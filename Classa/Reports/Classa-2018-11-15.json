{"url": "http://www.classa.bg/%D1%81%D0%B2%D1%8F%D1%82/item/389500-%D0%B7%D0%B0%D1%89%D0%B8%D1%82%D0%B0%D1%82%D0%B0-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0,-%D1%87%D0%B5-%D0%BA%D0%B0%D1%80%D1%82%D0%B5%D0%BB%D1%8A%D1%82-%D1%81%D0%B8%D0%BD%D0%B0%D0%BB%D0%BE%D0%B0-%D0%B5-%D0%BF%D0%BE%D0%B4%D0%BA%D1%83%D0%BF%D0%B2%D0%B0%D0%BB-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE", "text": "Във вторник започна смятаният за най-голям процес за трафик на наркотици в историята на САЩ: делото срещу Хоакин Гузман в американския окръжен съд в Източен Ню Йорк. Джефри Лихтман, един от водещите адвокати на Хоакин \"Ел Chapo\" Гузман, заяви, че настоящият президент на Мексико, Енрике Пеня Нието и неговият предшественик, Фелипе Калдерон, са получили милиони долари подкупи от картела Синалоа, съобщават различни международни медии.   Защитаващият Гузман заяви, че човекът, който направил плащанията е съ-обвиняемият по делото, Исмаел \"Ел Майо\" Замбада, който е беглец от правосъдието и е посочен от адвокатите на наркотрафиканта като истинския лидер на картела Синалоа, твърди Ел Универсал. Гузман, на 61 г., се счита от Министерството на правосъдието на САЩ за най-известният трафикант на наркотици в света, след като е участвал почти 30 години в търговията с наркотици, траектория, породена от лидерството му в картела Синалоа.   Въз основа на документ от Министерството на правосъдието на САЩ свидетелите по делото се очаква да свидетелстват за плащането на подкупите от Гузман за политици и членове на правоохранителните органи.   Капото е изправен пред 11 обвинения, като основното е за главатар на престъпна група. Освен това той е обвинен в международна конспирация за производство и разпространение на кокаин, хероин, метамфетамин и марихуана. Смята се, че той незаконно е внесъл в Съединените щати около 457 тона наркотици, което генерира печалба от 14 000 000 000 долара.   Ако бъде признат за виновен само по едно от обвиненията, той ще получи доживотен затвор.   Доказателствата срещу \"El Chapo\" включват повече от 320 000 страници документи, 117 000 звукови файла, десетки снимки и поне един видеозапис.", "date": "2018.11.15", "title": "Защитата на \"Ел Чапо\" гарантира, че картелът Синалоа е подкупвал президентите на Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389494-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B8-%D0%B3%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0", "text": "В Благоевград протестът се води от съименника на земеделския водач Александър Стамболийски.  В Бургас този, който стана вирус в мрежата с мерцедес кубче с руски номера, което блокира магистрала “Тракия” до Бургас, е Мартин Пенчев. Този Мартин е управител на фирмата “Хит Рентакар”, собственост на общинския съветник от БСП в Карнобат Господин Русев, племенник на Бенчо Бенчев. От своя страна Русев е съдружник с Антигона, жената на Димитър Желязков - Митьо Очите. “Хит Рентакар” е регистрирана на същия адрес - ул. “Лермонтов” 13, където се водят всички фирми на зърнения бос Бенчев. Той е укривателят на Митьо Очите при бягството му в Истанбул и общинският съветник от БСП, известен с ролс-ройса си. Във Велико Търново прекратяват недоволството срещу цените на горивата, тъй като се прикрепили криминални елементи, неподлежащи на контрол и отговорност. Протестиращ с мощен джип с руска регистрация в Бургас взриви социалните мрежи и отприщи коментари кой всъщност стои зад протестите, тръгнали първоначално срещу цените на горивата, но прераснали в недоволство от ниския стандарт на живот у нас. След упреците, че стачкува със скъп джип, помориецът Мартин Пенчев се закани в социалните мрежи, че на 18 номеври ще отиде на протестите с червено жигули. “Ние нямаме началници, които да ни казват срещу кого да гласуваме. Не апелираме към смяна на властта, а която и да е власт да има респект от народа. Кой с каква кола и с какви дрехи ще протестира, е личен избор”, казва Мартин Пенчев във видеообръщение в социалните мрежи. Той е един от модераторите във фейсбук страницата “Шофьори Бургас”, където основно се изявява и чрез която се организират протестите. Кой е всъщност Мартин Пенчев и кой стои зад него? Официално младият помориец се води управител на фирма - “Хит Рентакар”, чийто собственик е Господин Русев, показа справка в Търговския регистър.   Русев е втори мандат общински съветник от БСП в Карнобат, червен активист и съдружник на съпругата на несебърския бос Митьо Очите - Антигона Янулис, установи проверка на “24 часа”. Двамата са партньори във фирмата за коли под наем “Мит Рентакар”, регистрирана през март 2017 г. в Бургас. Месец по-късно - на 4 април 2017 г., е регистрирана другата фирма за коли под наем “Хит Рентакар”, в която Русев е собственик, а помориецът Пенчев - управител. Любопитна подробност е фактът, че дружеството е с адресна регистрация на ул. “Лермонтов” 13 в Бургас - адресът, на който са регистрирани повечето фирми на зърнения бос Бенчо Бенчев. Същият е разследван за укриване на осъдения като наркобос Димитър Желязков-Митьо Очите (Виж блица с Бенчев по-долу). На 4 август т.г. Очите бе арестуван в луксозен хотел в Истанбул, а заедно с него зад решетките бяха прибрани Бенчев и бившият депутат от ДПС Несрин Узун. Тогава стана ясно, че Желязков е бил в хотелска стая, регистрирана на името на Бенчев. Ден по-рано с автомобил на зърнения бос и тогавашен зам.-председател на общинския съвет в Бургас Желязков е бил изведен от Гърция в Турция.    Заради появата на Мартин Пенчев на преден план при протеста от 11 ноември и индиректната му връзка с Бенчев в града се заговори, че униженият от властта и отлъчен от своите в БСП общинар дирижира протестите в Бургас. Бивши колеги на Бенчев в съвета, както и хора, които го познават от години, изключват подобна версия. За Мартин в Поморие се говори, че въртял бизнес с руснаци, които имат цяла колония в града. Помориецът отдавал под наем техни автомобили извън активния сезон, когато повечето си тръгвали към родината. - Ново двайсет! Нищо общо нямам и се чудя откъде накъде свързват името ми с това. Изненадан съм от подобно твърдение. Станал съм на 66 г., 94% инвалид човек, мога ли да се занимавам с такива неща, да си хабя енергията? Какво ли не направихма с мен, не знам докъде ще стигнат и какво още ще ми припишат.   - Да, познавам го, даже след тези снимки с джипа го извиках и го помолих да не ходи повече, за да не ме злепоставят. Но нямам право да му казвам какво да прави, той не е мой работник. Фирмата е на моя племенник Господин Русев от Карнобат, дал съм му заем за нея. Той е много свястно момче, управител е и в мои фирми, не се занимава със стачки, гледа си работата. - Започвам да мисля, че е целенасочено. Не ми се говори, но май е крайно време да започна да говоря. Каквото и да се случи в държавата, Бенчо е виновен. - Всичко беше целенасочено. Можеш ли да криеш нещо, което не се търси? Тогава Желязков не бе обявен за издирване. Още не е доказано, че съм извършил някакво пресъпление, а ме изкараха престъпник. Създадоха ми такъв образ и сега който не ме познава, ме възприема като бандит. Прави се целенасочено, изглежда, има някакъв комплот срещу мен. Всичко това е един балон, който ще се пукне, но да не взема аз да се пукна преди него. Водачът на протестите в Благоевград Александър Стамболийски има условна присъда на първа инстанция за документна измама в големи размери. Тя е извършена със съучастниците му Димитър Нусков и Любен Василев. 37-годишният международен шофьор е осъден на 3 г. с 5-годишен изпитателен срок. Той обаче обжалва присъдата пред окръжния съд в Благоевград и поредното дело е насрочено за декември. Стамболийски е признат за виновен, че в периода от 9 до 20 ноември 2007 г. чрез използване на 8 неистински фактури за извършен международен транспорт до Белгия е получил 50 000 лева, собственост на транспортна фирма. Стамболийски заедно с Василев и Нусков съставили 8 неистински фактури за превоз. Делото срещу тях влиза в съда през 2015 г. Две години по-късно е решено с условни присъди. Пред съда Стамболийски твърди, че е невинен. Той е председател на Съюза на българските транспортни работници от една година. Беше сред активните участници на контрапротестите от българска страна на ГКПП Кулата преди две години. Тогава гръцки фермери блокираха границата през зимата и създадоха проблеми на нашите тираджии.    Като ответен удар българските превозвачи и шофьори организираха контрапротест. Стамболийски е главен организатор сега на протестите срещу високите цени на горивата, поскъпването на стоките от първа необходимост и социалното неравенство. Твърди, че зад него не стои никаква политическа сила, и се дистанцира от БСП или други опозиционни партии и няма да допусне политизиране на протеста. Във фейсбук преди ден обяви, че следващият протест е насрочен за 19 ноември от 18,30 ч, а след понеделник продължават протестите в събота и неделя - 24 и 25 ноември, “до оставката на всички в парламента и в Министерския съвет”. Александър Стамболийски призова хората “да се разграничат от всички различни протести и да не влизат в конфронтация с полицията и жандармерията”. “Ние не подстрекаваме към гражданска война и не желаем да има пострадали граждани. Показахме, че сме будни и можем. Нека продължим и да постигнем това, което сме започнали. Както казахме и преди, бунтът този път ще роди алтернативата за България и няма да се предадем”, увери в своето обръщение Стамболийски. Във вторник написа, че “мафията в България се активизира чрез репресивния си апарат”. Стамболийски призова служителите на МВР “да не изпълняват заповеди, нарушаващи конституционни права на гражданите, защото може и те да се окажат обикновени граждани без пагон”. “Това, сънародници, е акция на политическия елит. По този начин те подчиняват народа и всяват страх, за да може да запазят комфорта си. Не искам да съм подстрекател, но това граничи с други форми на управление, а не с демокрация”, допълни във фейсбук лидерът на протестите. “Не съм присвоявал никакви пари. Имам няколко кредита и едвам свързвам двата края. Ако някой намери тези 50 хил., му ги подарявам. Това са изфабрикувани обвинения. Има доказателства, че съм дал пари, а не съм взел. Надявам се на справедлив изход на втора инстанция. Това решение на съда на първа инстанция ми дава допълнителен мотив да се боря против системата. Амбициран съм и няма да се скрия, както някои твърдят. Ще продължа да се боря за справедливост. Няма какво да губя и дори убиец да ме изкарат, няма да се скрия и пак ще съм на протест”, каза пред наш репортер Стамболийски. И допълни, че Благоевградска област е една от най-бедните, с най-ниска средна заплата в страната и без разкрити нови работни места.  В интервю пред в. “Струма” той казва, че се опитва да свързва двата края със заплатата си. “Увеличаващите се разходи стават непосилни дори и за хора, които взимат по 2-3 хил. лв.”, обяснява Стамболийски. На двата протеста, организирани досега в Благоевград, сред познатите лица бяха Людмила Манова, която бе основен организатор на протестите през 2013 г. и бе известна като Благоевградската Жана д'Арк. На първия бе забелязан бившият общински лидер на БСП в Благоевград д-р Владимир Пандев. На втория пък бе областният лидер на СДС Димитър Димитров. На протеста в неделя, когато петричани блокираха ГКПП Кулата за няколко часа, възникна скандал между протестиращите.Членът на ВМРО Велик Гогов призова съгражданите си да прекратят блокадата, но част от тях се нахвърлиха с обиди върху него. “На протеста бяхме към 500 човека и няма как всички да имат едно мнение, заради това се стигна и до разправии”, коментира адвокат Гогов. Той уточни, че е редови член на ВМРО, което не му пречи обаче да протестира, въпреки че партията е част от управлението. От партията обаче казаха, че ако продължи, ще го изключат. “Хората не живеят добре. Цените се увеличават, заплатите - не. Естествено не всички проблеми може да се решат веднага, но не виждам достатъчно желание у властта за промяна. ВМРО е само една десета от управлението и няма вина за ситуацията в страната. Това, че партията ни е в управлението, не означава, че не трябва да казвам какво мисля и да изразявам винаги и само одобрение. Като човек съм такъв, че гласно изразявам позицията си, дори и да не се харесва на някого”, допълни Гогов, който е и от фен клуба на “Левски”. Основен организатор на протеста срещу високите цени на горивата и картелите във Велико Търново е адвокат Пламен Копанов. С него публично се заявяват Костадин Бояджиев - експерт по програмиране, Светломир Христов, собственик на малък семеен хотел, Димитър Христов от сдружение на таксиметровите шофьори.   След блокирането на главния път София-Варна в неделя обаче те се дистанцират. Причината - спонтанният граждански протест за по-добър живот бил размит. “Ние сме едно ядро интелигентни хора, а върху нас се възкачиха какви ли не партии, партийки, движения и криминални елементи, провокатори. Затова в момента не планираме никакви действия. Хората са на мнение, че е по-добре нищо да не правим, отколкото политически сили да ни употребяват”, заяви пред “24 часа” адвокат Копанов. Той обясни, че не гонели сваляне на правителството и провокации. “Аз съм практикуващ юрист и държа законът да бъде спазван. Затова координираме с община, полиция и полицаите ни подкрепят. Прилепиха се обаче всякакви елементи, самоорганизирали се младежи, за които няма как да гарантирам, нито да ги контролирам”, каза той.  Така евентуални бъдещи протестни действия се подгряват анонимно в групи в социалните мрежи. От полицията профилактират най-активните младежи чрез беседи и привикване в районното. По официални данни са съставени 12 предупредителни протокола да не нарушават обществения ред.", "date": "2018.11.15", "title": "Кой стои зад протестите и ги организира"}
{"url": "http://www.classa.bg/%D1%81%D0%B2%D1%8F%D1%82/item/389495-%D0%B3%D1%8A%D1%80%D1%86%D0%B8%D1%8F-%D1%80%D0%B0%D0%B7%D0%BA%D0%BE%D0%BF%D0%B0%D0%B2%D0%B0-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B4%D1%80%D0%B5%D0%B2%D0%BD%D0%B0-%D1%82%D0%B5%D0%BD%D0%B5%D1%8F", "text": "Министерството на културата на Гърция обяви, че археолозите са открили останките на изгубен град. Според легендите той е основан малко след митологичната троянска война през дванадесети или тринадесети век пр. Хр. от военнопленниците, на които Агамемнон, цар на Микена, позволява да построят свое собствено място за живеене.   Става дума за град Тенея, който се намира в древна Коринтия, североизточно от Пелопонес. Неговите останки са открити при разкопки между септември и началото на октомври близо до село Жилиомоди. Смята се, че местните жители на този древен гръцки град формират по-голямата част от колонизаторите, основали град Сиракуза в Сицилия, Италия.   Археолозите са открили древни стени и подове от глина, камък и мрамор, съдове от керамика, кости и над 200 древни уникални монети. В района на гробището са открити седем нови гробници, четири от римско време и три от елинистичния период. В гробовете имало скелети, вази, златни, бронзови и костни бижута и монети. Археоложката Елена Корка, която ръководи екипа, каза пред Ройтерс, че сега могат да се забележат павираните пътища и археологическата структура на Тенея. \"Ние открихме доказателства за живот и смърт и всичко това е само малка част от историята на мястото\", каза той.   Разкопките в района започват през 2013 г., но до тази година археолозите се бяха посветили на богатите гробища близо до Тенея, без да разкрият града, каза Корка пред AP. Работите все още вървят, но от това, което са успели да намерят досега, е ясно, че жителите на Тенея са били богати. Корка обясни, че в града има керамични предмети с форми, в които се вижда ориенталско влияние и явно Тенея е поддържала контакти с Изтока и Запада. Градът процъфтява по време на римската епоха и преживява разрушаването на съседния Коринт от ръцете на римляните през 146 г. пр. Хр. Смята се, че е пострадал по време на готическата инвазия в края на IV век. и е изоставен след два века по време на нахлуването на славяните.", "date": "2018.11.15", "title": "Гърция разкопава  останките на древна Тенея"}
{"url": "http://www.classa.bg/%D1%81%D0%B2%D1%8F%D1%82/item/389496-%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BA%D0%B0%D0%BA%D0%B2%D0%BE-%D0%BE%D1%82%D0%BB%D0%B8%D1%87%D0%B0%D0%B2%D0%B0-%D0%BC%D1%8A%D0%B6%D0%B5%D1%82%D0%B5-%D0%BE%D1%82-%D0%B6%D0%B5%D0%BD%D0%B8%D1%82%D0%B5", "text": "Учените от университета в Кеймбридж (Англия, Обединеното кралство) заключиха, че жените са по-предразположени към емпатия, а мъжете към систематизиране, според резултатите от проучване, публикувано в списание Proceedings of the National Academy of Sciences.   В това изследване, най-голямото проведено някога, за различията между половете и аутистичните характеристики, тези специалисти са получили сътрудничеството на британския канал Channel 4, за да анализират информация от 671 606 лица, сред които 36 648 са били аутисти.   По принцип жените са по-способни да се идентифицират с другите хора, а мъжете са по-аналитични, докато тези различия са по-малко забележими при хората с аутизъм, които средно показват повече \"мъжки\" профил.   Тези данни доказват теориите за емпатия-систематизация и екстремните мъжки мозъци, което прогнозира, че аутеризацията показва мъжки черти в рамките тези две измерения. Във всеки случай, авторите на изследването подчертават, че наблюдаваните разлики се отнасят само за средните стойности на групите, а не за индивидите.   Освен това тези експерти подчертават, че макар аутистичните хора да имат затруднения при идентифицирането на когнитивната съпричастност или разпознаването на мислите и чувствата на други хора, те могат да проявяват емоционална съпричастност и да се грижат за другите.   \"Макро-данните са важни за постигането на възпроизводими и стабилни заключения и са пример за това как учените могат да работят с медиите, за да постигнат наука в резултат на голямо количество информация\", казва Дейвид Грийнбърг, един от авторите на изследванията.", "date": "2018.11.15", "title": "Отговорът на най-голямото проучване какво отличава мъжете от жените"}
{"url": "http://www.classa.bg/%D1%81%D0%B2%D1%8F%D1%82/item/389497-%D1%81%D1%82%D1%80%D0%B0%D1%85-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BF%D0%BE%D0%B6%D0%B0%D1%80%D1%8A%D1%82-%D0%B7%D0%B0%D1%81%D0%B5%D0%B3%D0%BD%D0%B0-%D1%87%D0%B0%D1%81%D1%82-%D0%BE%D1%82-%D1%81%D1%82%D0%B0%D1%80-%D1%8F%D0%B4%D1%80%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81", "text": "Зловещият горски пожар, който опустоши Калифорния, мина през част от бивш ядрен комплекс, пораждайки опасения за евентуално отделяне на токсични или опасни материали.   Огънят достигна околностите на лабораторията Santa Susana Field (SSFL), комплекс от съоръжения за индустриални изследвания и развитие, разположени в Южна Калифорния. Обектът е използван за разработването и тестването на ракетни двигатели, ядрени реактори и център за изследване на течни метали. Претърпял е няколко ядрени аварии, между които най-сериозните през 1959 г.   Комплексът преустанови дейността си през 2006 г., но остана замърсен и трябваше да бъде подложен на екологично почистване, което бе значително забавено.   След като пожарът засегна комплекса, Отделът за контрол на токсичните вещества в Калифорния заяви: „Съоръженията, които преди това са използвали радиоактивни и опасни материали, не са засегнати. Резултатите от първоначалния кръг от тестове не показват нива на радиация над фоновите нива, нито има повишени нива на опасни съединения, различни от тези, които обикновено се срещат след горски пожар\", добавиха те.   Местните жители и активисти обаче се съмняват в тези твърдения, вярвайки, че мястото остава радиоактивно и замърсено. \"Ние знаем какви вещества се намират там и колко опасни са те\" каза активистът Робърт Додж. \"Говорим за радионуклеиди и невероятно опасни токсични химикали и тежки метали. Тези токсични материали се намират в почвата и растителността на SSFL и когато изгарят те се предават във въздуха като дим и пепел, съществува реална възможност за голяма експозиция на жителите от района\", добави той.   Активистите призоваха независимите експерти да преразгледат въпроса дали огънят е причинил изпускането на опасни или замърсяващи вещества.   Горските пожари в щата Калифорния, в западните Съединени щати, вече са оставили 48 души мъртви, съобщи Калифорнийската управа.", "date": "2018.11.15", "title": "Страх в Калифорния -  пожарът засегна част от стар ядрен комплекс"}
{"url": "http://www.classa.bg/%D1%81%D0%B2%D1%8F%D1%82/item/389498-%D1%80%D1%83%D1%81%D0%B8%D1%8F-%D0%BF%D0%BE%D0%BA%D0%B0%D0%B7%D0%B2%D0%B0-%D0%BD%D0%BE%D0%B2-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%81-%D0%B0%D1%82%D0%BE%D0%BC%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B0", "text": "Руската Федерална космическа агенция (Роскосмос) разкри във видеоклип, публикуван на страницата си във Facebook, какъв ще е външният вид на новия космически кораб с атомна електроцентрала.   \"В момента, Центърът Келдиш работи по разработването на космически кораб с по-мощни двигатели, с ядрени съоръжения от ново поколение, които не изискват електричество или слънчеви панели\", обясни той.   Според РИА Новости от 2010 г. в Русия се развива проект, който се състои в създаването на модул за енергиен транспорт, базиран на мегаватни атомни електроенергийни системи. Центърът Келдиш и Роскосмос са отговорни за двигателя на този кораб, а проектантският офис Арсенал отговаря за развитието на приложението му.   Преди това руската ядрена агенция Росатом съобщи, че възнамерява да направи за 2018 експериментален модел АЕЦ от тип мегавати, за да бъде използван в открития космос.   Не за пръв път Русия използва ядрена енергия в този сектор. Между 1970 и 1988 г., Съветският съюз изстрелва 32 космически кораба със съоръжения за термоелектрическа ядрена енергия, както и между 1960 г. и 1980 г. е разработен и тестван двигател за ядрена ракета в Семипалатинск, тестова зона в североизточната част на Казахстан.", "date": "2018.11.15", "title": "Русия показва нов космически кораб с атомна електроцентрала"}
{"url": "http://www.classa.bg/%D1%81%D0%B2%D1%8F%D1%82/item/389499-%D1%82%D1%80%D1%8A%D0%BC%D0%BF-%D0%B0%D1%82%D0%B0%D0%BA%D1%83%D0%B2%D0%B0-%D0%BC%D0%B0%D0%BA%D1%80%D0%BE%D0%BD-%D0%B2-%D0%BF%D0%B0%D1%80%D0%B8%D0%B6-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B4%D0%B0-%D1%83%D1%87%D0%B0%D1%82-%D0%BD%D0%B5%D0%BC%D1%81%D0%BA%D0%B8-%D0%BF%D1%80%D0%B5%D0%B4%D0%B8-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%B4%D0%B0-%D1%81%D0%B5-%D0%BF%D0%BE%D1%8F%D0%B2%D1%8F%D1%82", "text": "Президентът на САЩ Доналд Тръмп, отново е против предложението на френския си колега, Емануел Макрон, да се създаде \"пан-европейска армия\", която да позволи на страните от ЕС да гарантират своята сигурност, без помощ от Вашингтон. Чрез акаунта си в Twitter президентът на САЩ припомни загубите, понесени от Франция от Германия по време на двете световни войни, внушавайки, че Европа се нуждае от Вашингтон и че трябва да \"плати за НАТО\". \"Емануел Макрон предлага изграждането на собствена армия за защита на Европа срещу САЩ, Китай и Русия\", пише Тръмп, който припомня двете световни войни и ролята на Вашингтон в тях, за да каже \"В Париж започваха да учат немски преди САЩ да се появят. \" В други туитове, обитателят на Белия дом отбеляза: \"Проблемът е, че Макрон има много нисък индекс на одобрение във Франция, от 26% и ниво на безработица от почти 10%, така че е опитва да насочи вниманието към друга тема\".   Той също подчерта, че \"няма страна, която е по-националистична от Франция\", и добави в стила на собствения си лозунг: \"Направете отново Франция велика!\"   Макрон каза миналата седмица, че \"все по-фрактурираният общностен блок на ЕС трябва да има истинска европейска армия, за да се защитава без да разчита на САЩ\".   Американският президент нарече идеята \"много обидна\", като отбеляза, че \"може би на първо място Европа трябва да плати справедливия си дял от НАТО, тъй като Вашингтон силно субсидира тази организация.\"", "date": "2018.11.15", "title": "Тръмп атакува Макрон: \"В Париж започнаха да учат немски преди Съединените щати да се появят \""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389491-%D0%B2-%D0%B1%D1%81%D0%BF-%D1%81%D0%B5-%D0%BE%D1%84%D0%BE%D1%80%D0%BC%D0%B8%D1%85%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D1%82%D0%B5%D1%87%D0%B5%D0%BD%D0%B8%D1%8F,-%D0%BA%D0%BE%D0%B8%D1%82%D0%BE-%D0%BC%D0%BD%D0%BE%D0%B3%D0%BE-%D1%82%D1%80%D1%83%D0%B4%D0%BD%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D1%8A%D0%B6%D0%B8%D1%82%D0%B5%D0%BB%D1%81%D1%82%D0%B2%D0%B0%D1%82-%D0%B7%D0%B0%D0%B5%D0%B4%D0%BD%D0%BE", "text": "Основният проблем на БСП е, че през последните 30-на години в социалистическата партия се оформиха различни идеологически течения, които по принцип много трудно могат да съжителстват заедно. Те са тотално антагонистични. Почти невъзможно е да се вдъхне живот на идеята за „другарство“ между леви глобалисти и леви консерватори. Конфликтът за назначаването на и.д. гл. редактор на в-к „Дума“ е само повод за избухване на поредния конфликт в БСП. В недрата на партията съществуват взаимно изключващи се позиции – например, по отношение на Истанбулската конвенция, чието неприемане е „червена линия“ за левия либерален глобализъм. Тази идеология се изповядва от неотроцкистите и неоконите в САЩ, които са привърженици на Хилари Клинтън. А те си отиват от властовата сцена в Америка. На власт е Доналд Тръмп, представител на десния консерватизъм. Атакуването на Корнелия Нинова от окопите на неотроцкизма, така както прави един самовлюбен и лично засегнат стар партиен аристократ (и другар на неотроцкиста Андрей Луканов), практически само укрепва нейните позиции като председател на НС. Изявените стари неотроцкисти в БСП имат и друга огромна слабост. Те виждат в партията една семейно-корпоративна политическа формация, в която ръководните постове и позиции задължително се предават по наследство. Една немалка част от ръководните кадри на БСП имат тежко неотроцкистко минало. Минало, което си отива от световната сцена. То противоречи на разбиранията и нагласите не само на твърдия и застарял електорат на социалистите, но и на много млади и грамотни в политически план социалисти, които категорично не споделят идеологията на левите глобалисти. През последните 10-на години именно на тези млади хора систематично и успешно им се блокира пътя за партийно и кадрово израстване. А тяхното привличане в ръководството на БСП е единствения начин да се повиши и без това силно измършавялото IQ на „Позитано“. За съжаление, днес на мода са млади кариеристи, изповядващи левия либерализъм и скрити фенове на ЛГБТ, които отлично са усвоили морала на най-деградиралата част от комунистическа върхушка преди 1989 г. Проблемът на Корнелия Нинова е, че под призива за „подмладяване на партията“ ръководството се обгради именно с такива кариеристи изповядващи идеите на соросоидите, на неоконите в САЩ. За две години по този път в партийния официоз ускорено се стигна до статията „Смешен плач, наместо програма в БСП“. И конфликтът избухна! Но „взривът“ е само повод, а не причина. Стигна се до там, че при последното „освежаване“ на предизборния щаб на БСП в него намери място млада „надежда“ на БСП, която си е изкарвала хляба във фондацията на небезизвестния патологичен антикомунист и душманин на „Позитано 20“ Христо Иванов. Такива соросоидни „освежавания“ в БСП няма да спрат разлома в партията, те го задълбочават. По-лошо, това е пътят за тотално очуждаване на верния електорат на БСП от ръководството на партията. Не считам, че фракцията на „червените мобифони“ играе водеща и самостоятелна роля в социалистическата партия. Тази група не се интересува от идеология, а само от „невидимата ръка“ на пазара и конюнктурата, които имат потенциал да увеличат печалбите на техните лични фирми. БСП за тях е само инструмент. Просто бизнес, нищо повече. „Червените мобифони“, в зависимост от личната изгода, могат да бъдат както леви либерали, така и леви консерватори. Че даже и да търсят съюзници в „център дясно“, както съветва партийния официоз на БСП. Правилният път за излизане от кризата е Корнелия Нинова рязко да санира своето най-близко обкръжение с млади хора, но такива, които не са креатури на левия глобализъм, тоест хиларизъм. Ръководството на БСП в предишни години е било силно само тогава, когато е ползвало умело интелектуалните ресурси на партията.", "date": "2018.11.15", "title": "В БСП се оформиха различни идеологически течения, които много трудно могат да съжителстват заедно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389492-%D1%80%D1%8A%D1%81%D1%82-%D0%B2-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BD%D0%B0%D0%B9-%D0%BC%D0%B0%D1%81%D0%BE%D0%B2%D0%B8%D1%8F-%D0%B1%D0%B5%D0%BD%D0%B7%D0%B8%D0%BD-%D0%B8-%D1%85%D0%BB%D1%8F%D0%B1%D0%B0-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "  Цените на най-масовия бензин и на дизеловото гориво са скочили с над 3% през месец октомври, показват данните на Националната статистика за инфлацията.     Значително се е повишила и цената на хляба. При брашното също има повишение на цените, но от 3,6 %. Сред другите поскъпнали храни са пипера, краставиците, гроздето, картофите. Що се отнася до нехранителните стоки, тук първенството е при облеклото и обувките, които са поскъпнали съответно с 8, 1 и 8,7 на сто. Цената на централното газоснабдяване пък е скочила с 8,4 %, а тази на топлинната енергия за подгряване на вода- със 7,1 на сто. При бензините се запазва тенденцията на поскъпване - цената на най- масовия А 95 се е повишила с 3,3 %, а на А 98 - с 2,7 на сто. Дизелът пък е скочил с 3,6 на сто. Повишила се е също така и цената на газа за автомобилите - с 3,3 на сто.  ", "date": "2018.11.15", "title": "Ръст в цените на най-масовия бензин и хляба през октомври"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/389493-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%BF%D0%BE%D0%B4-%D1%87%D0%B5%D1%80%D1%82%D0%B0-%E2%80%93-%D0%B4%D0%BE%D0%B1%D1%80%D0%BE-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%B5-%D0%B8%D0%BB%D0%B8-%D1%81%D1%85%D0%B5%D0%BC%D0%B0-%D0%B7%D0%B0-%D0%BD%D0%B5%D0%BF%D1%80%D0%BE%D0%B7%D1%80%D0%B0%D1%87%D0%BD%D0%BE-%D1%85%D0%B0%D1%80%D1%87%D0%B5%D0%BD%D0%B5", "text": "Министерският съвет одобри на днешното си заседание информацията за касовото изпълнение на държавния бюджет и на основните показатели на консолидираната фискална програма за деветмесечието на 2018 г. Според изготвените от Министерство на финансите (МФ) данни превишението на приходите над разходите в края на третото тримесечие гони 3 млрд. лв. По-конкретно сумата е 2,86 млрд. лв. или 2,6% от БВП. На касова основа към месец септември 2018 г. салдото е положително в размер на 2,66 млрд. лв. (2,5% от прогнозния БВП) и се формира от излишък по националния бюджет в размер на 2,96 млрд. лв. и дефицит по европейските средства в размер на 300 млн. лева.     В други държави подобна новина може би щеше да бъде посрещната положително, но тук подобни числа звучат притеснително на фона на очаквания дефицит от 1,1 млрд. лв. Действително до края на годината, колкото и близо да е той, предстои да бъдат отчетени сериозни плащания. Вече беше увеличен капиталът на Държавната консолидационна компания (ДКК) с 500 млн. лв. Парите са планирани за ремонта на язовирите в най-критично състояние в страната. Около 100 млн. лв. ще отидат за увеличение на заплатите на полицаите. Днес стана ясно, че   ще отидат за коледни добавки за пенсионерите. Очаква се до края на годината да бъде сключен договор за възстановяване на летателната годност на бойните самолети на българската армия, като това вероятно ще струва на хазната поне 172 млн. лв. Във всички тези допълнителни разходи не би имало нищо нередно, ако основна слабост на българския фискален сектор от десетилетия е именно липсата на прозрачност точно за този тип „разходи под черта“, за които не са разписани никакви конкретни цели и политики. Често от всичко обявено остава само усещането, че средствата просто са потънали някъде и никой не контролира целевото им харчене. Редовна практика е някои общини с кметове от управляващите да получат допълнително финансиране за инфраструктурни проекти. Само преди месец премиерът Бойко Борисов подхвърли идеята за нов национален стадион, а малко след това обяви, че страната ни ще кандидатства за домакинство на Световно първенство по футбол през 2030 г. заедно с Гърция, Румъния и Сърбия.  Друго, на което трябва да се обърне внимание, е, че на фона на реализирани излишъци за три поредни години и очакване за възходящо развитие на икономиката, надвишаващо потенциала, за 2019 г. е планиран дефицит по КФП в размер на 0,5% от БВП. Следващите 2 години се прогнозира достигане на нулево салдо. За сектор „Държавно управление“ очакванията са също за бюджетен дефицит през 2019 г. (-0,2% от БВП) и след това излишък в рамките на 0,5-0,6% от БВП в края на периода (2020-2021 г.). По отношение на структурния баланс се планира също дефицит през 2019 г. в размер на 0,3% от БВП и излишъци от 0,4% от БВП за 2020-2021 г. Средносрочната бюджетна цел остава както е дефинирана съгласно СБП на -1% от БВП, като се има предвид и по-ниското ниво на консолидиран дълг, който в края на периода се очаква да достигне 17,7% от БВП. Според доклад на Фискалния съвет за Бюджет 2019 причините за реализирания излишък през 2016 г. може би донякъде се дължат на консервативната прогноза за растежа на БВП, който се оказа по-висок от първоначално очаквания, но от друга страна се вижда, че през 2016 и 2017г. е налице значително неизпълнение на планираните разходи (от порядъка на над 2 млрд. лв.). Към 30 септември 2018 г. по КФП е налице положително бюджетно салдо в размер на 2,5% от БВП, а към края на годината се планира излишък от 0,5% от БВП. Според Фискалния съвет реализирането на излишъци не е лоша тенденция в период на икономически подем, но е добре да съвпадат с преследваните средносрочни бюджетни цели. Очевидно икономиката в момента няма нужда от фискални инжекции и съвсем в реда на нещата е да се води неутрална или дори рестриктивна фискална политика.", "date": "2018.11.15", "title": "Разходите под черта – добро планиране или схема за непрозрачно харчене"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389490-%D0%B2%D0%BB%D0%B0%D0%B4%D0%BE-%D0%B1%D0%B5%D1%80%D0%B5%D0%B0%D0%BD%D1%83-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%B7%D0%B0%D0%B1%D0%B0%D0%B2%D0%B5%D0%BD", "text": "«Нашият премиер става все по-забавен. Днес се гневи, че Еврокомисията споменава в доклада за България за контрола в нашите медии. Никой нищо не забранява на журналистите, казва Той. Само какви карикатури излизали за него всеки ден, а той преглъща и страда. Повечето зрители и читатели нямат представа как се манипулира съдържанието на актуалните предавания. А процедурата е проста. Всяко предаване има, така наречени редактори, които не са известни на публиката.      Тези редактори контролират и “насочват” към вярното съдържание на журналистическия материал. Ще ви дам един конкретен пример от преди няколко дни: Първите 3 дни на протестите в България, Нова телевизия упорито твърдеше, че протестиращите имат само икономически искания /високи цени на горивата, данъка върху старите коли и високата гражданска отговорност/. Нито дума за искане на оставка на правителството. Имаше даже комична ситуация – репортер говори от мястото на протеста, зад него плакати “Мафия”, “Оставка” и един младеж, който се дере: “Оставкаааа, всички изедницииии въъъън”. На този фон репортера бодро обясняваше как той ще продължи да следи протеста за високите цени на горивата и новият данък. Иначе всеки е свободен.»    ", "date": "2018.11.15", "title": "Владо Береану: Бойко Борисов става все по-забавен"}
{"url": "http://www.classa.bg/%D1%81%D0%B2%D1%8F%D1%82/item/389486-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D1%86%D0%B0-%D1%89%D0%B5-%D0%B1%D1%8A%D0%B4%D0%B0%D1%82-%D1%83%D1%87%D0%B5%D0%BD%D0%B8-%D0%BD%D0%B0-%D1%85o%D0%BCoce%D0%BAc%D1%83a%D0%BB%D0%B8%D0%B7%D1%8A%D0%BC-%D0%BE%D1%89%D0%B5-%D0%BE%D1%82-%D0%BD%D0%B0%D1%87%D0%B0%D0%BB%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5", "text": "Макар Великобритания да се «отдръпва» от европейското крайбрежие, то европейките ценности са дълбоко залегнали в Обединеното кралство, което води до напълно двусмислени идеи. Според информация от британските медии, идеята е в страната да се обучават децата още в началното училище какво е човек да бъде гей, лесбийка или транссексуал.     Да се натъпкват тези категории в умовете на незрелите деца. Колкото и да е странно, това този път е инициатива на педиатри, пише изданието The Daily Telegraph. Кралският колеж по педиатрия изисква въвеждането на подобна иновативна програма за «сексуално образование и взаимоотношения», която да стане задължителна още през 2020 година. Предварителният проект за промени оставя на образователните институции правото да избират как те да разкажат на децата що е това ЛГБТ. Висшестоящите органи ще бъдат задължени да контролират само какви «знания» ще бъдат подавани на учениците, това да бъде извършвано «деликатно», отчитайки малката възраст на децата в началните училища.", "date": "2018.11.15", "title": "Британските деца ще бъдат учени на хoмoceкcуaлизъм още от началното училище"}
{"url": "http://www.classa.bg/%D1%81%D0%B2%D1%8F%D1%82/item/389487-%D0%BA%D0%B0%D0%BA%D0%B2%D0%BE-%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D0%B8%D0%BC%D0%B0-%D0%B1%D0%BE%D0%B9%D0%BA%D0%BE,-%D1%89%D0%BE%D0%BC-%D1%81%D0%BE%D1%80%D0%BE%D1%81-%D0%BE%D1%81%D1%82%D0%B0%D0%B2%D0%B0", "text": "Сорос победи… UK остава “временно” в ЕС… (и за следващите 100 години)… Сега остава да се разправи само с Орбан… Нашата страна е силно разделена и раздирана от противоречия и протести. Аз лично също ги подкрепям. Трябва да изгоним Бойко. Но конкретно в днешния ден, истинската новина е друга. И тя е много по-важна от Бойко. Защото адресира самия “бойковизъм” и механизма как се назначават подобни бутафорни управници на псевдо-демократични общества. Днес правителството на Великобритания ще одобри споразумението за “излизане от ЕС”. Т.е. споразумението за “оставане в ЕС”. Оказва се, че Великобритания всъщност само на думи ще излезе, а реално ще остане в “единния пазар”. Временно.     В бъдеще ще се уточни как точно да излезе. Подобни “временни” политически решения имат свойството да стават вечни. Достатъчно е да видим разделението на Кипър, което чисто формално не е признато от никого, освен от Турция. Или “временното” решение кой да ръководи Светите места в Йерусалим, които са с “временно решение” от времето на Кримската война – 1852 г. След това въпросното решение на всякакви форуми само се потвърждава и отлага отново. Понятието “временно оставане на UK в единния пазар”, без да се посочва краен срок, по същество означава оставане на Великобритания в ЕС. Единният пазар всъщност е ЕС. По отношение на фондовете Великобритания нито е голям печеливш, нито е голям губещ. Още от времето на Тачър, тя е горе-долу на нула. Оставане в Единния пазар, означава Великобритания да спазва всички икономически регулации на ЕС, които са над 99% от всички регулации изобщо. Вероятно ще има право на собствено мнение по гей-браковете или балистичните ракети в Прибалтика. Но в основните въпроси, тя остава подчинена на Брюксел. Ще трябва да се съобразява и с решенията на Европейския съд, защото той е основна институция по гарантиране на единния пазар.  И най-важното – Единният пазар означава свободно движение и на хора. Т.е. дори по най-голямата мотивация за излизане – нахлуващите източноевропейски работници, Великобритания капитулира. Те остават. В крайна сметка, в този си формат, излизането ще е дори вредно, защото тя ще трябва да изпълнява европейските закони, но няма да има право да участва в приемането им. Няма да има евродепутати, комисар и глас в Съвета на ЕС. Случващото се формално се приписва на проблема със Северна Ирландия, която едновременно трябва да е в кралството, но трябва и да остане поне икономически, в ЕС. За да не се строят нови стени и да избухне нова гражданска война. Но реално Северна Ирландия е само обвивката на зловещия замисъл. Истината е, че Сорос и глобалната олигархия, просто не позволяват на Лондон да напусне. За Северна Ирландия са възможни много решения, в краен случай – може дори да се направи референдум, на който самата област да реши какво предпочита. Но Северна Ирландия е перфектният инструмент, за да се провали Брекзитът и той да стане само формален. Т.е. накратко – народът гласува, правителството обеща, но накрая Сорос реши… В този смисъл, ще се радвам да свалим Бойко, но да знаете, че така няма да сме свалили Сорос. И той ще продължи да назначава следващите “бойковци” и да определя съдбата на България…", "date": "2018.11.15", "title": "Какво значение има Бойко, щом Сорос остава?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389488-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B3%D1%83%D1%80%D0%B8%D0%B9,-%D1%81%D0%B0%D0%BC%D0%BE%D0%BD-%D0%B8-%D0%B0%D0%B2%D0%B8%D0%B2", "text": "  Когато нечестивите царе Диоклетиан  и Максимиан  повдигнали жестоко гонение против Божията Църква и тя била връхлетяна от бури като кораб в развълнувано море, близо до град Едеса  [1] живеели в уединение като в тих пристан двама благочестиви и добродетелни мъже - Гурий и Самон. Възпитани в този град, те не пожелали да живеят в него заради суетата и беззаконията му, а го напуснали и като се отстранили от нечестивите хора, се устремили към Единия Бог, вярвайки в Него и усърдно служейки Му ден и нощ.      И не просто сами неотклонно работели за Господа, но наставлявали в това, когото можели, като отвръщали от безбожното идолопоклонство и довеждали при истинския Бог много езичници. Като научил за това, представителят на римските царе в Едеса воеводата Антонин заповядал незабавно да хванат Гурий и Самон, и всички, които следвали тяхното учение. Христовите изповедници заедно с много християни били затворени под стража. После Антонин призовал християните и заповядал всички да се подчинят на царското повеление и да принесат жертва на идолите. Но нито един не пожелал да стане отстъпник от своя Господ. Тогава наместникът заповядал да бъдат бити, но после решил, че ако склони наставниците им към идолослужение, лесно ще убеди и останалите по техния пример да направят същото. Затова оставил за мъчения само предводителите на Христовото стадо - светите Гурий и Самон, а другите заповядал отначало да бъдат бити, после пратени по домовете им, като с това искал да се покаже милостив. Той призовал двамата свети изповедници на съд и им казал: - Нашите велики царе ви заповядват да се поклоните на великия бог Дий[2] и да принесете жертва в неговия храм. Свети Самон отговорил: - Няма да отстъпим от истинската вяра, заради която очакваме да се сподобим с безсмъртен живот - няма да се поклоним на дело на човешки ръце. Тогава Антонин казал: - Въпреки всичко, трябва да изпълните заповедта на царете. - Никога няма да се откажем от светата и непорочна наша вяра - отвърнал свети Гурий - и няма да отстъпим пред злата и пагубна човешка воля. Ние изпълняваме волята на нашия Господ, Който е казал: \"който Мене признае пред човеците, ще призная и Аз него пред Моя Отец Небесен; а който се отрече от Мене пред човеците, и Аз ще се отрека от него пред моя Отец Небесен.\"[3] Тогава съдията ги заплашил със смърт, но свети Самон смело му казал: - Мъчителю! Ако изпълняваме волята на нашия Създател, няма да умрем, а ще живеем вечно. А ако се покорим на царското повеление, дори и да не бъдем убити от тебе, ще погинем. Като чул това, Антонин заповядал да ги хвърлят в мрачна тъмница. По това време в Едеса пристигнал управителят на областта Музоний, когото царете изпратили нарочно, за да изтребва християните. Той извел светите мъченици от тъмницата, изправил ги пред себе си и казал: - Повелението на царете на цялата земя е да принесете вино и тамян на олтара на Дий. Ако не сторите това, ще ви накарам да претърпите всякакви мъчения - с удари ще натроша тялото ви, ще ви окача за нозете и ръцете, ще разкъсам ставите ви. Ще изобретя и нови мъчения, нечувани от никого, и вие не ще ги понесете. На всичко това свети Самон отговорил така: - Повече се боим от незаспиващия червей и от неугасимия огън, приготвени за всички отстъпници от Господа, отколкото от мъченията, които изреди, защото Този, на Когото принасяме духовна жертва, първо ще ни укрепи в мъченията и ще ни направи непобедими, а после ще ни избави от твоите ръце и ще ни засели в светли обители, където е жилището на всички, които се веселят в Него. Не се страхуваме от твоите заплахи, защото ти се въоръжаваш само против тялото, а не можеш да повредиш на душата, която, докато живее в тялото, само ще се очиства и просвещава от телесните страдания. \"Затова ние не падаме духом; макар външният ни човек и да тлее, но вътрешният от ден на ден се подновява.\"[4] Затова \"с търпение\" ще \"изминем предстоящото нам поприще\"[5]. Управителят отново казал: - Оставете вашето безразсъдство, послушайте съвета ми - отстъпете от своето заблуждение и изпълнете царското повеление, защото няма да понесете мъченията, които съм приготвил за вас. Свети Гурий отговорил: - Ние не се заблуждаваме, както ти мислиш, и няма да послушаме твоя безумен съвет да се подчиним на царската воля. Няма да се покажем толкова малодушни и безумни, че да се уплашим от твоите мъчения и с това да прогневим нашия Господ. Ние сме раби на Онзи, Който ни е явил богатството на благостта Си и е положил душата Си за нас. Как и ние да не се държим о Него дори до кръв? Ще бъдем мъжествени, укрепявани от Христа Иисуса, ще бъдем непоколебими пред всички вражески хитрини, докато не повалим врага, който въстава против нас. Като видял тяхната непоколебимост във вярата, мъчителят пристъпил към изтезанията. Той заповядал да повесят светиите, като вържат ръката на единия за ръката на другия, а на нозете им да окачат тежък камък. Така те висели от третия до осмия час, а през това време управителят съдел другите. После той запитал светиите дали са съгласни да изпълнят царската заповед, за да избегнат мъченията. Но те твърдо продължили да изповядват истинската вяра. Тогава мъчителят заповядал да ги отвържат и да ги хвърлят в тясна тъмница, в която никога не прониквала дневна светлина и свеж полъх. Те прекарали там от първия ден на август до деветия ден на ноември. С оковани в дървени стеги нозе, те понасяли жестоки страдания, глад и жажда, но не преставали да възнасят благодарение на Бога. След тежкото и продължително пребиваване в тъмницата те отново били изведени на съд при управителя. Свети Гурий бил вече едва жив, изнемогнал от страданията, глада и жаждата в затвора, а свети Самон изглеждал здрав. Управителят попитал: - Не ви ли омръзна толкова време да стоите в тъмница? Не смекчихте ли ожесточените си сърца, за да послушате разумния съвет да почетете нашите богове и да избегнете това тежко положение? Светите отговорили: - Това, което ти казахме преди, повтаряме и сега: няма да отстъпим от нашия Господ Иисус Христос. Мъчи ни, както искаш. И тогава мъчителят наредил да отведат свети Гурий в тъмница, защото бил много болен. Той не искал да го мъчи веднага, за да не ускори смъртта му и да не изгуби надежда все някога да го склони към своето нечестие. После заповядал да повесят свети Самон надолу с главата, вързан за единия крак, а на другия да окачат желязна тежест. В такова положение светият висял от втория до деветия час на деня. Воините около него със съчувствие го увещавали да се подчини на царската повеля и да се избави от тежкото мъчение. А той не им отговарял нищо, но от дълбините на сърцето си се молил на Бога и си спомнял чудесата Му: - Господи Боже мой, без Чиято воля и птицата \"няма да падне на земята\"[6], Ти в утеснение си давал простор на Давидовото сърце[7] и си показал пророк Даниил по-силен от лъвовете[8]. Ти знаеш немощта на нашето естество, виждаш битката, която се надига срещу нас, защото врагът напразно се опитва да отнеме достоянието Ти. Но като ни погледнеш с милостивото Си око, опази в нас неугасимия светилник на Твоите заповеди, с Твоята светлина изправи стъпките ни и ни сподоби да се наслаждаваме на небесното блаженство, защото си благословен во веки веков. Докато страдалецът се молел така, един бързописец записвал думите му. После управителят заповядал да го отвържат. Но светият не могъл да стои на нозете си, защото ставите на колената и бедрата му излезли от местата си. Тогава по заповед на мъчителя го отнесли в тъмницата и го положили редом със свети Гурий. На петнадесети ноември управителят Музоний станал по време на третата стража (между полунощ и изгрева на слънцето) и тръгнал със свещи и оръженосци към палатата на съда. Той гордо седнал на съдийското място и заповядал да му доведат светиите. Свети Самон вървял, подкрепян от двама воини, опирайки се на двете си ръце и куцайки, защото нозете му излезли от ставите. А свети Гурий бил носен, защото не можел да стъпва - нозете му били премазани от стегите, покрити с рани и гной. Управителят ги погледнал и заговорил: - Имахте достатъчно време да помислите кое е по-добре да изберете - живота или смъртта? Кажете какво решихте? Не ви ли стигат изтезанията и не пожелахте ли да изпълните повелението на царете, за да останете живи и да се насладите на благата на света? Светиите отговорили: - Обмислихме и избрахме онова, което ще ни е от полза - избрахме смъртта за Христа, като пренебрегнахме живота в суетния свят. Стига ни и отминалото време, през което се нагледахме на залязващата дневна светлина - сега нашите души желаят да преминат към незамръкващия ден. Управителят казал: - Тежко ми е да слушам вашите противни думи. Давам ви полезен съвет - сложете тамян на олтара на Дий и си вървете вкъщи. Ако ли не, веднага ще заповядам да отсекат главите ви. - Няма нужда да говорим много - отвърнали светиите, - ето, ние сме пред тебе. Направи веднага това, което искаш, защото не ще престанем да твърдим, че сме раби на нашия Господ Иисуса Христа, само на Него Единия се покланяме и отхвърляме идолопоклонството. Тогава управителят се разпоредил да бъдат посечени с меч. Като чули това, светиите се зарадвали, че скоро ще се освободят от телата и ще преминат при своя Господ. А управителят заповядал на палача да ги качи в една колесница, да ги отведе далеч извън града и там да ги обезглави. Светиите били изведени от града през северните порти и никой от гражданите не научил за това, защото всички още спели дълбок сън. Воините спрели до една планина около Едеса и наредили на палача да изпълни заповедта. Светиите измолили малко време за молитва, горещо се помолили и накрая казали: - Боже и Отче на нашия Господ Иисус Христос, приеми с мир душите ни! А свети Самон се обърнал към палача: - Изпълни каквото ти е заповядано. И тогава, на разсъмване, изповедниците преклонили светите си глави под меча и били обезглавени. Като научили за кончината на светите мъченици, вярващите взели светите им мощи и ги погребали с почести.[9] След много години нечестивият цар Ликиний [10], като се отделил от КонстантинВелики, повдигнал гонение против християните в Никомидия. Така той нарушил договора си с Константин. Когато дал сестра си за съпруга на Ликиний и го назначил за съуправител на империята, цар Константин поставил условието Ликиний, макар и езичник по вяра, да не притеснява християните и да остави всеки да живее по своята вяра.Но Ликиний не спазил договора, повдигнал гонение против християните и в източните страни подложил на различни мъчения и умъртвил много вярващи. По това време в град Едеса, където пострадали светите мъченици Гурий и Самон, живеел един дякон на име Авив, който обикалял от къща на къща, учел хората на светата вяра и ги убеждавал да бъдат мъжествени в изповядването на Христа. С проповедта си свети Авив обръщал невярващите към Христа, а вярващите увещавал да живеят богоугодно. Като научил за това, градоначалникът Лисаний донесъл с писмо на цар Ликиний, че Авив е изпълнил целия град с християнското лъжеучение, и питал какво ще бъде разпореждането му по този повод. Всъщност той искал да получи право от царя да измъчва християните, защото още не му било заповядано да върши каквото и да е насилие над тях. Царят незабавно му отговорил да предаде Авив на смъртно наказание. Като получил заповедта, Лисаний пратил да намерят светия, за да го подложи на мъчения. Тогава Авив заедно с майка си и роднините си живеел в неизвестна никому къща в града, ревнувайки за разпространението на светата вяра, която тайно насаждал там, където не можел да върши това явно. Докато воините търсели блажения по целия град, той научил за това и вместо да се скрие, излязъл от къщи и започнал сам да ги търси, за да се предаде в ръцете им. На едно място срещнал военачалника Теотекн и му казал: - Аз съм Авив, когото търсите. Отведете ме при този, който ви е пратил. Теотекн кротко го погледнал и му казал: - О, човече, докато никой не е забелязал, че говориш с мене, иди и се скрий, за да не те види някой друг от воините и да не те хване. Авив отговорил: - Ако не ме хванеш ти, аз сам ще ида и ще се явя пред градоначалника и ще изповядам моя Христос пред царете и владиците. Като чул това, Теотекн го завел при Лисаний. Той го запитал за рода и името му. Светецът преди всичко обявил, че е християнин, а после му казал името си и съобщил, че е родом от селото Телсея. Лисаний го уговарял да принесе жертва на идолите и се стараел ту с ласкателства, ту със заплахи да го отвърне от Христа и да го склони към идолослужение. Но свети Авив бил непоколебим като стена и останал твърд в изповядването на Христа. Като видял, че не ще може да го склони към своето нечестие с думи, мъчителят започнал да го принуждава на дело. Той заповядал да повесят и да режат тялото на светеца с железни куки. После отново взел да го уговаря да се поклони на идолите и да принесе тамян на олтара на езическите богове. Но светият твърдо отговорил: - Нищо няма да ме отлъчи от моя Бог, дори и да ме подложиш на десет хиляди пъти по-страшни мъчения. Мъчителят го запитал: - Каква полза имате вие, християните, от мъките заради вашия Бог? Каква изгода имате от това, че телата ви се раздробяват на части и доброволно избирате мъчителна смърт? Мъченикът отговорил: - Мъчителю, ако поискаше наистина да се обърнеш към надеждата за обещаните от нашия Бог въздаяния, без съмнение би казал заедно с Господния апостол: \"страданията на сегашното време не са нищо в сравнение с оная слава, която ще се яви в нас.\"[11] А той се присмял на тези думи и ги сметнал за безумни, бидейки сам безумен. После, като видял, че не може да отвърне доблестния страдалец от Единия Истински Бог, заповядал да бъде изгорен. Извън града бил накладен голям огън и светецът бил отведен на мястото за наказание. Той вървял, радвайки се, че ще стане жертва и всесъжение на Бога. Следвали го майка му и роднините му. Светият ги утешавал и увещавал да не скърбят за него, а да се радват, че отива при Христа и че ще Го моли за тях. После се помолил, отдал на майка си и на познатите си последно целувание, влязъл в пламъка и веднага предал духа си на Господа. Когато огънят угаснал, майка му заедно с други вярващи намерила неповредено тялото на светия си син. Тя го взела, помазала го с миро и го погребала при гроба на светите мъченици Гурий и Самон, защото свети Авив пострадал в същия ден, както и светиите, макар и след много години [12]. Когато гонението престанало и възсияла православната вяра, християните построили църква в чест на тримата свети мъченици и положили в нея, в обща гробница, светите им мощи, подаващи изцеления на болните и извършващи много чудеса. От многото тук ще споменем за едно преславно чудо. От изток против гръцкото царство тръгнал обитаващият близо до Персия нечестив варварски народ на еталитите [13]. Те завоювали много градове и стигнали до самата Едеса с намерението да разрушат и превземат и нея. Гръцките царе, които искали да защитят града от враговете и да го освободят от обсадата, събрали много воини и ги изпратили на помощ на Едеса. Като влезли в града, гръцките войски останали там дълго време и го защитавали от враговете. В гръцката войска имало един воин от готското племе. Той отседнал да живее в дома на една целомъдрена вдовица на име София, която имала единствена дъщеря, наречена Евфимия. Майка ù я гледала като зеницата на очите си, пазела девството ù и я наставлявала в благонравие и страх Божий. И тъй като тя била много красива, София се стараела да я скрие от човешки очи и я затворила в една стая, за да не я вижда мъж. Но воинът пребивавал дълго в дома на вдовицата и се случило веднъж да види девицата. Поразен от красотата ù, той пламнал от страст и мислел как да я прелъсти. Той започнал да моли майката да му даде Евфимия за жена, макар в родината си да имал жена и деца, но скрил това, като се престорил, че не е женен, за да получи желаното. София му отказала: - Няма да дам единствената си дъщеря в чужда земя. Ти си чужденец, ще отведеш дъщеря ми в твоята страна, а аз ще остана в голяма скръб, защото освен нея нямам друго дете, което да ме утеши във вдовството ми. Няма да ти я дам, защото не мога да живея, ако не виждам лицето ù. Тогава готът в яростта си започнал да я заплашва: - Ако ти - казал той - не ми дадеш дъщеря си, няма да си тръгна оттук, докато не ти причиня много беди и не те хвърля в най-горчива скръб. Аз съм воин и лесно мога да ти причиня такова зло, каквото пожелая. Но макар да била сама и нямало кой да се застъпи за нея, вдовицата смело му възразявала. После воинът отново започнал ту с ласки, ту със заплахи да я уговаря да му даде дъщеря си за жена. Така той ù досаждал през цялото време, докато живеел в нейния дом. Предлагал ù подаръци, защото не бил беден, купувал за нея и дъщеря ù златни украшения и скъпи дрехи, за да получи желаното, но София не приемала даровете и криела още по-внимателно девойката, за да не я вижда беззаконникът. Веднъж тя му казала: - Чух, че в родината си имаш жена и деца. А той, победен от желанието да има девойката и без страх от Бога, започнал да се кълне, че никога не бил женен, че иска да има за жена и господарка на цялото свое имущество нейната дъщеря. Тогава вдовицата повярвала и накрая склонила да изпълни молбата му и да му даде за жена дъщеря си Евфимия. Тя вдигнала ръце към Бога и казала: - Владико, Отче на сиротите и Съдия на вдовиците, погледни милостиво създанието Си и не оставяй тази девойка, която встъпва в брак с непознат мъж. Не се отвръщай от моето сиротство и не ме оставяй безпомощна, защото, уповавайки се на Твоя благ промисъл, давам дъщеря си за чужденец и Тебе правя свидетел и поръчител на клетвите и обещанията му. Девойката била омъжена за гота и те заживели мирно. Евфимия заченала и преди да роди неприятелите отстъпили от Едеса. Те не могли да я превземат заради войските, които мъжествено защитавали градските стени и упорито се борели с врага, и особено поради това, че молитвите на светите мъченици Гурий, Самон и Авив пазели града. Когато враговете се оттеглили, гръцките войски трябвало да се завърнат обратно и готът също побързал да се върне в родината си. Майката, неутешимо ридаела за разлъката с дъщеря си и се опитвала да я задържи при себе си, като не давала да бъде отведена в чужда земя. Но тя не могла да разтрогне съпружеския съюз, скрепен от закона. Когато лукавият зет се приготвил за път, София завела него и дъщеря си в църквата на светите мъченици Гурий, Самон и Авив, изправила ги пред гробницата им и казала на зет си: - Няма да ти поверя дъщеря си, ако не ми посочиш за поръчители тези светии, пострадали за Христа. Постави ръка на светия им ковчег и се закълни, че не ще причиниш на дъщеря ми никакво зло, а ще я пазиш с любов и уважение. Варваринът сметнал това за нещо маловажно и веднага без страх докоснал честния ковчег и рекъл: - От вашите ръце, светии, приемам тази жена и вас правя мои поръчители и свидетели пред майка ù, че няма да причиня никакво зло на моята съпруга, никога няма да я оскърбя, ще я пазя с любов и уважение до края. Така говорил беззаконникът и при това се кълнял в Бога, като не мислел и не се боял, че Бог Господ на отмъщенията ще му въздаде според делата и ще го погуби заради лукавството му. След клетвата на зет си майката със сълзи казала на светите мъченици: - След Бога на вас, свети мъченици, поверявам дъщеря си и с вашето поръчителство я давам на този чужденец. Те се помолили, отдали си последно целувание и се разделили. Вдовицата се завърнала у дома, а варваринът и Евфимия тръгвали на път. При това воинът дори освободил своя роб, за да не стане известна неговата тайна в дома му. Когато изминали целия път и наближили дома на гота, той с голяма жестокост се обърнал към жена си като към враг. Забравил любовта си към нея и потъпкал клетвите, той свалил скъпите ù одежди и златните украшения и я облякъл бедно като пленница и робиня, а после извадил меча си и наредил: - Ако искаш да останеш жива, влез в дома ми и на никого не казвай за това, което се случи между нас. Отговаряй, че си пленница, защото имам в дома си жена и деца, а ти ще бъдеш нейна робиня и ще ù се подчиняваш във всичко като на своя господарка. Ако разкажеш на нея или на някой от роднините ми, че съм се оженил за тебе, ще умреш от моя меч. Измамена и оскърбена от злия варварин, Евфимия му казала: - Такава ли е твоята любов? Така ли изпълняваш обещанията си? Това ли са твоите клетви и намерението ти - мене, твоята съпруга, да направиш пленница, и от свободна да ме превърнеш в робиня? Заради теб оставих майка си, роднините и отечеството си и те обикнах нелицемерно, доверявайки се на думите ти, които потвърди с клетви. А ти ми въздаваш за любовта с ненавист, вместо съпруг и приятел стана за мен варварин, враг и мъчител и ме отведе в чужда земя, за да ме погубиш. Тя вдигнала очи към небето и въздишайки от дълбините на сърцето си, горчиво заплакала и викнала към Бога: - Боже на моите родители, виж бедата ми, чуй въздишките ми и приеми моята молитва! Виж какво прави с мене този клетвопрестъпник и ме избави от беди по молитвите на Твоите свети угодници, пострадали заради Тебе. О, свети мъченици Гурий, Самон и Авив! Вас призовавам сега: помогнете на мене, падналата в неочаквано бедствие, защото, като се надявах на вас, тръгнах след този варварин. Отмъстете му заради мене и ме избавете от бедата. Докато горчиво ридаела и се молела в сърцето си, влезли в дома на гота. Като видяла Евфимия и забелязала красотата ù, жена му пламнала от ревност, защото заподозряла беззаконното съжителство на мъжа си и започнала да го разпитва: - Коя е тази девица и откъде си я довел? А той отговорил: - Тя е пленница, доведох я от Едеса, за да ти бъде робиня. Жената възразила: - Красотата на лицето ù я показва не робиня, а свободна. - Макар и в страната си да беше свободна, както разкрива ликът ù, сега тя е твоя робиня - отвърнал варваринът. От страх Евфимия не можела да каже нищо и мълчаливо се подчинявала на жената на гота, като ù служила както робиня - на своята господарка. Тя не знаела какво да стори, за да се избави от застигналата я беда. И живеела като робиня, но винаги имала в ума си светите мъченици и със сълзи зовяла към тях: - Побързайте да ми помогнете, светии, побързайте да ми сторите милост и не оставяйте без внимание извършеното над мен поругание и измама. А нейната господарка, изпитвайки ревност в сърцето, била много жестока и безжалостна към нея. Тя ù наредила да изпълнява най-тежката работа и по всевъзможни начини я измъчвала. Най-лошото било, че никога не пожелала да разговаря с нея, а и Евфимия не знаела готския език и не могла да разкаже на господарката нищо за себе си. Пък и се опасявала готът да не я убие, ако направи това. След известно време жената на гота разбрала, че Евфимия е непразна, и пламнала с още по-голяма ревност. С още по-люта ярост тя ù давала най-тежката работа, като се надявала така да я умори. Когато дошло време, Евфимия родила младенец от мъжки пол, който по лице приличал на гота, неговия истински баща. Жената на варварина видяла, че младенецът прилича на съпруга ù, преизпълнила се със страшен гняв и започнала да мисли как да го убие. Тя казала на мъжа си: - Защо отричаш, че познаваш тази девица? Нейният младенец явно изобличава какво си сторил, защото е пълно твое подобие. Но готът отново взел да отрича и казал: - Това не е истина, никога не съм съжителствал с нея. Ти имаш власт над нея и прави с нея каквото искаш, защото тя е пленница и твоя робиня. Тогава злата жена намислила да отрови младенеца. Скоро тя приготвила смъртоносна отрова, пратила Евфимия по някаква работа и когато детето останало само, сложила отровата в устата му и то умряло. Когато се завърнала от работа, майката видяла мъртвия младенец и се преизпълнила с неизразима скръб, като се терзаела в сърцето си от горчива мъка по него. Тя не знаела каква е причината за внезапната му смърт, защото, когато господарката му дала отровата, в стаята нямало никого. Но като го приготвяла за погребение, Евфимия видяла, че от устата на детето тече отрова. Тогава си спомнила, че господарката ù вече два пъти заплашвала да я погуби заедно с детето ù и се досетила кой е виновен за смъртта му. Тя взела малко вълна, изтрила отровата около устата му, скрила я п ри себе си, без да открива тази тайна на никого, и погребала детето. След няколко дни готът повикал приятелите си на вечеря, а Евфимия прислужвала на трапезата. Дошло време да подаде чаша на госпожата и желаейки да узнае наистина ли тя е отровила детето, Евфимия взела вълната, с която избърсала устата му, тайно я потопила в питието, после я извадила, изстискала я в чашата и подала виното на господарката си. Без да подозира нищо, господарката изпила чашата и така нещастието се обърнало върху нея, защото още същата нощ тя внезапно починала и така паднала в ямата, която сама изкопала. На сутринта готът станал, видял жена си мъртва и се ужасил от неочакваната ù смърт. Цялата къща се изпълнила с плач, събрали се всички роднини, приятели и съседи и скърбели за нея. А после направили разкошен гроб и тържествено положили мъртвата в него. Когато изминали седем дни след погребението, сродниците ù си спомнили за доведената от Едеса девица и започнали да приказват: - Само тази пленница, която винаги беше враждебна към нашата сродница, е виновна за внезапната ù смърт. Те се опълчили против Евфимия и искали да я отведат на съд пред управителя на областта, за да изтръгне от нея с мъчения как е умъртвила господарката си. Но тъй като управителят отсъствал, те променили намерението си и решили да я погребат жива заедно с умрялата ù господарка. Те отворили гроба и я положили при трупа, който вече издавал смрад и гъмжал от червеи, за да умре там от насилствена смърт. Кой може да опише скръбта на Евфимия, нейната печал, страх и трепет, нейния ужас, ридание и плач? Нека някой само си представи страха на живия човек, затворен в гроба заедно със смраден труп, страха от мъртвеца, зловонието, тъмнината и гробната теснота, червеите, диханието на смъртта и неизказаното страдание! Пребивавайки в такова утеснение, Евфимия в мъката на сърцето си неспирно викнала към Бога от гроба, както някога пророк Иона от утробата на кита: - Господи Боже на небесните сили, Който седиш на херувими и виждаш бездните, Ти виждаш мъката на моето сърце и теснотата в този тъмен и смраден гроб. Ти знаеш, че заради Твоето име бях дадена на беззаконния гот, защото с Твоето име се кълнеше, когато ме взе за съпруга. Помилуй ме заради святото Си име. Ти умъртвяваш и съживяваш, сваляш в преизподнята и изваждаш[14]. Избави ме от тази горчива смърт и ме изведи от този гроб като от преизподня, защото си силен да възкресиш и мъртви и можеш да изведеш от смъртните врата и мене, живата, докато пребивавам близо до смъртта. Помилуй ме, Владико, заради светите мъченици Гурий, Самон и Авив, защото тяхната кръв и смърт заради Тебе си приел като чиста жертва. О, свети мъченици! Моят враг посочи вас като поръчители пред майка ми, затова ме спасете. Докато се молела в мъката на душата си, се явили трима светоносни мъже, сияещи като слънце - светите мъченици Гурий, Самон и Авив. Смрадта от гроба веднага изчезнала и Евфимия усетила неописуемо благоухание, което идвало от тях. Те ù казали: - Ободри се, дъще, и не се бой, скоро ще получиш спасение. Сърцето на Евфимия се насладило и от пресветлото видение на светиите, и от утешителното им слово. Преизпълнена с радост, тя се унесла в сладък сън. Докато спяла, тя била взета от гроба от невидимата всемогъща Божия сила, пренесена в църквата на светите мъченици Гурий, Самон и Авив в Едеса и положена в честния им ковчег. Било нощ и в църквата се извършвало обичайното утринно служение. Когато се пробудила, тя отново видяла светите мъченици, които ù казали: - Радвай се, дъще, и познай къде си сега. Ето, ние изпълнихме обещаното, иди с мир при майка си. Като казали това, те станали невидими. Евфимия се изправила и се огледала. Щом видяла църковните стени, иконите, свещите, честния гроб на светите мъченици и при това чула пеенето на клириците, тя се убедила, че се намира в Едеса, в храма на своите закрилници - светите Христови мъченици Гурий, Самон и Авив. Тогава се изпълнила с неописуема радост и веселие и като прегърнала с любов гробницата на светиите, със сълзи благодаряла на Бога и неговите раби за оказаната ù милост и възклицавала: - \"Нашият Бог е на небесата (и на земята); върши всичко, що иска\"[15], пратил е от небесата и ме е спасил. Благословен Господ, спасяващ ония, които Му се надяват: \"вечер настъпва плач, а сутрин - радост\"[16]. Докато с радостни сълзи говорела това и много друго, презвитерът чул думите ù и плача и се приближил към нея: - Коя си и защо плачеш? - попитал той. Тя му разказала подробно всичко - как била дадена на гота край ковчега на светиите, какво претърпяла от клетвопрестъпника, как вчера била затворена в гроба и по време на молитвата ù се явили светите мъченици, които я пренесли от готската земя в тази църква. Презвитерът слушал това и се ужасявал, дивейки се на великата Божия сила. Впрочем, той още не можел напълно да повярва на думите ù и казал: - Коя е майка ти? Като научил, че това е вдовицата София, презвитерът веднага пратил да я повикат в църквата. Без да знае нищо, майката веднага дошла и като видяла дъщеря си, застанала до гробницата на светите мъченици, облечена в бедни одежди, изпаднала в ужас от неочакваната гледка. Тя се приближила, прегърнала я и заплакала. Плакала и Евфимия и двете не могли да промълвят нито дума. Дълго стояли така и накрая майката промълвила: - Как се оказа тук, дъще моя, и защо си облечена в такива вехти одежди? Тогава Евфимия ù разказала подробно какво претърпяла в чуждата земя от лукавия си мъж, как вчера била затворена в гроба и по чуден начин била спасена и пренесена от явилите ù се свети мъченици Гурий, Самон и Авив. Майчиното сърце се късало от жалост и всички присъствуващи в храма много се удивлявали и прославяли всемогъщата сила и милост Божия. София паднала пред гробницата на светите мъченици и възнесла високо благодарение на Бога и Неговите светии. Целия ден майката и дъщерята останали в църквата, като се молели и благодарели на Бога и с любов и усърдие прегръщали и целували ковчега на светите мъченици. Късно вечерта те се завърнали радостни у дома, прославяйки Бога. На сутринта мълвата за чудото обиколила града. Отвред в дома на вдовицата идвали нейни роднини и съседи и се ужасявали на това, което им разказвала Евфимия. Всички хвалели името Господне и величаели и прославяли помощта на светите мъченици. София и дъщеря ù живеели богоугодно остатъка от живота си. Те разказвали на всички за милостиво явената им сила Божия. Евфимия казвала: \"десницата Господня твори сила!\", десницата Господня ме пренесе от готите в Едеса, \"Няма да умра, но ще живея и ще разгласям делата Господни\" [17]. А на гота клетвопрестъпник Бог отмъстил по следния начин. След известно време същият нечестив народ, който преди воювал против гърците в съюз с персите, пак нахлул в гръцката земя и се опитал да превземе Едеса. Поради това гръцките императори отново пратили войска в града. С нея дошъл и същият варварин, който с хитрост и лъст отнел от София дъщеря ù. Той не знаел нищо за станалото чудо и мислел, че Евфимия е умряла, затворена в гроба на мъртвата му жена, затова без смущение дошъл в дома на София като при своя тъща. Като го видяла, тя скрила Евфимия в една стая, а после го приела и се престорила, че се радва на пристигането му. След това събрала всички свои роднини и съседи и в тяхно присъствие взела да го разпитва: - Как Бог ви помогна да изминете пътя си? Да не би дъщеря ми, бидейки непразна, да се е разболяла по пътя, и как е родила? Много тъгувах за нея и се страхувах да не ù се случи нещо лошо. Готът отговорил: - По твоите молитви Бог ни помогна да пристигнем благополучно. Дъщеря ти е здрава и роди момче. Тя ти праща поздрави и ако не ни бяха заповядали тъй бързо да тръгнем на път, и тя щеше да дойде с мен и с младенеца, за да ти достави утешение. Впрочем, тя ще дойде в по-подходящо време. При тези думи София се разгоряла от справедлив гняв заради лъжата на злия човек и като разкъсала одеждите си, викнала високо: - Лъжлив и лукав убиец, какво си направил с дъщеря ми? Тя извела Евфимия от вътрешните стаи, изправила я пред гота и казала: - Познаваш ли тази девица и знаеш ли къде си я затворил, клетвопрестъпнико? Ти я предаде на смърт, беззаконнико! Щом видял Евфимия, мъжът затреперил, онемял и не могъл да каже нито дума, сякаш бил мъртъв. Тогава роднините и съседите на вдовицата го хванали, затворили го в стаята и останали да пазят пред вратите. Майката и дъщерята повикали писар и разказали всичко, което се случило с тях, без да пропускат нищо от това предивно чудо. После се отправили при епископа на града, блажения Евлогий, предали му записаното и съобщили за злия и лукав гот. Като прочел записките, епископът веднага събрал клира си и отишъл при воеводата, командващ гръцката войска. Той заповядал да прочетат пред него писмото на вдовицата и дъщеря ù, в което било подробно описано предивното чудо на светите мъченици. Воеводата изслушал с внимание написаното и се изпълнил с благоговеен ужас от славното чудо, а всички присъствуващи били обзети от страх. Воеводата заповядал незабавно да му доведат гота. Довели и София, и Евфимия. По това време в двора се събрали много хора, мъже и жени, и той заповядал отново да прочетат писмото. После попитал варварина дали е истина написаното. Той отговорил, че всичко е истина и няма никаква лъжа. Тогава воеводата му казал: - Окаяни убиецо! Как не се побоя от Бога и от страшния Му съд и не се уплаши от клетвата, дадена на гроба на светите мъченици, които направи свидетели и поръчители на своите обещания? Защо не пощади девойката, която прелъсти с хитростта си? Сега приеми заслужено наказание за делата си. И заповядал да му отсекат главата. Боголюбивият епископ усърдно молел воеводата да не наказва гота със смърт, а да му окаже милост и да го остави жив, за да прославя Божието величие. Но воеводата му отвърнал: - Боя се да помилувам човек, който е извършил такова голямо злодеяние, за да не разгневя светите мъченици, които този клетвопрестъпник оскърби. И по заповед на воеводата готът бил обезглавен. Така този окаян човек получил възмездие, а Бог се прославил в светиите Си. От нас, грешните, Нему да бъде слава, чест и поклонение, сега и всякога и во веки веков. Амин.", "date": "2018.11.15", "title": "Св. мъченици Гурий, Самон и Авив"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389489-15-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1315 г. - В борбата си за независимост войските на новосъздадената Швейцарска конфедерация побеждават австрийската армия в битката при Моргартен.     1533 г. - В името на краля на Испания войските на Франсиско Писаро нанасят окончателно поражение на държавата на Инките и превземат столицата й Куско.   1889 г. - Бразилия е обявена за република.   1902 г. - Съставено е XXIV правителство на България, начело със Стоян Данев.   1908 г. - Свободната държава Конго е преобразувана в Белгийско Конго   1920 г. - В Женева се провежда първото събрание на Обществото на народите.   1941 г. - Втората световна война: Началникът на СС Хайнрих Химлер нарежда арестуването и депортирането в концентрационни лагери на всички хомосексуалисти в Германия, с изключение на определени вишестоящи нацистки офицери.   1943 г. - Втората световна война: Германският началник на СС Хайнрих Химлер нарежда всички цигани да бъдат поставени „на едно ниво с евреите и изпратени в концентрационни лагери\".   1949 г. - Екзекутирани са убийците на Махатма Ганди.   1969 г. - Студената война: Съветската подводница Подводница К-19 се сблъсква с американската подводница USS Gato в Баренцово море.   1971 г. - Фирмата Intel пуска на пазара първият в света микропроцесор, Intel 4004, способен да обработва 60 хиляди инструкции в секунда.   1983 г. - Създава се Севернокипърска турска република, която приема Декларация за независимост.   1988 г. - Палестинският народен съвет обявява създаването на държавата Палестина.   1988 г. - В СССР се осъществява единственият полет на безпилотната космическата совалка „Буран\".   1990 г. - Седмото Велико народно събрание променя името на държавата от Народна Република България на Република България.  ", "date": "2018.11.15", "title": "15 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/389481-%D0%B7%D0%B0%D1%89%D0%BE-%D0%B3%D1%80%D1%83%D0%B5%D0%B2%D1%81%D0%BA%D0%B8-%D1%80%D0%B5%D1%88%D0%B8-%D0%B4%D0%B0-%D1%81%D0%B5-%D1%81%D0%BA%D1%80%D0%B8%D0%B5-%D0%B2-%D1%83%D0%BD%D0%B3%D0%B0%D1%80%D0%B8%D1%8F", "text": "Звучи като сценарий за политически трилър, но историята е съвсем истинска. В нея се разказва за падението на един бивш министър-председател и за това как една страна-членка  на ЕС се превръща в негова съучастничка.             Бившият македонски премиер Никола Груевски, управлявал в продължение на 10 години (2006 – 2016) авторитарно и с почти мафиотски методи и осъден на две години затвор за корупция, явно е успял да избяга в Унгария. Бягството му остава загадка, включително и поради това, че Груевски е с отнет задграничен паспорт. Дотук унгарската страна не е потвърдило официално, че Груевски е поискал политическо убежище. На запитване на ДВ говорител на правителството в Будапеща е отговорил, че \"нито ще потвърди, нито ще отрече\" новината.     Потвърждението обаче дойде от македонското вътрешно министерство: то е било информирано от унгарската страна, че Груевски се намира в Унгария. Незабавно Скопие е издал международна заповед за задържането на Груевски, се посочва още в информацията. За да разберем по-добре измерението на скандала, се налага да си припомним някои факти, свързани с управлението на Груевски и с дългогодишните му приятелски отношения с унгарския премиер Виктор Орбан. До оттеглянето си от властта през 2016 година бившият македонски премиер управляваше страната с почти криминални методи. Това доказват хилядите материали, включително и аудиозаписи, събрани от Специализираната македонска прокуратура SJO през последните две години. От тях става ясно, че Груевски и най-приближените му сътрудници са подслушвали редовно политическите си противници и систематично са ги заплашвали. И още: има сведения, че са били фалшифицирани изборни резултати. Създадена е била и всеобхватна система за политическа корупция.   Груевски няма да се отърве само с една присъда   На първо време Никола Груевски беше осъден само за незаконно придобиване на луксозен автомобил. Това стана през май т.г., когато получи 2-годишна присъда, но предстоят и други процеси, а като се имат предвид многото събрани улики срещу него, се очаква бившият премиер да получи и нови дългогодишни присъди. През последните години от управлението си Груевски постепенно изпадна в международна изолация. Но унгарският премиер Виктор Орбан беше един от малкото, които не се дистанцираха от Груевски. Преди около година Орбан например се появи на предизборен проява в Македония, заставайки редом Груевски и бившия премиер на Словения Янез Янша, който също е с присъда за корупция. По това време Груевски вече беше с отнет задграничен паспорт. Още тогава унгарските медии повдигнаха въпроса дали пък Орбан не е обещал на Груевски политическо убежище. Последната публична проява на приятелска помощ за Груевски бе свързана с македонския референдум за името на страната. В края на септември Орбан отправи двусмислено видеообръщение към партията на Груевски ВМРО-ДПМНЕ, което беше изтълкувано като призив за отхвърляне на постигнатия компромис с Гърция. Но отношенията между Орбан и Груевски излизат и извън политическата рамка. Има данни, че бизнесмени от близкото обкръжение на партията на Орбан - Фидес - са инвестирали солидни суми в няколко близки до ВМРО македонски медии.   Унгарската граница е сред най-строго охраняваните в Европа. Как Груевски е преминал без паспорт?   Елемент от политическата стратегия на Орбан и неговото правителство е да подкрепят авторитарни лидери от Западните Балкани и да се застъпват за тяхната бърза интеграция в ЕС. По този начин Орбан събира допълнителна подкрепа за своите планове за реформиране на ЕС. Целта му е да отделните страни-членки да получат по-голяма самостоятелност в рамките на общността, както и да бъдат отменени европейските наказателните процедури за нарушаване на правовите принципи. Подобна процедура е заведена и срещу Унгария. Орбан поддържа много приятелски отношения също и с президентите на Сърбия и на Черна гора - Александър Вучич и Мило Джуканович. Този случай ще създаде сериозни проблеми на приятеля му Орбан   Случаят \"Груевски\" е в състояние да създаде сериозни вътрешно- и външнополитически проблеми както на Орбан, така и на реформаторското правителство на македонския премиер Зоран Заев. Защото поражда редица сериозни въпроси: например, защо македонските власти не са наблюдавали отблизо Груевски, особено след като се е знаело от седмици насам, че бившият премиер ще трябва да влезе в затвора в началото на ноември, за да излежи присъдата си. Унгарската страна пък ще трябва да отговори как е възможно човек без паспорт да стигне до Будапеща, след като е добре известно, че унгарските граници са едни от най-силно охраняваните в целия ЕС? И не е ли трябвало да го изпратят в някоя от транзитните зони за кандидати за убежище, както повелява унгарското законодателство? Ако ли пък Груевски е влязъл в Унгария от Сърбия - защо не са го върнали обратно на сърбите, след като Будапеща смята Сърбия за сигурна трета страна? Унгарският премиер Орбан винаги досега е подчертавал, че стриктно се придържа към законите и правилата на демокрацията. Сега той е изправен пред една от най-сериозните дилеми в досегашната си кариера - Орбан ще трябва да реши дали ще оказва подкрепа на един законно осъден човек, или ще спазва законите и международното право", "date": "2018.11.15", "title": "Защо Груевски реши да се скрие в Унгария"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389482-%D0%B8%D0%BC%D0%B0-%D0%BB%D0%B8-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B8%D0%BC%D0%B0,-%D0%BD%D0%BE-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D0%BC-%D1%81-%D0%BD%D0%B5%D1%80%D0%B0%D0%B7%D0%B1%D0%B8%D1%80%D0%B0%D0%BD%D0%B5%D1%82%D0%BE", "text": "Няколко архиглупости за застраховката Гражданска отговорност, дочути сред жуженето през последните дни. 1. Може ли да се „отмени“ застраховка „Гражданска отговорност“? Може – ако искаме да ходим пеша отвъд „Калотина“, „Кулата“ и „Капитан Андреево“. 2. ЕС ли въведе Гражданската? Не. Сключва се по силата на международни спогодби, по които България е страна от (ако не бъркам) от 60-те години. Целта е да се даде достъп на МПС с българска регистрация до трансграничната пътна мрежа. 3. Може ли да не се въвежда системата „Бонус-малус“? Може, ако искаме да продължим да плащаме за малоумни шофьори. Един от търсените ефекти на тази система е да отдели „черните овци“ и да има направи сядането зад волана по-скъпо. 4.Защо застраховката не е на човек, а на кола?     Защото е наследство от соца, когато колата е имала голямо значение и за правни сделки с нея е въведен режима на договор с нотариално удостоверяване на подписите. По същото това време данъкът и застраховката вървяха пакетно и никой не се е занимавал много с тях. Това е и причината в основата на всички методики за изчисление на премията да стои кубатурата на МПС, което е дивотия от актюерска гледна точка (бел. ред. – актюер – оценител експерт в застраховането). Все едно вероятността да се спънете да зависи от размера на обувките ви. Зависи само от това, дали ви стават. 5. Може ли да се въведе друг модел? Разбира се. Въпрос на добро желание у бизнес и регулатори. И тук стигаме до въпроса, защо не е въведен този нов модел? Причините са комплексни. Ще с опитам да ги илюстрирам със следното: да приемем, че застрахователният бизнес и регулатора са семейство. Докато се занимават с какво ли не тяхното мило отроче – Гражданска отговорност на МПС, е израснало в забележителен келеш. Един красив ден и двамата родители са невероятно учудени, че отрочето им ще бъде арестувано. Макар и двамата по някакъв начин да са усещали, къде по-ясно, къде – не, че нещата не са на добре. Същото е положението и с ГО. Всички честни професионалисти в бранша, поне пред себе си, признаваха, че проблемът е   тиктакаща бомба, която няма как да не избухне Причините са няколко: – ГО наистина има социален ефект – предпазва увредените, за да получат обезщетение, защото увреждащият няма достатъчно средства за това. Но тя предпазва и увреждащия да не остане без грош, заради нещастно стечение на обстоятелствата (освен ако е пиян или дрогиран). – Този социален ефект погрешно се приема от бранш и регулатор през призмата на „достъпност на ГО“. Тази застраховка, поради своя задължителен характер, е силно повлияна от принципа на „скачените съдове“. При всичките ни комшии стартовата премия е ок 300 евро. Няма как българската застраховка да бъде по-евтина за дълго време. Просто пазарът не го допуска. И скачените съдове. Апропо, това е и причината във всички съседни държави, най-паче в Румъния, да се кара с български номера и застраховки. Нормализирането на цената автоматично ще премахне този проблем. – Една непосилна цена ще накара мнозина да не сключват застраховка. Отделно, че е нарушение, но при щета вредите се поемат от Гаранционния фонд, който, ако свърши парите, пак ще легне на бюджета (за справка – Фонда за гарантиране на депозитите в сагата с КТБ) Хората трябва да проумеят – заслужава ли си да скачат, танцуват или каквото там – за по-ниски цени, вместо за по-високи заплати (за ужас на КРИБ)? ГО е застраховка, която в почти всички страни е на загуба. Самите застрахователи ползват кръстосано субсидиране като покриват загуби по нея с пари от други видове застраховки. Не че е правилно. Има ли резерви за по-плавно покачване на цените (неизбежно, но поне да е плавно)? Има. Веднага се сещам за едни 1,40лв. за стикер, които са меко казано малоумие в днешно време. Освен да отиват към изборна печатница, друга функция нямат. Има и други способи, но са по-дълги за обяснение. Има ли възможности за други оптимизации? Има. Дори и сегашното нескопосано предложение за система „Бонус – Малус” може да се „намести“ чрез използване на модерни технологии, т.нар. Insurtech. Има ли желание и разбиране по въпроса? Не. За да се трансформира пазара на ГО трябва мнозина от бранша директно да си търсят нискоквалифицирана работа (от каквато, апропо, са се прехвърлили в застраховането). Подозирам, че ще продължим с пост-живковски устрем да ритаме консервата по пътя.", "date": "2018.11.15", "title": "Има ли решение за Гражданската отговорност? Има, но ще продължим с неразбирането"}
{"url": "http://www.classa.bg/%D1%81%D0%B2%D1%8F%D1%82/item/389483-%D0%B3%D0%BD%D0%B5%D0%B2%D1%8A%D1%82-%D0%BD%D0%B0-%E2%80%9E%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8%E2%80%9C", "text": "Със спадащ рейтинг в социологическите анкети, президентът Еманюел Макрон ще се изправи в събота пред гнева на „жълтите жилетки“, движение на френските шофьори, раздразнени от покачващите се цени на горивото, които планират да блокират пътища и да стигнат до президентския дворец. „Не всички живеем в града: навъртам 25 000 км годишно, нямам избор дали да взема колата си, независимо дали замърсява или не замърсява“, ядосва се Жаклин Муро, шофьорка от Бретан, която осъжда „хайката срещу водачите“ в онлайн видео, гледано повече от 6 милиона пъти. Тази акордеонистка и хипнотерапевтка стана едно от лицата на движението „жълтите жилетки“,кръстено на светлоотразителните жилетки, задължителни във френските автомобили в случай на инцидент. Това е разнородно движение с мащаб, който трудно може да се прецени. Потестиращите ругаят безразборно различни мерки, които засягат шофьорите, най-вече повишаването на цената на горивото. Макар че цената на горивото разпали гнева, движението на „жълтите жилетки“ се вписва в по-общо отхвърляне на Еманюел Макрон, възприеман от част от населението като „президент на богатите“, неспособен да разбере всекидневието на „истинската Франция“, която живее далече от големите градски центрове. „Единственото нещо, което може днес да успокои огромния гняв в страната, е възстановяване на данъка върху богатството“, увери миналата седмица по телевизията Жаклин Муро, имайки предвид данъчно облагане на богатите, частично премахнато миналата година. „Какво вършите с мангизите, освен да сменяте чиниите в Елисейския дворец или да построите плувен басейн? Ето това се питаме“, добави тя с обвинителен тон. Няколко полемики за издръжката на президентската институция – нов сервиз за хранене, проект за изграждане на плувен басейн в лятната президентска резиденция… – изпъстриха началото на мандата на Еманюел Макрон, който понастоящем има под 30 процента одобрение. Въпреки критиките, Еманюел Макрон засега поема риска от спад в популярността му и уверява, че тези мерки са необходими, за да поеме Франция по пътя на екологичния преход. „Същите хора, които недоволстват срещу повишаването на цените на горивата, настояват също и за борба със замърсяването на въздуха, защото децата им страдат от болести“, обяви той по-рано този месец в интервю за регионален вестник. Но според някои анализатори френският президент може и да не е схванал мащаба на недоволството на тази „провинциална Франция“, тези селски или полуселски райони, които страдат от закриването на някои обществени услуги, от обезлюдяване и от недостатъчен обществен транспорт.     БТА", "date": "2018.11.15", "title": "Гневът на „жълтите жилетки“"}
{"url": "http://www.classa.bg/%D1%81%D0%B2%D1%8F%D1%82/item/389484-%D0%B7%D0%B0%D0%BF%D0%BB%D0%B0%D1%85%D0%B0-%D0%BB%D0%B8-%D0%B5-%D0%B7%D0%B0-%D1%81%D0%B0%D1%89-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%8F%D1%82-%D0%BA%D0%B5%D1%80%D0%B2%D0%B0%D0%BD", "text": "След американските междинни избори Доналд Тръмп не е споменавал често „престъпниците“ от кервана с мигранти от Централна Америка, които може според него „да нахлуят“ в САЩ. Керванът обаче продължава пътя си към мексиканската граница на Щатите. Ако сложим в скоби американската кампания, остава един закономерен въпрос: застрашават ли мигрантите сигурността на страната? Мигрантите – близо 5000 на брой, напуснаха в понеделник Гуадалахара и се движат към Тихуана, разположен на северозапад, на около 1800 км.     Дочул как американският президент ги нарича „бандити“, Байрон Салинас – механик от Хондурас, пътуващ с кервана, поклаща глава: „Бандитите са тези, от които бягаме“. Салинас подсмърча и кашля в студа, вдигнал на ръце едногодишния си син – не прилича много на образа, внушаван от Тръмп: „нехранимайковци“ и „много лоши хора“. Също като повечето от тези мигранти без документи, тръгнали преди месец пеш или на автостоп през Централна Америка и Мексико, Салинас и жена му Исамар казват, че искат просто да отгледат детето си далеч от мизерията и уличните банди в родната им страна. „Това са най-вече семейства и пълнолетни кандидати за убежище, които бягат от насилието, заплахите и трудните условия“, уверява Ройс Бърнстийн Мъри от Американския съвет по миграцията – мозъчен тръст във Вашингтон. „Те просто търсят сигурно място“, казва тя. „Хора от Близкия изток“ След атентати в Париж през 2015 г. обаче е трудно да бъдат отхвърлени изцяло опасенията за сигурността, които навява тази огромна върволица от мигранти. Някои от извършителите на тогавашните атентати във френската столица се бяха промъкнали в Европа с потока мигранти и бежанци, бягащи от Сирия. Говорейки за мигрантския керван, Тръмп подхвана рефрена на европейската крайна десница от времето на сирийската вълна; нищо обаче не доказва, че в мигрантския керван се укриват ислямски терористи. Самият Тръмп призна, че няма „никакви доказателства“, макар да твърдеше в много тревожен туит, че там се намират „неизвестни лица от Близкия изток“. Експертите по миграцията, аналитиците от сферата на сигурността, а и някои мигранти заявяват, че в кервана може и да има неколцина членове на банди или други престъпници. Някои мигранти заявиха пред АФП, че са разпознали групичка младежи, които се дрогират и крадат, но не забелязват по-внушително криминално присъствие. „Разберем ли, че в групата има крадец, чака го здрав бой. Никой крадец с всичкия си не би останал тук“, коментира Денис Алберто де ла Крус, 31-годишен рибар от Гватемала. „В коя да е група с подобни размери вероятно има хора с криминални досиета“, признава Ричард Майлс, експерт по сигурността от вашингтонския Център за стратегически и международни изследвания. „Но ако имаше мнозина от „MS-13″, групата със сигурност щеше да ги разкрие, защото повечето бягат тъкмо от тях“, казва той по повод една зловеща банда. Освен това тези престъпници лесно щяха да бъдат изобличени в САЩ с тяхната система за сигурност по границите, с „разширените процедури за контрол“ на пръстовите отпечатъци и биометричните данни, с проверките на миналото, казва Бърнстийн Мъри. Потеглили от Хондурас на 13 октомври, мигрантите си навлякоха гнева на Тръмп час след като пробиха първото заграждение на границата между Гватемала и Мексико, а после се сблъскаха с мексиканската полиция за борба с безредиците. Тръмп разположи по границата с Мексико хиляди военни, но според експерти е малко вероятно керванът да направи опит за силово нахлуване в САЩ. Американските власти ограничиха достъпа на автомобили от Тихуана, препречиха пътя с циментови бариери и бодлива тел. Мигрантите пътуват главно на групи, за да се пазят от нападения и отвличания в Мексико. Пристигането им на границата не би трябвало да създаде проблем на САЩ, предполага Бърнстийн Мъри. „Границата се охранява по-добре отвсякога“, казва тя. „Злосторници може да срещнете в коя да е група хора, но повечето, почти всички са точно такива, каквито твърдят, че са“, добавя Мъри. БТА", "date": "2018.11.15", "title": "Заплаха ли е за САЩ мигрантският керван?"}
{"url": "http://www.classa.bg/%D1%81%D0%B2%D1%8F%D1%82/item/389485-%D0%B3%D0%BE%D0%BB%D1%8F%D0%BC%D0%B0-%D0%B8%D0%B7%D0%BC%D0%B0%D0%BC%D0%B0-%D0%BD%D0%B0-%D0%BF%D1%85%D0%B5%D0%BD%D1%8F%D0%BD", "text": "Сателитни снимки доказват наличието на 13 севернокорейски ракетни бази. Новината за това предизвика истински фурор. Експерти започнаха да говорят за вероломността на Ким.  Има ли всъщност повод за вълнения?           Въпреки многократните настоявания от страна на САЩ, режимът в Пхенян досега отказва да предостави списък на своите ядрени съоръжения и ракетни бази. Експерти от вашингтонския мозъчен тръст \"Център за стратегически и международни изследвания\" (CSIS) обаче са успели да докажат наличието на 13 севернокорейски бази за балистични ракети.     Заключенията им се основават на комерсиални сателитни снимки, които показват, че Пхенян е разпределил ракетните си бази върху територията на цялата страна. Има също индикации за това, че много от тези военни съоръжения наскоро са били ремонтирани, модернизирани или разширени. От месеци насам преговорите за ядреното разоръжаване на Северна Корея са в застой. Най-големият успех дотук: Пхенян обяви, че е закрил ядрения си полигон Пунгери и от повече от година не е извършвал нови изпитания на междуконтинентални балистични ракети, нито пък на ядрено оръжие. И въпреки това все още не може да се смята, че Северна Корея изцяло се отказва от атомното оръжие. Подвеждащи заключения в медиите   \"Ню Йорк Таймс\" пръв съобщи новината за изследването на CSIS - в публикация на заглавната си страница изданието дори обвини Пхенян в \"голяма измама\". Последваха и други публикации с подобно звучене, а \"Нойе Цюрхер Цайтунг\" дори заключи, че Тръмп се оставя да бъде воден за носа от Северна Корея. Посланието беше ясно: пред света Пхенян говори за ядрено разоръжаване, а в същото време тайно се въоръжава. Трезвият поглед обаче изисква да признаем, че подобни заключения са подвеждащи. Защото режимът в Пхенян не може да наруши обещание, което никога не е давал. Нито на срещата на върха в Сингапур, нито на проведените дотук общо три вътрешнокорейски срещи на върха Ким Чен Ун не е поемал ангажимента да посочи местоположението на ракетните бази в страната, нито да се разоръжава едностранно. Точно обратното дори: през януари севернокорейският лидер ясно и недвусмислено обяви, че масовото производство на ядрени бойни глави и балистични ракети ще остане приоритет за неговата страна. Той обаче обеща да спре опитите с междуконтинентални балистични ракети и ядрени бойни глави, което обещание засега спазва.   Тръмп и Ким по време на срещата в Сингапур   Новината за тринайсетте разкрити севернокорейски ракетни бази обаче породи разгорещен дебат сред експертите за Северна Корея. Рюдигер Франк, ръководител на Института за източноазиатски изследвания към Виенския университет, написа в Туитър следното: \"Понякога имам усещането, че някои хора във Вашингтон искрено желаят Северна Корея да направи някоя глупост, за да бъде сложен край на процеса на помирение\". Южна Корея реагира подчертано спокойно на медийната пушилка   Южнокорейското правителство излезе с категорична декларация по възникналия спор: \"Северна Корея никога не е подписвала споразумение за закриването на ракетни бази. Нито пък съществува договореност за това Пхенян да посочи местоположението на ядрените си съоръжения\", уточни официален говорител от Сеул. И все пак медийната пушилка хвърля светлина върху един от дипломатическите провали на американския президент Доналд Тръмп: той никога не заяви открито това, което неговите съветници си знаят отдавна - а именно, че севернокорейската ядрена програма си остава голяма заплаха, и че режимът на Ким Чен Ун може да се съгласи на разоръжаване, само ако САЩ направят съответни отстъпки. Но след срещата на върха в Сингапур Тръмп твърде прибързано заключи, че Северна Корея вече \"не представлява заплаха\". Преговорите в момента се намират в застой главно поради това, че Вашингтон настоява за пълно и безвъзвратно разоръжаване на Северна Корея - още преди САЩ да са предприели нещо в замяна - например разхлабването на икономическите санкции или подписването на договор за ненападение. Въпросните 13 военни бази, за които сега говорят от CSIS, са съоръжения за ракети с малък обсег на действие, които са предназначени за защита на страната срещу външна агресия. И е нереалистично да се очаква, че Пхенян ще предприеме стъпки за тяхното унищожение преди да е получил от САЩ ясни гаранции за своята сигурност. Повечето наблюдатели очакват двете страни в крайна сметка да постигнат компромис, което в идеалния случай би могло да се случи на следващата, втора среща на върха между Тръмп и Ким. По данни на Белия дом, такава би могла да се проведе още в началото на 2019 година.", "date": "2018.11.15", "title": "\"Голяма измама\" на Пхенян"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389475-%D0%BD%D0%B1%D0%B0-%D0%BC%D1%83%D0%B7%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Моделът Емили Ратайковски отново е актуална. След като преди дни накара целият свят да говори за нея с фотос от мача на Лос Анджелис Лейкърс, сега брюнетката грейна по бански. Ратайковски позира с бял и червен бански, като двата й поста в \"Инстаграм\" имат над 2 милиона харесвания за малко повече от 12 часа.", "date": "2018.11.15", "title": "НБА муза подпали интернет..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389476-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D0%BE%D0%B1%D0%BB%D0%B8%D0%B7%D0%B2%D0%B0-%D0%B7%D0%B0-%D0%B3%D1%80%D0%B8%D1%88%D0%BE", "text": "Весела Нейнски, която влезе в „Биг Брадър“ 12 години след първия си 8-дневен престой в къщата, се е посветила на спортната психология с много ясна и категорична цел – да стане личен терапевт на Григор Димитров.     Според нея Гришо периодично влиза в ранглистата на световните в тениса, защото не е наясно с мотивацията си. Певицата била обладана от благородни и патриотични подбуди – да измъкне юнака от движещите се пясъци на съмнението в собствените му сили и възможности, за да се пребори той за постоянно място в топ 10, а след това да започне изкачването и към топ 3, писа „Галерия“. Весела е магистър по обща психология и е на „ти“ с тениса.  ", "date": "2018.11.15", "title": "Звезда се облизва за Гришо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389477-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще се наложи да \"пресявате\" информация, която сте получили от колега. Ако нещо ви притеснява, тогава е по-добре да го проверите. Плодотворен ден за тези, които планират да вземат заем, да купят ваучери за почивка, да продадат недвижим имот. Всичко ще се окаже перфектно, ако не се разсейвате от дреболии. ТЕЛЕЦ ( 21 април - 21 май )  Търсете съмишленици, за да може успешно да изпълните планираните задачи. На лесни печалби не трябва да разчитате, но да дадете пари на заем на приятел – е добре и необходимо. В личния живот, обмисляйте всяка стъпка, за да избегнете тъжните спомени. Вечерта, ще трябва да се занимавате с проблемите на роднина. БЛИЗНАЦИ ( 22 май - 21 Юни ) Днес, ще критикувате всички и няма да дадете покой на никой. За какво ви е такова представяне и лоша слава? Заемете се по-добре с това, което отдавна е на първо място, в списъка ви с задачи. В противен случай ще останете без работа. Ще ви помогне, мъдрият съвет на приятел, както и пълната почивка. Може да се разходите сред природата или срещнете с приятели.   РАК ( 22 юни - 23 юли ) Очаква ви прекрасен ден, когато никакви провокации и приключения, няма да създадат проблеми. Не се отдръпвайте от хора, които просто искат да поговорят с вас от сърце. По време на разговора, може да научите много нови и ценни неща. Връзките с шефа и колегите, ще са напрегнати, но не бива да предизвиквате конфликти. ЛЪВ ( 24 юли - 23 август ) Не трябва да изяснявате отношенията си с хора, които първоначално не са подкрепяли вашата гледна точка. Прекарайте този ден, заети с работа. Това ще ви открие, нови перспективи в бизнеса, творчеството и личната сфера. От спортни занимания трябва да се въздържате, но умствената работа ще ви донесе голяма полза. ДЕВА ( 24-ти август - 23 септември ) Не се препоръчва да нервничите и притеснявате, особено ако проблемите, които имате, могат скоро да се решат. Няма смисъл, да хабите нервите си. По-добре се заемете с актуалните въпроси, проблеми с домакинството или търсене на допълнителна работа. Не е лошо да се вслушвате във възрастните членове на семейството, ако сами не може да вземете решение. ВЕЗНИ( 24 септември - 23 октомври) Трябва да обръщате внимание на всичко, което има голямо значение за бъдещето ви. Взимането на изпити или курс за преквалификация не са далеч, затова внимателно се подгответе. Избягвайте конфликти с близките, за да не подкопавате нервната си система. Вечерта, ще получите вдъхновение от нещо, което по-рано, дори не сте приемали.   СКОРПИОН ( 24 октомври - 22 Ноември ) Ще получите много ценна информация, която скоро ще ви бъде от полза в работата. Най-добре си я запишете в бележник или телефон, за да не забравите дори и нюансите. С хората, общувайте приятелски и без нерви, за да не се скарате за нищо. Ако мечтаете да срещнете, сродната си душа, тогава не си заслужава да седите у дома вечерта.   СТРЕЛЕЦ ( 23 Ноември - 21 Декември ) Ще трябва да вземете важно решение, от което ще зависи много в живота. Имайте предвид, че няма да има на кой да разчитате за помощ, така че внимателно претегляйте всичко. Неудачно, ще се развиват нещата във финансовата сфера, ако сте инвестирали без предварително обмисляне. Вечерта не се заемайте с домакински дела, по-скоро си починете. КОЗИРОГ (22 Декември - 20 януари ) Препоръчително е да се обърнете за подкрепа в работата към бивши партньори. Дори конкурентите могат да ви помогнат с нещо, ако сте умели в общуването. В личния си живот не трябва да разчитате на късмет, защото става въпрос за чувства. Въз основа на ревност, може да направите много грешки и разрушите всичко. Дръжте темперамента си под контрол.  ВОДОЛЕЙ ( 21 януари -  19  февруари ) Трябва да се подсигурите от ранно сутринта, никой да не нахлува в личното ви пространство. В противен случай, няма да може да обмислите вашите идеи и планове. Възможен е служебен роман, който отдавна е назрявал и накрая, е прераснал във връзка. Покупките и финансовите авантюри, трябва да отложите, за да не изпаднете в критична ситуация.   РИБИ ( 20 февруари - 20 март ) Препоръчва се, да гледате далеч напред, ако въпросът е тривиален и лесно решим. Това се отнася повече за професионалните въпроси, отколкото за личните. Смирете се с амбициите на шефа, за да не попаднете в списъка на \"слабите\". Предстоят ви много харчове, но не съжалявайте за парите. Особенно ако са изхарчени, за добри цели и достойни хора.", "date": "2018.11.15", "title": "Дневен хороскоп 15 ноември"}
{"url": "http://www.classa.bg/%D1%81%D0%B2%D1%8F%D1%82/item/389478-%D0%B8%D0%BA%D0%B8%D0%B3%D0%B0%D0%B9-%D0%B8-%D1%84%D0%B8%D0%BB%D0%BE%D1%81%D0%BE%D1%84%D0%B8%D1%8F%D1%82%D0%B0-%D0%BD%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%82%D0%B5-%D0%B4%D1%8A%D0%BB%D0%B3%D0%BE%D0%BB%D0%B5%D1%82%D0%BD%D0%B8%D1%86%D0%B8", "text": "Какъв е ключът за щастието? Прави това, което обичаш, не си слагай твърде много грижи на сърцето и живей така, че да не те тормозят съвест или съжаления. Това, което звучи като късметче за кафе, всъщност е философия, която намира своето доказателство в една общност на остров Окинава, наречена \"Селото на дълголетниците, където жители имат най-високата средна продължителност на живота в света.     Философията, известна като \"икигай\", грубо преведено като щастие, произтичащо от собствените занимания, в които човек да намира смисъл и цел в живота. Иначе казано - да обичаш работата си, да вярваш, че правиш нещо полезно и да си щастлив от това.  Огими, приятно селце с 3000 души население, е известно с бавното си темпо на живот, красиви пейзажи с изглед към океана, публични събирания, лични зеленчукови градини и жители, които се усмихват, смеят се и се шегуват непрекъснато. Тяхната особена гордост е, че често живеят по над 100 години и имат далеч по-малко заболявания, отколкото повечето други хора, включително рак, деменция и сърдечни заболявания. Големият въпрос е как?  Редица книги са се изписали за икигай. Вероятно отговорът е комбинация от фактори, които включват обичайните заподозрени: диета, движение / упражнения и приятели и общности. Общото имат тези зони на дълголетие и щастие по света е фактът, че обичат своя начин на живот - обикновен, с малко притежания, повече време на открито, с честни приятелства, достатъчно сън и здравословно хранене. Това, което дълголетните японци могат да добавят към този списък е икигай, понятие, което понякога се използва като синоним на цел, страст, смисъл, мисия, призвание и порив към нещо. Ако съберете всичко това заедно и изчистите съдържанието му, ще получите есенцията на японската философия. Да намериш своят икигай Според редица книги икигай се поставя център на диаграма на Вен, в която вашите отговори на няколко въпроса се припокриват, за да ви дадат отговора на този въпрос: Какво обичаш? В какво си добър? За какво може да ти бъде платено? От какво се нуждае светът? Когато намерите отговора, който отговаря на всичките четири въпроса, това е вашият икигай Друг начин за определяне на вашата собствена икигай е просто да си зададете въпроса: Защо ставате сутрин? Какво ви мотивира? Или както би казал австрийският невролог и психиатър Виктор Франкъл - \"Каква е причината, заради която не си си теглил куршума досега?\". Франкъл е създателят на тип терапия, вдъхновен от духовни теми, известни като логотерапия. Той също е автор на книгата \"Човекът в търсене на смисъл\", в която разказва за опита си от концентрационния лагер Аушвиц, в който е бил вкаран през Втората световна война. Психиатърът обяснява, че това преживяване го е научило, че един целенасочен живот е отговорът на преодоляването на повечето пречките и трудни моменти. Кен Моги, японски невролог и автор на книгата \"Пробуждането на вашия икигай: Как японците се събуждат с радост и цел всеки ден\" сравнява етоса на икигай с известния британския лозунг от Втората световна война: \"Keep Calm and Carry On\" (\"Запази спокойствие и продължавай напред\"). Логотерапията на Франкъл има за цел да помогне на пациентите да намерят целта си в живота. Ако се чувствате неспокойни или празни, това е така, защото имате екзистенциална криза, твърди Франк. Логотерапията е склонна да гледа по-скоро напред, отколкото, да търси корените на недоволство в детството ви. Терапията е един от начините да намерите своето \"екзистенциалното гориво\", което ви мотивира да живеете дълго и щастливо, както го описват различните автори, писали по темата. По-малко скъпо от терапията е просто да си зададете сериозно въпроса \"какъв е смисълът на моя живот?\" и след като си отговорите, да се придържате към това. Още по-просто е въпросът \"Какво обичам да правя най-много?\" Вашият икигай може да се крие в нещата, които ви пращат в състояние на пълноценно и приятно потапяне в конкретно действие. Разбира се, съществува и друго възможно тълкувание на идеята. Представете си, че парите не съществуваха и не ви задължаваха с нуждата от издръжка. С какво щяхте да се занимавате?  Няма универсален начин, който да ви покаже какъв е вашият икигай, при всеки човек отговорът е индивидуален и различен. Той може да бъде да се посветите на приятелите си, да бъдете добър родител, да пишете книги, да готвите, да пишете научни статии, да сте активист в борбата срещу измененията в климата или просто да се грижите за квартала и общността си. Дори може да бъде да сте счетоводител и да се оправяте със сметки (хора всякакви). Не по-малко интересни са отговорите на хората от село Огими: \"Отглеждам собствените си зеленчуци и ги готвя сам\", \"Събирам се често с приятели\", \"Плета кошници\" и т.н. Икигай не е нужно да бъде нещо възвишено или сложно, важно е да правим нещата с удоволствие и без стрес. До голяма степен идеята се крие в самата активност, която ви помага да се отпуснете и да се вглъбите, без да се натоварвате. Така ще бъдете блажено заети до края на дните си. (И като го следвате, вероятно ще имате повече от тези дни.) Съветът на експертите е да търсите икигай в малките неща. Да започнете с нещо дребно като хоби. И най-вече - не трябва да обвинявате средата около себе си заради липсата на такова усещане. Или си го намерил, или не, това е.  След като направите това, дори и да не живеете до 100-годишна възраст, животът ви може да се усети по-дълъг, защото просто сте се ангажирали по-пълноценно с него. По-важното е - животът с цел променя и самото поведение на човек към по-добро. Човек живее по-здравословно и по-спокойно. Разбира се, всичко звучи далеч по-лесно само казано, отколкото извършено на практика. Съвременният живот ни отнема все повече и повече от нашата истинска природа, което ни прави много лесно да водим живот, който няма смисъл. Важният момент тук обаче е да излезеш от стъкления балон на ежедневието и стреса и действително да потърсиш някаква активност, която те кара да се отпуснеш. Тогава дори при някаква работа, изпълнена с напрежение, ще откриеш, че си доста по-спокоен, съсредоточен и в кондиция. Ключови тук са тези важни първи крачки, които ще те накарат да потърсиш промяната и да намериш нещото, което те кара да \"тиктакаш\". А ако започнеш постепенно да се посвещаваш все повече и повече на него (особено ако ти носи пари), ще се чувстваш значително по-щастлив.  И както се казва в онази мъдрост, превърни хобито си, това, което обичаш, в работа, и няма да ти се налага да работиш и ден през живота си.", "date": "2018.11.15", "title": "Икигай и философията на японските дълголетници"}
{"url": "http://www.classa.bg/%D1%81%D0%B2%D1%8F%D1%82/item/389479-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%80%D0%B5%D1%87-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D1%82%D1%8F-%D0%B8-%D0%BA%D0%B0%D0%BA%D0%B2%D0%BE-%D0%B8%D0%BC%D0%B0%D1%88%D0%B5-%D0%BF%D1%80%D0%B5%D0%B4%D0%B2%D0%B8%D0%B4", "text": "Ангела Меркел изнесе може би последната си реч в Европейския парламент като канцлер на Германия, в която основна тема беше въпрос, който сякаш никога няма да излезе от мода - Бъдещето на Европа. \r\n Опитните наблюдатели на политиката на гермаксната канцлерка, които се надяваха на реч, изпълнена със смела визия за развитието на континента и ЕС, може да се каже, че останаха разочаровани.  \r\n Вместо това тя поднесе познатата порция политически предписания и позиции по всички актуални теми - от сигурността до бежанската политика в Еврозоната. Иначе казано - нищо, което вече да не е заявявала. \r\n   \r\n   На фона на това, че собственото политическо бъдеще на германската канцлерка е поставено под въпрос, не е ясно каква ще бъде нейната роля в самото бъдеще на Обединена Европа, ако въобще има такова. \r\n Независимо от това, авторитетът на Меркел на европейската сцена остава несравнимо висок, което обяснява защо дори онези, които й се противопоставят яростно, слушаха речта и забележките й с внимание. И въпреки че в по-голямата си част самата реч беше като своеобразен плейлист с \"Най-доброто от Ангела Меркел\", тя постави няколко интересни акцента върху сигурността и трансатлантическата връзка. \r\n Politico дава свой превод на някои от най-важните неща, които германският канцлер каза по време на обръщението си към Европейския парламент: \r\n Какво каза Меркел:  \"Трябва да работим върху визията за това един ден да създадем истинска армия на Европа\". \r\n Което имаше предвид:  Както Франция, така и Германия са стреснати от Доналд Тръмп и неговото поведение, особено спрямо Европа. Меркел стои твърдо зад президента на Франция Еманюел Макрон в борбата си с Тръмп за бъдещето на европейската сигурност и е готова да инвестира повече. \r\n И все пак - създаването и окомплектоването на една армия на Европа е проект в доста дългосрочен план - европейците дори все още не могат да се съгласят за единна дефиниция на идеята за европейска армия. Това е и една от причините досега зарязването на НАТО в полза на един такъв пан-европейски военен проект не е опция. Затова и Меркел толкова внимателно подчерта, че \"никой не поставя под съмнение Алианса. \r\n *** \r\n Какво каза Меркел:  \"Времето, в което можехне безрезервно да разчитаме едни на други, вече приключи. Това означава, че ние, европейците, трябва да поемем отговорност за съдбата си в собствените си ръце, ако искаме да оцелеем като общност.\" \r\n Това, което имаше предвид:  Тръмп здраво стряска всичкки ни. ЕС вече не може да разчита на САЩ, за да гарантира сигурността и оцеляването си. Меркел е правила подобни твърдения и преди, но досега тя добавяше някакви облекчаващи, смекчаващи обстоятелствата моменти и квалификации в стил \"до известна степен\" или характеризираше прехода като естествена прогресия на взаимоотношенията между Америка и Европа. \r\n Този път тя вече представяше нещата в черно и бяло. Тази директност отразява още по-влошените трансатлантически взаимоотношения в рамките на администрацията на Доналд Тръмп. Посланието на Меркел тук е еднозначно - Тръмп е опасен и никой не може да каже какво следва. \r\n *** \r\n Какво каза Меркел:  \"Индивидуалните национални решения засягат цялата общност. Солидарността изисква поемането на отговорност за цялата общност.\" \r\n Какво имаше предвид:  Стъпките, предприети от правителствата на Унгария и Полша за подкопаване на върховенството на закона и свободата на печата, заплашват демократичните институции в целия ЕС. Ето защо Берлин няма да се откаже от това да се противопоставя на тези тенденции. \r\n *** \r\n Какво каза Меркел:  \"Който се опитва да разреши проблемите като поема само още повече дълг, пренебрегвайки предишните си ангажименти, поставя под съмнение основите на стабилността и силата, които стоят в основата на еврото.\" \r\n Какво имаше предвид:  Италия си играе с огъня. Ако популисткото правителство на Рим не спре да разиграва Европейската комисия, създавайки нови и нови компромиси, без да изпълни поетите задължения за намаляване на публичните разходи, може да постави самата валута под риск и да я обезцени значително. \r\n      ", "date": "2018.11.15", "title": "Голямата реч на Меркел: Какво каза тя и какво имаше предвид"}
{"url": "http://www.classa.bg/%D1%81%D0%B2%D1%8F%D1%82/item/389480-%D0%B3%D0%BE%D1%82%D0%B2%D0%B0%D1%87%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D1%81-%D0%BE%D1%81%D0%BE%D0%B1%D0%B5%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "Евгений Пригожин е по-известен като \"готвача на Путин\". Милиардерът, който притежава скъп ресторант в Санкт Петербург, има обаче и някои съмнителни интереси.  А те съвсем не се ограничават само до кулинарната сфера.             Името му напоследък все по-често фигурира в публикации на руския печат. Милиардерът Евгений Пригожин, собственик на луксозен ресторант в Санкт Петербург и известен още като \"готвача на Путин\", е бил забелязан да участва в среща на високопоставени военни от Русия и Либия, провела се на 9 ноември. Пикантното в случая е и това, че името на Пригожин фигурира в списъка на онези руски политици, фирми и частни лица, срещу които САЩ наложиха санкции. Съобщението за срещата публикува руският вестник \"Новая газета\".     Евгений Пригожин (вляво от Путин) обслужва руския президент   Изданието разкрива, че интересите на Пригожин не се ограничават само до кулинарната сфера. Неговите фирми за кетъринг доставят храна на армията и много руски училища. И не само това. Бизнесменът контролира тъй наречената \"фабрика за тролове\" в Санкт Петербург, която разпространява дезинформации и подклажда настроения срещу Запада. Твърди се също, че Пригожин е замесен и в действия срещу представители на опозицията и неудобни за режима лица. Изпълнители на „мокри поръчки\"   Журналистът от \"Новая газета\" Денис Коротков цитира бивш служител на Пригожин, който му разказал какви са били задачите му, докато е бил на служба при милиардера. Веднъж, например, му било наредено тайно да следи противници на Пригожин. Друг път трябвало да инсценира катастрофа, за да принудят една жена да се съгласи на сделка в спор за недвижим имот. В трети случай трябвало да организира отравянето на един руски блогър.   Евгений Пригожин: милиардер и приятел на Путин   Неизвестни лица явно са направили опит да спрат скандалната публикация. Ден преди тя да излезе от печат, пред сградата на редакцията бил поставен венец като за погребение, украсен със снимката на журналиста Коротков. А след публикуването на статията пред редакцията се появила ненадейно и отрязана овча глава - отново с лични \"поздрави\" към журналиста. По-късно някой докарал пред редакцията живи овце в клетка, украсена с логото на \"Новая газета\". „Новая газета\" обаче е издание, чиито автори отдавна са свикнали с факта, че са изложени на постоянни издевателства и репресии. Въпреки множеството предупреждения изданието поместило и интервю, което Коротков взел от друг бивш служител на Пригожин. И този втори свидетел потвърдил обвиненията срещу бившия си началник и дори отправил нови. Коротков заяви в разговор с ДВ, че продължава да живее в Русия и няма намерение да я напуска. Заплахите срещу него му показват, че е напипал болно място. Журналистът обаче е наясно, че животът му е в опасност. Информационната агенция \"РИА ФАН\", която изглежда също е собственост на Евгений Пригожин, нарича Коротков \"изменник на родината\" и „поддръжник на терористи\", чието място било зад решетките. Заплахи срещу него се разпространяват и в социалните мрежи. Но журналистът приема всичко спокойно, твърди, че това е част от професията му.   Акции за сплашване на журналистите от \"Новая газега\"   Коротков работи за \"Новая газета\" от септември 2018 година. Преди това е бил сътрудник на руското интернет-издание \"Фонтанка\" в Санкт Петербург, където също е писал статии за Пригожин. Руският богаташ, когото Путин беше сравнил с американския милиардер Джордж Сорос, изглежда има и още един бизнес – изцяло нелегален: поддържа частна армия, известна под името \"Група Вагнер\". С публикациите си във \"Фонтанка\" Коротков навремето е осветлил някои от тайните операции на тази група руски наемници.   Разностранните интереси на Пригошин   Руският журналист явно все още разполага с добре информирани източници. В началото на ноември \"Новая газета\" публикува ексклузивен материал, посветен на смъртта на шестима руски наемници в Сирия. По силата на договор между руската фирма \"Евро Полис\" и сирийския държавен енергиен концерн, руската страна получава 1/4 от приходите от продажбите на нефт и газ в районите, които руски \"служители по сигурността\" защитават срещу бойците на \"Ислямска държава\" (ИД) и други противници на режима на президента Асад. Смята се, че зад \"Евро Полис\" стоят лица, свързани с Евгений Пригожин - без обаче това да е категорично доказано. Самият Пригожин никога не говори пред медиите и не приема никакви покани за участия. Според някои сведения, частната армия \"Вагнер\" наброява 3 000 наемници. Денис Коротков твърди, че разполага с личните картони на повече от 2 000 новобранци на „Вагнер\". Частната армия едно време изпълняваше мисии в украинския район на Донбас, но напоследък интересите ѝ се пренасочиха към Северна и Централна Африка. По силата на официално сключен договор, Русия изпраща в Централноафриканската република свои \"военни консултанти\". На запитване на ДВ Кремъл отказа да съобщи повече подробности по този въпрос. Наблюдателите обаче са убедени, че въпросните \"консултанти\" също са наемници от групата \"Вагнер\". Коротков твърди, че руски наемници действат и в Судан, Южен Судан и на остров Мадагаскар. Възможно те да са и в Либия, след като Пригожин е бил поканен на срещата между високопоставени руски и либийски военни.", "date": "2018.11.15", "title": "Готвачът на Путин: милиардер с особени интереси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389473-%D0%B1%D0%B5%D0%B7%D1%81%D1%80%D0%B0%D0%BC%D0%BD%D0%B0%D1%82%D0%B0-%D0%B5%D0%BC%D0%B8%D0%BB%D0%B8", "text": "Емили Ртайковски пак показа невероятната си фигура в разголен бял бански в понеделник, докато се припичаше на слънце на покрива на хотел в Сидни. Това предаде \"Дейли Мейл\". 27-годишната актриса демонстрира своите дадености в сексапилния бански костюм, докато се бе навела и преглеждаше актуалната информация на телефона си.      Емили изглежда сензационно в белите одежди, които целят да привлекат вниманието към опънатия й корем и да подчертаят перфектния й бюст.      Както БЛИЦ съобщи преди два дни, Емили провокира феновете с абсолютно същия бански костюм, но в черен цвят.      Очакваме с нетърпение да видим дали ще следват нови снимки със същия бански, но в трети различен цвят.", "date": "2018.11.15", "title": "Безсрамната Емили..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389474-%D1%82%D1%8F-%D1%89%D0%B5-%D1%82%D0%B8-%D1%81%D0%BA%D1%80%D0%B8%D0%B5-%D1%82%D0%BE%D0%BF%D0%BA%D0%B0%D1%82%D0%B0", "text": "Тя е жената, която ще ти скрие топката, буквално. Това са първите думи, които ти идват на ум, когато я видиш...  Тя се казва Лорън Сеселман и е част от националния футболен отбор за жени на Канада. На клубно ниво ослепителната спортистка защитава цветовете на Санта Кларита Блу Хийт, а нейната позиция на терена е защитник. В кариерата си 35-годишната красавица има и не лоши успехи - златен медал от Пан Американските игри в Мексико през 2011 година, както и бронз от Олимпийските летни игри през 2012-а.    Това обаче не е единственото професионално занимание на Сеселман, а напротив - тя се изявява още като модел, актьор, фитнес иструктур и дизайнер.    Снимки на прекрасната Лорън:                                          ", "date": "2018.11.15", "title": "Тя ще ти скрие... топката"}
