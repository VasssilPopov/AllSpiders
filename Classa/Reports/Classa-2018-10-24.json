{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/388781-%D0%BF%D0%B5%D1%82%D0%BA%D0%BE-%D0%BA%D0%B0%D1%80%D0%B0%D0%BC%D0%BE%D1%87%D0%B5%D0%B2-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BF%D1%80%D0%B8-%D0%BD%D1%8F%D0%BA%D0%BE%D0%B8-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%BE", "text": "      Петко Карамочев, основател на ИНДУСТРИЯ Технолъджи.    - Г-н Карамочев, как бихте определили случващото се на пазара на криптовалути през тази година? Ще се върне ли доверието?  Доверието ще се върне при някои “криптовалути” и няма да може да бъде възстановено при други. Миналата седмица инвеститорите загубиха вниманието си към Tether, който, от своя страна, загуби фиксираната си връзка към долара заради слуховете за несъстоятелност на Bitfinex.  - Има ли атрактивна за инвестиции криптовалута в момента?  Не мога да предоставя какъвто и да е инвестиционен съвет на когото да е. Съветът ми е инвестиращите в криптоактиви да четат повече и да подбират източниците си на информация. - Инвестициите в криптовалути вложения в бъдещето ли са, или чиста спекулация? Криптовалутите не са валути в пълния смисъл на думата, тъй като само някои отговарят на важните характеристики, с които се характеризират валутите и то само на няколко от тези характеристики. В този смисъл е по-добре да бъдат наричани криптоактиви (нов клас от активи) вместо криптовалути, а основните групи такива активи могат да се разделят на няколко подгрупи: криптовалути, Platform Tokens, Utility Tokens, Security Tokens, Natural Asset Tokens, Crypto Collectibles, Crypto Fiat Currencies (дори Central Bank Digital Currencies). Върви и сериозен процес по токенизация и на други активи. Затова всеки инструмент трябва да бъде гледан отделно. - В момента криптовалутите се използват най-вече от държави с наложени санкции или друг вид проблеми на финансовата им система. Какво трябва да се случи, за да станат цифровите пари част от ежедневието на повече хора? Това е доста сложен въпрос. Да започнем с т.нар. “Бяла книга” (whitepaper) на биткойн. Никъде в тази книга не се говори за това дали и кога тези електронни пари трябва или ще бъдат използвани в ежедневието на много хора.  По-скоро става дума за успешен експеримент, който се доказва в практиката. За съжаление и биткойн, и технологията блокчейн (която работи “под\" биткойн и много от другите криптовалути) впоследствие се напълниха с много очаквания (за растеж, за масово използване и т.н.) Това, че във Венецуела и на други места биткойн, както и някои от другите криптовалути, не са толкова волатилни и се ползват като антиинфлационна мярка за трайно предпазване на стойност, е доказателство, че това са наистина едни нови криптоактиви. Без да генерализирам за всички, но като цяло криптовалутите не са (все още) използвани като истински валути, защото отговарят само на една от трите характеристики на типичните валути.  Те са много интересно средство за размяна, защото могат да бъдат разменяни 24/7 без участието на банка или друга централизирана институция. Това е много сериозно предимство на биткойн и другите криптовалути.  Но те не са универсално приети. Малко магазини ги приемат. Търговците не ги използват, приемат се много рядко онлайн и когато това става, почти винаги става превалутиране в някоя фиатна валута. Важно е обаче да се отбележи, че криптовалутите не пазят стойност добре. Страшно волатилни са. Много добре могат да служат като спекулативна инвестиция, но са малко полезни (засега) като истински пари. Ситуацията може да се промени, но е необходимо още време.  - Трябва ли според вас  на пазара на криптовалути  да се намесят централните банки и регулаторите? На този етап регулаторите могат повече да попречат на пазара, който показва сериозни възможности да се саморегулира, без да се налага участието на централна банка или друг регулатор. Ще е интересно да се чуе какво мисли ЕС по отношение токенизирането на активи, особено относно Security Tokens. Това е един от въпросите, на който ще търсим отговори на 25-26 октомври в София Тех Парк на събитието  .   - Какво е мястото на блокчейн технологията в развитието на икономиката и финансите? Блокчейн технологията има много сериозно приложение в различните екосистеми и пазари (фондови борси, информация разменяна между пазарни участници, държавни институции и пр.) Ще отнеме доста време да бъде първо разбрана технологията, после самите технологични решения да станат по-зрели и тогава да бъдат въведени от индустрията. Това се случва в момента и ще продължи в следващите десет години (където е нужно). Въвеждането на блокчейн технологиите ще доведе до оптимизация на разходите, а след това и до създававнето на нови продукти. - Имате ли наблюдение дали и кои български компании развиват блокчейн технологии?  България не изоставя от световните блокчейн тенденции. Има български компании, които разработват свои блокчейн платформи. Имаме и независими разработчици, които работят с Ethereum, NEO, Corda, Hyeprledger. Имаме и доста ICO проекти, като наскоро бе обявено създаването на Балканска блокчейн асоциация, имаме специализирани медии, инвеститори в крипто. За всичко това ще говорим по време на CEE Block.", "date": "2018.10.24", "title": "Петко Карамочев: Доверието при някои криптовалути няма да бъде възстановено"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388776-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BD%D0%B0-%D0%B2%D1%81%D0%B8%D1%87%D0%BA%D0%B8,-%D0%BE%D0%B1%D0%B8%D0%B4%D0%B5%D0%BD%D0%B8-%D0%BE%D1%82-%D0%B4%D1%83%D0%BC%D0%B8%D1%82%D0%B5-%D0%BC%D1%83", "text": "Валери Симеонов се извини на всички, обидени от думите му по повод протестите на майките с увреждания в София. Това се случи след Коалиционен съвет на ГЕРБ и Обединени патриоти. \"По настояване на коалиционния съвет аз поднасям своите извинения на всички, които са се почувствали обидени от моите изказвания в интервю за телевизия СКАТ\", каза Симеонов в Министерски съвет. Вицепремиерът коментира, че няма нужда да се аргументира за отношението си към децата с увреждания, защото вече го е правил, потърпевш е и в собственото си семейство и е подпомагал с каквото може хората с увреждания.     \"По никакъв начин не съм целял да обидя когото и да било\", допълни Симеонов. Часове по-рано Симеонов коментира пред БНТ, че няма намерение да се извинява, тъй като от него искали оставка, а не извинение. Участие в Коалиционния съвет днес, след който позицията му се промени, взеха и Волен Сидеров, който вчера пропусна съвета на малката коалиция, и премиерът Бойко Борисов, който през последните дни беше на международна обиколка. До протестите срещу Симеонов и исканията за негова оставка се стигна след остри изказвания по адрес на майките на деца с увреждания, за които после той коментира, че не са били разтълкувани правилно.", "date": "2018.10.24", "title": "Валери Симеонов се извини на всички, обидени от думите му"}
{"url": "http://www.classa.bg/%D1%81%D0%B2%D1%8F%D1%82/item/388777-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "Американският президент Доналд Тръмп потвърди, че може да се срещне с руския си колега Владимир Путин на 11 ноември в Париж, когато ще бъдат отбелязани 100 години от края на Първата световна война. Пред журналисти в Овалния кабинет Тръмп заяви:     \"Може да се срещнем, както се обсъжда в момента. Както знаете, Майк Болтън е в Русия, където дискутира различни теми, включително новата ядрена ситуация. Не бяхме третирани добре в продължение на години, то трябваше да бъде направено отдавна. Мисля, че нещо полезно може да произлезе от това. Вероятно ще се срещнем, все още не е уточнено, но ще стане факт\", каза Тръмп по повод евентуална среща с Путин и намеренията на Съединените щати да се оттеглят от Договора за ликвидиране на ракетите със среден и малък обсег.", "date": "2018.10.24", "title": "Американският президент потвърди, че може да се срещне с Владимир Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388778-%D0%B2%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B9-%D1%80%D0%B0%D0%B7%D0%BA%D0%BE%D0%BB%D0%BD%D0%B8%D0%BA%D1%8A%D1%82", "text": "1. Беше 11 октомври 2018 г. – денят на светите Теофан и Теодор Начертани, наречени тъй, защото изпадналият в ерес Византийски император Теофил разпоредил да изпишат (жигосат) с нажежени игли върху лицата им оскърбителни стихове.     В този ден Божественото Всесветейшество г-н Архондонис написа с нажежени игли върху лицето на Светото Православие нечувани оскърбления към Едната Света Съборна и Апостолска Църква, и сътвори дела богупротивни и човекоугодни, и поруга Господа Бога нашего Иисуса Христа, който е главата и домостроителят на Светата Православна Църква, създадена по Божия промисъл и с волята Божия, а не ради човешките страсти, амбиции и властолюбие.     Присвои си права, които не му принадлежат. Узурпира правоправеща власт там, където той власт няма. Никаква. Самообяви се за „Източен папа”, изживява се като наместник Господен, не ще да е „пръв сред равни”, а „пръв без равни”, че да бъде свободен от съборната тегоба, и еднолично да раздава и отнема автокефалии и томоси, да налага и вдига схизми и анатеми.     И си въобрази, че Константинопол е Рим, че епископската катедра в истанбулския квартал Фенер е папски престол, че Фенер е държава, а той - държавен глава. И постави своя трон над автокефалните поместни църкви. И отрече тяхното равноправие, и презря тяхната воля.     И подмени Всеправославния събор със собствения си интерес и с интересите на своите покровители, наставници и водещи офицери, които си мислят, че Господ Бог резидира в Белия дом. И посегна на най-голямата православна църква, Руската, стожер на Светото православие, и нахлу в каноническата територия на Украинската православна църква – Московска патриаршия (УПЦ-МП), и я анексира, и захвана да безчинства и да се разпорежда там като завоевател. И проводи в Украйна своите „папски легати”, двама „екзарси” от САЩ и Канада, а единият - с пребогат опит в пратеничеството, бидейки емисар за „специални поръчки” на чеченския терорист Шамил Басаев. Можеше да изпрати някой „посланик” на главорезите от ИДИЛ, макар че бандеровците вършат същата работа. И влезе в общение със самозванци, с низвергнати, с разколници, с изпаднали от лоното на Църквата, с предадени на анатема, които вече заграбиха над 3 000 храма и манастири на каноничната УПЦ-МП. Разколниците и техните бандеровски банди бият и влачат духовници и миряни, крещят „Москалив на ножи!” („Москалите”, т.е. московците под ножа), и наместо свето миро, кръв плиска от очите на иконите. И вдигна анатемата от разколника Филарет, наложена от Руската православна църква заради греховете му. А първият сред тези грехове е „неговото съдействие за задълбочаване на разкола в Българската Православна Църква”. Това е същият лъжепатриарх Филарет, който през лятото на 1996 г. пристигна в България и нахлупи бяло було на лъжепатриарх Пимен. И отмени едностранно решения, съборно приети и канонично утвърдени преди повече от три века. И захвана, засега само словесно, да раздава автокефалии, при това - на „църкви” разколнически. И погази толкова Апостолски правила, и толкова правила на Вселенски събори, че ако река да ги изпиша, ще ми свърши мастилото в мастилницата, а имам още много за писане. И понеже извърши цялото това безчиние, г-н Архондонис изпадна в ерес нечувана и разкол небивал, и посрами, и унизи, и опозори великата някога Константинополска катедра. И предизвика смут в целия православен свят, защото от този злощастен октомврийски ден нататък може да обяви всеки разколник за патриарх, всяка разколническа „църква” – за автокефална, а всяка автокефална църква може да изгуби своята независимост под неговия диктат и според капризите на неговите покровители. 2. „ Годината е 1686-а. Руското царство има двама малолетни царе – Иван и Петър, бъдещият Петър Велики. Вместо тях управлява сестра им, царевна София. Част от Руското царство (днешна Украйна) е под властта на Жечпосполита (Полско-Литовското княжество). Под полско-литовска власт е и Киевската митрополия, която е в юрисдикцията на Константинопол. И понеже хранените с американски курабийки украински разколници, бандеровци, Вартоломей и Порошенко повтарят единогласно как Москва „заграбила Украинската църква” и „ограбила Константинопол”, ще ви кажа вкратце какво пише в документите от 1686 г. Те са преизобилни словесно, както подобава на Византийската традиция. И ето какво научаваме: А) Православните от Киевска митрополия, притиснати от гнета на католическата църква, пишат отчаяни писма до Константинопол. За това, че с решение на Сейма под страх от смъртно наказание и конфискация на имуществото на православните енории в Жечпосполита са забранени всякакви отношения с Константинопол и с православния свят въобще; че властите грабят имуществото на православните храмове в полза на униатите и католиците; че православните са подчинени на католическите епископи; че са подложени на гонения и издевателства от светските полско-литовски власти, от униатите и от католиците; че църковните дела са поверени на кралския съд; че под страх от смъртно наказание православните в Киевска митрополия са принуждавани да се отрекат от своята вяра и да приемат католицизма; че ако Киевска митрополия не премине под закрилата на Московската патриаршия, православните са обречени. И тези отчаяни писма продължават 20 години. Накрая православните в Киев пишат прошения до Руското царство. Официалният Полско-литовски отговор сякаш е писан не в ХVІІ в., а днес. Жечпосполита отрича всякакви гонения срещу православните в Киевска митрополия с едно забележително уточнение: че всички тези „мерки” се предприемат „срещу народа Московски”! („Москалив на ножи!”, викат бандеровците.) Б) В 1686 г. Константинополската катедра приема не един, а 11 (единадесет) документа, с които Киевската митрополия преминава под омофора на Московската патриаршия, за да бъдат спасени православните от набезите на униатите и католиците. Това са 4 грамоти на Константинополския патриарх Динисий ІV от май 1686 г.; 4 грамоти на Динисий ІV от юни 1686 г. (едната е съборна, другата разрешителна); плюс едно Синодално постановление, плюс едно Послание и едно Постановление на Динисий ІV от юни 1686 г. В) Никъде, в нито един от тези 11 документа не пише, че решението е временно, инцидентно, еднократно или по изключение. Точно обратното. На няколко пъти се повтаря един и същи израз – „ныне и впредь”, т.е. „днес и в бъдеще”, „днес и занапред”, „днес и завинаги”. „ Да бъде подчинена  Киевската епархия на Светейшия патриаршески престол на Москва”. „Когато възникне необходимост да бъде ръкоположено достойно лице (за Киевски митрополит – б.а.), то блаженейшият Патриарх на Москва и на цяла Русия,  който и да бъде в даденото време , да има право да го ръкополага по църковния устав и да го обявява за истински и законен, и каноничен митрополит Киевски с неговите прерогативи”. Това право е дадено не инцидентно на Московския патриарх в онзи момент – Йоаким, а на всички негови приемници на Московската Патриаршеска катедра:  „Патриарсите, които ще бъдат след него” . „Киевската Митрополия да бъде подчинена на светейшия Патриаршески престол Московски, и нейните архиереи да признаят за  старейшина и предстоятел Патриарха Московски ,  който ще бъде в даденото време , като ръкополагаеми от него”. „ Да бъде занапред  тази епархия под властта и благословението на Московския патриарх и на бъдещите светейши Московски патриарси… Киевската епархия да бъде подначална на светейшия Патриаршески престол на великия и богоспасяем град Москва…Киевският митрополит да бъде ръкополаган от блаженейшия Патриарх Московски, да го признава за свой старейшина и предстоятел , като ръкоположен от него, а не от Вселенския” . „Никой да не се противи и възразява против това, защото е обосновано и справедливо. Този, който мисли противно на написаното или поиска по друг начин да покаже неподчинение или противление, той ще противостои на повелението Господне и ще получи от Него въздаяние (наказание – б.а.)... За утвърждаване на това дело е написана настоящата съборна грамота в свещения кодекс на нашата Велика Христова Църква, в година 1686, месец юни, индикт 9”. В тези документи е записано еднозначно, че решението за преминаването на Киевска митрополия към Московската патриаршия не е еднолично, а съборно,  „обосновано и справедливо” , взето  „без никакви възражения” , грижата за Киевската митрополия от страна на Руската църква и царство  „заслужава велика похвала и най-голямо възхищение” , и в заключение: „ да бъде днес и завинаги  за спасение на тамошните християни”, при това -  „да бъде всеконечно” , т.е. „неизменямо, безусловно, несъмнено, неоспоримо, окончателно”. Тези решения Вартоломей отмени. И обяви де факто УПЦ-МП за неканонична от 332 години! И защо се „присети” да оспорва тези решения след 332 години? Според правило 133 на Картагенския събор срокът за оспорване е 3 години, а според правило 17 на ІV Вселенски събор – 30 години. Някой да е възразил през 1689 г.? А през 1716 г.? Не. Просто „хегемонът” е още в пелени, първият президент на САЩ още не се е родил, а Белия дом още не е построен. 3. „ „Да отсечем пипалата на държавата-агресор!”, викаше боголюбиво Порошенко. „За тези вапмпири няма място на украинска земя!”, крещеше богобоязливо един съветник на украинския вътрешен министър. „Москалив на ножи!”, реват смирено бандеровците пред стените на Киевско-Печорската лавра. „Пипалата”, които трябва да бъдат отсечени и „вампирите”, които трябва да бъдат прогонени – това са милионите православни, които принадлежат към УПЦ –МП. „Третият Рим падна!”, тържествува днес Порошенко. Майк Помпео даде ценни указания: „Украинските власти да продължат работата за създаването на автокефална църква!”, да не би някой да си помисли, че САЩ нямат нищо общо с тази провокация към православния свят. А „работата” е ясна - „Москалив на ножи!”. И понеже майдани, скрипали и провокации всякакви не сломяват Русия, подставеният от САЩ Истанбулски владика започна своя антиправославен поход срещу Русия, както му е разпоредено. За да унижи и сломи Русия като унижи и сломи Руската православна църква. А войната срещу Руската православна църква е война срещу Светото Православие. Това не е ново. Хитлер планира да създаде друга, своя, нацистка „вселенска патриаршия”, своя, нацистка „православна църква” на територията на Райха (конкретно – в Полша). „Поражението на Православните Църкви на Изток и Югоизток, е първостепенна задача на немската културна политика”, постановява Reichsaussenministerium. Защото православните славяни, тези подчовеци, нечовеци, untermenschen подкрепят „Московията”. „След падането на комунизма единственият наш враг остана Православието”, разпореди Бжежински през 1989 г. През 2014 г. Карл Билд допълни – „Православието е най-страшният враг на Запада, по-страшен от Ислямска държава”.. . „Рано или късно те (Русия – б.а.) ще следват решенията, взети от Вселенския патриарх”, заяви ехидно Вартоломей оня ден. Да не би някой да се усъмни, че решенията от 11 октомври не са еднолични. И зае позата на „източен папа” и „Божи наместник”, с ратифициран от САЩ „догмат за непогрешимост”. Решението на Вартоломей е нищожно, антиканонично и антиправославно. Това е тя, хибридната война на САЩ. Това е откровен заговор срещу независимите и равнопоставени православни църкви, а то значи – срещу православните държави. За да бъдат и църквите, и държавите разчленени и разпарчетосани, обречени на подчинение, покорство и междуособици, и главно – за да приемат, че Русия и Руската православна църква са техните смъртни врагове. Това е флагрантно покушение и срещу историята, и срещу канона, и срещу държавността. И ще доведе до разкол и разпад на Православния свят. Каквато е и целта. Затова Вартоломей легитимира разколниците и ги насърчи, и ги вдъхнови. И обяви разкола за канон, а канона – за разкол. Защото само чрез разкол може да обсеби, овладее, узурпира и подчини Светата православна църква, да я омаломощи, обезсили и съсипе, както му е наредено. За да няма нито Православна цивилизация, нито православни държави. За да има разкол вечен, скрепен с омраза и кръв. И да се възцари над света злото, и да настане мерзост и запустение в душите на човеците, и разтление да покрие лицето на земята. Престъпление е това. Няма друга дума.", "date": "2018.10.24", "title": "Вартоломей Разколникът"}
{"url": "http://www.classa.bg/%D1%81%D0%B2%D1%8F%D1%82/item/388779-%D0%B3%D0%BE%D0%BB%D0%BE%D0%B4%D0%BE%D0%BC%D0%BE%D1%80%D1%8A%D1%82-%D0%B2-%D0%BA%D0%B0%D0%B7%D0%B0%D1%85%D1%81%D0%BA%D0%B0-%D1%81%D1%81%D1%80,-%D0%BA%D0%B0%D1%82%D0%BE-%D0%BD%D0%B0%D1%87%D0%B8%D0%BD-%D0%BD%D0%B0-%D0%B1%D0%BE%D1%80%D0%B1%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D1%81-%D1%80%D1%83%D1%81%D0%B8%D1%8F", "text": "време все по-често се срещат публикации, фалшифициращи историческите събития. Източници на лъжеисториите са всички, които не ги мързи. Съвсем неотдавна опозиционното политическо движение „Жана Казахстан“ излезе с меморандум, в който призовава да бъде признат геноцид на казахите по време на Голодомора* ((Ашаршълък).      С каква цел това беше направено и на кого е изгодно това, за никого не е тайна. Основна цел на опозицията е обвинението към предците на днешните руснаци за гибелта на казахския народ и подтикване към междунационален раздор сред съвременните жители на съседни държави. За някого това ще изглежда глупаво, но вижте Украйна. Неотдавна двата славянски народа живееха прекрасно, а сега в главите на украинците е пълна ненавист към съседите им. И кой спечели от това? Явно не жителите на Украйна и Русия. Наистина, много е трудно да си изясним събитията от 1929-1931 година. Та нали гладът е обхванал практически цялата страна – Украинската ССР, Белоруската ССР, Казхаската ССР, Руската СФСР  (Поволжието, Северен Кавказ, западен Сибир и Южен Урал). Очевидно, че не селянинът е виновен за това, че са загинали стотици хиляди хора в цялата страна и в частност в Казахска ССР. Обръщайки се към онези години е необходимо да помним за сложната икономическа обстановка в страната. В онези далечни години от страна на Запада също е процъфтявала подла политика – сега наречена санкции. Общоизвестно е, че западните банки са отказали да кредитират болшевишкото правителство и, естествено, икономиката на страната е била силно притисната. Да се оцелява в такива условия е много трудно, а да изхраниш голямо семейство не всеки е могъл. Не трябва да забравяме и за такъв важен компонент като услугите в областта на здравеопазването, които в Казхска ССР са били много по-слабо развити, отколкото в западната част на Съветския съюз.  Архивните данни показват, че такива заболявания като тиф, едра шарка и холера са носили мащабен характер и в значителна степен са увеличили количеството на загиналите казахи. Нали номадския начин на дейност е способствал за бързото разпространение на смъртоносните болести. В някои случаи партийните бюрократи не са могли даже да стигнат в голяма част от гладуващите райони на републиката заради разпространението на масови епидемии в тези региони, които са правели такива пътувания опасни и невъзможни. Днес има много мнения по отношение на масовата гибел на казахския народ през 1929-1931 години, значителна част от които преследват користни цели. Но ние - потомците на велики народи, в много отношения даже героични, сме задължени да почитаме паметта на своите прародител и . Не бива да се забравят техните постъпки за благото на своята голяма Родина. Не бива да позволяваме на лъжеисториците и опозицията да пренаписват историята и да унижават достойнството на народите, населявали СССР.       Превод: М.Желязкова", "date": "2018.10.24", "title": "Голодоморът в Казахска ССР, като начин на борба на Запада с Русия"}
{"url": "http://www.classa.bg/%D1%81%D0%B2%D1%8F%D1%82/item/388780-the-new-york-times-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%89%D0%B5-%D1%83%D0%B4%D0%B0%D1%80%D0%B8-%D0%BF%D0%BE-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D1%81-%D0%BD%D0%BE%D0%B2%D0%BE-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8%D0%B5-%D0%BD%D0%B0-%D0%B4%D1%83%D0%BC%D0%B0%D1%82%D0%B0-%E2%80%9E%D0%BF%D0%BE%D0%BB%E2%80%9D", "text": "власти обмислят да дадат „ясно” определение на думата „пол”, пише The New York Times. В частност то планира да сведе това понятие до следното значение: биологическо, неизменно състояние, определяно по наличните при рождението гениталии”. Както отбелязва изданието, новото определение всъщност ще отмени признаването на федерално равнище на повече от милион американски транссексуалисти. Администрацията на американския президента Доналд Тръмп разглежда въпроса да даде тясно определение на думата „джендър”, пише The New York Times, позовавайки се на служебна записка от министерството на здравеопазването и социалните служби на САЩ. Именно това ведомство в момента се занимава с тази инициатива, пише в статията.     Американските власти имат намерение да стеснят понятието „джендър” до следното значение: „биологическо, неизменно състояние, определено по наличните при раждането гениталии”. До момента това ще бъде най-решителната крачка в рамките на предприеманите от правителството на САЩ усилия, целящи отказа от признаването на транссексуалистите и отслабването на защитата им на равнище федерално законодателство и граждански права. Редица решения, приети от администрацията на Барак Обама, разшириха правното понятие за „джендър” във федералните програми, включително в тези за образованието и за здравеопазването. В частност властите признаха, че джендърът до голяма степен зависи от индивидуалния избор на човек, а не се определя от наличния при раждането пол. Тази политика провокира редица конфликти по повод тоалетните, общежитията, програмите, предназначени само за представителите на някой конкретен пол и прочее сфери. Тази ситуация предизвика възмущение сред много консерватори в страната и особено сред християните-евангелисти. В служебната записка на Министерството на здравеопазването и социалните служби на САЩ, оказала се на разположение на изданието, пише, че ключовите правителствени ведомства трябва да приемат „ясно и единно” определение на думата „джендър” при това то трябва да има под себе си биологическа основа, да бъде „научно обосновано и обективно. Според предполаганото от министерството определение, полът на човек ще бъде неизменен и ще се установява по наличните при раждането на детето гениталии. А всякакви спорове и съмнение по половата принадлежност трябва да се изясняват чрез ДНК-тест. Новото определение всъщност ще отмени признаването на федерално равнище на 1,4 милиона американци, които са взели решение да се смятат за представители на противоположния пол, отбелязва The New York Times. Превод: В.Сергеев", "date": "2018.10.24", "title": "The New York Times: Администрацията на Тръмп ще удари по транссексуалните с ново определение на думата „пол”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388772-%D0%BD%D0%B5-%D0%BC%D0%B8%D0%BD%D0%B0-%D0%B8-%D1%82%D1%80%D0%B5%D1%82%D0%B8%D1%8F%D1%82-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%8A%D0%BC-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2-3", "text": "От гласувалите 232 депутати 99 бяха \"за\", а 133 против, без въздържали се. В подкрепа на вота на недоверие гласуваха депутатите от БСП и ДПС, а против бяха депутатите от ГЕРБ, Обединените патриоти и \"Воля\". Разискванията по вота бяха в петък. Година и половина не търсите себе си. Играете ролята на подскачаща група от хора, която не показва признаци на адекватност. Това каза в отрицателен вот депутатът от ПГ на ГЕРБ Тома Биков, обръщайки се към БСП. В това състояние, в което се намирате, не знаете ли в каква беля ще ни вкарате, ако започнете да управлявате държавата. Ако започнете да управлявате, ще се провалите, защото не сте алтернатива. \"Визия за България\" и другите ви документи сте ги мислили в някакви пиар и фокус групи. Това не е достатъчно, каза още Биков.", "date": "2018.10.24", "title": "Не мина и третият вот на недоверие към кабинета \"Борисов 3\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388773-%D0%BA%D0%B0%D0%BA%D0%B2%D0%BE-%D0%B2%D0%B8%D0%B4%D1%8F-%D0%B5%D0%B4%D0%B8%D0%BD-%D0%B1%D0%B0%D1%89%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F", "text": "Калоян Явашев от Бургас, баща на три деца, случайно попаднал на протеста на   пред Министерски съвет, разказа пред Нова телевизия за ужаса, с който е срещнал. \r\n „Не разбирах какво искат майките. Седнах с Мария Пеева и тя ми обясни какво всъщност става и защо са проблемите. Оттам нататък останах безмълвен. Срещнах и още майки, които ми разказа още по-ужасни неща”, разказа в „Здравей, България” Явашев. \r\n „Те на практика остават сами, 70-80% от бащите бягат. Жените остават сами и не могат да работят. Абсолютен хаос и джунгла е – всеки да се оправя както може. На самите деца, от друга страна, никой не обръща внимание”, каза още бащата. \r\n Той настоя държавата да поеме своята отговорност към майките на деца с увреждания. Според него е нормално те да искат оставката на вицепремиера   заради думите му по техен адрес. \r\n    ", "date": "2018.10.24", "title": "Какво видя един баща на протеста на майките на деца с увреждания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388774-%D0%B4%D1%83%D0%BF%D0%B5%D1%82%D0%BE-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BB%D1%8A%D1%81%D0%BD%D0%B0", "text": "Над 19 000 души са се удивили от гледката в Instagram и са вдигнали палец нагоре в знак на 100-процентово одобрение. Дори на социалната мрежа й е трудно да зареди всички коментари, в които феновете са написали все превъзходни думи за визията й и за самата  . Не останаха и такива, които негодуват от мястото, на което е направен секси кадъра. Николета разхожда оформеното си дупе под тузарска рокля на Филип Плейн около района на Народното събрание, а на фона се вижда храм-паметникът „Св. Александър Невски“.", "date": "2018.10.24", "title": "Дупето на Николета лъсна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388775-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%BD%D0%B5-%D0%BC%D1%8A%D0%BB%D1%87%D0%B8", "text": "Над 50 граждански организации поискаха от управляващите страната ни да заяви своята позиция против предстоящото ратифициране на Истанбулската конвенция от Съвета на Европейския съюз. “В случай, че това не стане и запазите мълчание при обсъжданията, Вие безусловно и мълчаливо ще се съгласите Истанбулската конвенция да бъде ратифицирана, като по този начин пренебрегнете решението на Конституционния съд,” посочват организациите в писмото си. Европейската комисия работи активно за присъединяването на Европейския съюз към Конвенцията на Съвета на Европа за превенция и борба с насилието над жени и домашното насилие.     През септември България е уведомила на ниво работна група, че няма правна възможност да ратифицира конвенцията, тъй като Конституционният съд я е обявил за противоконституционна. Страната ни до момента не е съобщила какви действия възнамерява да предприеме, вследствие, решението на съда. В писмото организациите задават въпрос каква позиция страната ни ще вземе, относно ратификацията на Конвенцията от ЕС, при предстоящите обсъждания. Предстои да стане ясно дали България ще се обяви против присъединяването на Европейския съюз към Конвенцията от Истанбул, съгласно решението на Конституционния съд или ще даде зелена светлина с мълчаливото си съгласие. “Подписването на Истанбулската конвенция от страна на България произвежда правни последици. Такъв подпис дава основание Съветът да договори присъединяването на Европейския съюз към Истанбулската конвенция. Следователно изразяването на интерес чрез подписването създава правно основание за преговорите за присъединяване към ЕС”, се посочва още в писмото. Предвид решение N3 от 27.07.2018 г.. на Конституционния съд на България, обявило Истанбулската конвенция за противоконституционна, гражданските организации отново настояват България да оттегли подписа си от нея. През септември те поискаха от управляващите в Отворено писмо, подкрепено от над 1580 граждани онлайн, страната ни да оттегли подписа си от Истанбулската конвенция и да не подкрепя ратифицирането и в ЕС, въз основа решението на Конституционния съд, обявило я за противоконституционна. В отговор на писмото Министерство на правосъдието заяви, че не подготвя нормативни изменения, които да са в разрез с решението на Конституционния съд, “които по какъвто и начин да въвеждат джендър идеологията в българското законодателство” и че няма процедура за оттегляне на подписа на страната ни. Гражданската петиция за оттегляне на подписа на България и с искане управляващите да гласуват против ратификацията на Истанбулската конвенция в Съвета на ЕС продължава да събира подкрепа в интернет на:  Писмото може да видите на:     ", "date": "2018.10.24", "title": "България да не мълчи!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388771-%D1%87%D0%B0%D1%81%D0%BE%D0%B2%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B8-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Толкова глупости ни налагат, без да ни питат, и изведнъж – хоп! – да се изкажем лятно часово време ли предпочитаме, или зимно. То дори не е съвсем редно да делим времето на зимно и на лятно. По-правилно сякаш е да го делим на естествено и неестествено, на астрономическо и на някакво отклонение от астрономическото, възприето по незнайни съображения. Всъщност съображенията са знайни. Идеята датира още от 18 век, но става съвсем актуална през 19, когато някой правилно пресмята, че един светъл час повече в завода ще спести разходи за осветление. Но тогава не винаги осветлението е било електрическо, пък и да е било, пак е формирало съществено перо в бюджета за енергия. Днес всичко е на ток и едва ли разходите за осветление са повече от половин процент от всички разходи за електричество.     А и нещо друго, което ме изумява. Дори да искаме да започваме работа час по-рано или час по-късно, не е ли по-лесно така и да кажем: от май до октомври започваме работа в седем, а от октомври до май – в осем. Вместо да въртим всички часовници... Че то и без някакъв организиран обществен дебат мисля, че всеки собственик на предприятие може сам да реши какво да му е работното време, от колко до колко часа. Остава администрацията, но тя е централизирана и за нея лесно се взима решение. Така че, очевидно няма разумна причина през половината година времето да е отклонено с един час от естественото. Но то и естественото не е съвсем естествено – ще каже някой и ще бъде прав.  Какво е ден и нощ? Много просто: когато слънцето изгрее, започва ден, когато залезе, денят свършва и започва нощ; когато е най-отгоре, е пладне, а когато е най-отдолу (или поне вярваме, че е там, защото нямаме собствен сетивен опит за местоположението му), тогава е полунощ. Но тъй като Земята се върти плавно, а не прескача като някое зъбчато колело с интервали от по един час, то сме се съгласили да я разделим на часови зони и за всяка зона пладне да е моментът, в който слънцето е над съответния меридиан. Иначе даже в мъничка България, тази \"земя като една човешка длан\" (Г. Джагаров) на морето се съмва половин час по-рано, отколкото в Сливница. Часовите зони са много удобни от гледна точка на комуникацията в глобалното село. Хайде, лятното и зимното време също ги бяхме преглътнали, въпреки пълната им нелепост. Когато нелепостта стана съвсем очевидна, се заговори да се върнем отново към едно единствено време през цялата година. Забележете: \"да се върнем\". Тоест, да премахнем противоестественото лятно време и да останем изцяло на астрономическо.  В ЕС се проведе допитване в тази посока. Попитаха хората: \"Искате ли две времена или искате едно?\". Хората казаха, че искат едно, което за всеки нормален мозък означава, че искат да се махне лятното време и да остане астрономическото. Да, но има мозъци, устроени по-различно от обикновените, например Жан-Клод Юнкеровият. В остър пристъп на ишиас председателят на ЕК каза, че истински демократично ще бъде, ако гражданите не само посочат, че желаят да отпадне едното от двете времена, но и да изберат кое точно – кое да отпадне и кое да остане. И така, всяка държава беше приканена да реши какво избира – целогодишно лятно или целогодишно зимно часово време (защо държавите, а не регионите, както е актуално – не знам). Каква поезия! Представете си, че Гърция избере зимно време, България – лятно, Румъния пък – също зимно. А сега си представете, че сте румънски турист, тръгнал с автомобил на море в Гърция. Но важното е да има демокрация. Важното е да се защитят правата на гражданите, включително и правото им да определят времето. Изобщо, мисля си, крайно време е правото да определяш движението на небесните тела да бъде добавено в списъка на неотменимите човешки права! Обаче нима свободата, демокрацията и защитата на правата трябва да свършат тук? Защо ни принуждават да избираме само между две времена? Че това избор ли е?  Я вижте колко са половете (или е по-правилно да кажем джендърите?) – над 30. Откъде накъде времената ще са само две? Ето, аз може да искам астрономическо време, защото съм тесногръд, злобен и фашизоиден реакционер, но ти пък може да искаш часовниците завинаги да се преместят с девет часа напред, докато твоят партньор, проявен на този етап само в сингулярна потенция, пък може да не е съгласен часовниците да се преместят за вечни времена, а да флуктуират ежедневно от плюс седем до минус четири часа спрямо текущото часово време в Куала Лумпур. Часовото време трябва да се превърне в мощен инструмент за изразяване на неповторимата индивидуалност на всяко човешко същество, родено за щастие, наслада и развлечение! И друго. Съгласни ли сме, че слънцето трябва да изгрява точно оттам, откъдето изгрява? Не е ли това натрапено статукво, не е ли гавра с правото ни на свободен избор? Ето, аз например може да не съм съгласен слънцето да изгрява от изток, защото сутрин в тази посока си карам моя екологичен велосипед и то ме заслепява. От запад също не ме устройва да изгрява, защото тогава ще ми пече в гърба, потта ще се стича в цепката на задника ми, ще ме разсейва и ще ми пречи да правя гневни, но справедливи забележки на автомобилите и пешеходците. Затова слънцето е добре да изгрява леко от север-северозапад и да не се издига на повече от трийсетина градуса над хоризонта. Така виждам нещата аз и ако не се уреди този въпрос, ще изляза на протест срещу системата, която ме убива. Нататък. Защо не се инициира едно допитване за гравитацията? Сега умирам от страх и притеснение, понеже като отида на веган ресторант и си поръчам студена асай бери смути купа или пък крем супа от лилави картофи с фибри против запек, знаейки че гравитацията действа винаги отгоре на долу, треперя да не се окапя. Ако действаше отдолу нагоре, изобщо нямаше да ми пука, че ще окапя тавана на заведението. Гравитацията също така може да се върже и с часовото време: когато сме с къснопролетно, но преди раннолятно време, тоест плюс три часа и дванайсет минути спрямо паралелното трансцедентно време на ашрама Шри Ауробиндо в Пондичери (по името на бенгалския революционер, обърнал се към духовното Ауробиндо Гош), тогава гравитацията ще действа отляво надясно. През останалото време ще се решава чрез референдум и мажоритарно гласуване в два тура. Веднъж релативирано, времето може да намери приложение и в по-сериозни сфери, например в политиката. Какво бих направил аз, ако спечеля властта? Още първия ден ще прокарам закон за времето. Според този закон ще има два вида време: астрономическо и парламентарно.  Първото ще измерва годините с по дванайсет месеца, а годините на второто ще бъдат от по двеста и петдесет месеца със седемдесет дни всеки от тях. Ефектът от парламентарното време ще е най-видим при продължителността на мандата, който ще трае почти 192 обикновени (астрономически) години. Важното е да не се слагат граници на демокрацията. Днес гласуваме само за лятно и зимно време, но утре ще се изкажем и за всичко останало. И гласът ни ще бъде чут, защото никой не може да спре гордия Човек в похода му да претвори вселената. Освен това мисля, че Картаген трябва да бъде разрушен.", "date": "2018.10.24", "title": "Часовото време и границите на демокрацията"}
{"url": "http://www.classa.bg/%D1%81%D0%B2%D1%8F%D1%82/item/388767-%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%B7%D1%80%D0%B8%D0%B2%D0%BD%D0%BE-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE-%D0%B2-%D0%BF%D0%BE%D1%89%D0%B5%D0%BD%D1%81%D0%BA%D0%B0%D1%82%D0%B0-%D0%BA%D1%83%D1%82%D0%B8%D1%8F-%D0%BD%D0%B0-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D0%B2-%D1%81%D0%B0%D1%89", "text": "В понеделник, е било намерено взривно устройство в пощенската кутия на къщата на американския магнат Джордж Сорос, в град Бедфорд (окръг Уестчестър щата Ню Йорк), съобщава The New York Times.   Федерални и държавни органи са пристигнали на мястото на инцидента, след като местната полиция получила обаждане за подозрителен пакет в 15:45 часа (местно време).   \"Служител на резиденцията е отворил пакета и открил вътре това, което изглежда е взривно устройство\", каза полицията в изявление. \"Служителят поставил пакета в горска зона и се обадил на Бедфордската полиция\", добави той.   За да се обезвреди взривът, на място дойде група от сапьори, които извършиха контролирана детонация на устройството. Вестникът не разкри дали инвеститорът е бил в дома си, когато е открит подозрителният пакет.   Джордж Сорос е унгарско-американски магнат, инвеститор, писател и филантроп от еврейски произход. Мразен от едни и възхваляван от други, Сорос е известен като един от най-успешните хора в света, но и като \"човекът, който съсипа Банк ъф Ингланд\" през 1992 г. Неговото богатство се оценява на повече от 25 милиарда долара.", "date": "2018.10.24", "title": "Откриха взривно устройство в пощенската кутия на къщата на Джордж Сорос в САЩ"}
{"url": "http://www.classa.bg/%D1%81%D0%B2%D1%8F%D1%82/item/388768-%D1%85%D0%B0%D0%BA%D0%B5%D1%80%D0%B8-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%82-%D0%B5%D0%BA%D0%B7%D0%B5%D0%BA%D1%83%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B0%D1%88%D0%BE%D0%B3%D0%B8-%D0%BE%D1%82-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F-%D0%BF%D1%80%D0%B8%D0%BD%D1%86", "text": "Сайтът на международния форум Бъдеща инвестиционна инициатива (FII) в Саудитска Арабия е бил \"хакнат\" заради убийството на опозиционния журналист Джамал Кашоги в Генералното консулство на Саудитска Арабия в Истанбул (Турция), съобщава Newsweek.   На началната страница на FII, наричан \"Давос на пустинята\", хакери поставиха снимка на принца на Саудитска Арабия, Мохамед бин Салман, с меч в ръка, редом с терористи на ислямска държава, докато журналистът е поставен на колене.   \"В името на безопасността на децата в света, ние призоваваме всички страни да наложат санкции на Саудитския режим\", гласи съобщението, поставено от хакерите. \"Режимът, подравнен със САЩ, трябва да поеме отговорност за своите варварски и нечовешки действия, като убийството на собствения си гражданин Джамал Кашоги и на хиляди невинни хора в Йемен. Средновековният Саудитски режим е един от източниците на финансиране на тероризма\" продължава текста, който впоследствие беше елиминиран.   Заради този случай, много медии, бизнес лидери и политици, включително и министърът на финансите на САЩ, Стивън Мнучин, са отменили плановете си за участие на конференцията на FII, която започна вчера в Рияд.   От своя страна канцлерът на Германия Ангела Меркел нарече убийството на Кашоги \"чудовищно\" и обеща да спре износа на германски оръжия към Саудитска Арабия, докато случаят не бъде разрешен. Президентът на САЩ, Доналд Тръмп, каза не е доволен от обяснението на Рияд за смъртта на Саудитския журналист: \"Ще знаем повече в следващите два дни\", добави той.", "date": "2018.10.24", "title": "Хакери публикуват \"екзекуцията\" на Кашоги от ръцете на саудитския принц"}
{"url": "http://www.classa.bg/%D1%81%D0%B2%D1%8F%D1%82/item/388769-%D1%82%D1%80%D1%8A%D0%BC%D0%BF-%D1%81%D0%B0%D1%89-%D1%89%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%81%D0%B2%D0%BE%D1%8F-%D1%8F%D0%B4%D1%80%D0%B5%D0%BD-%D0%B0%D1%80%D1%81%D0%B5%D0%BD%D0%B0%D0%BB,-%D0%B4%D0%BE%D0%BA%D0%B0%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%BD%D0%B5-%D0%B8%D0%BC-%D0%B4%D0%BE%D0%B9%D0%B4%D0%B5-%D0%B0%D0%BA%D1%8A%D0%BB%D0%B0", "text": "Американският президент Доналд Тръмп предупреди, че САЩ възнамеряват да увеличават своя арсенал от ядрени оръжия \"докато на хората не им дойде акъла\", което предполага, че възнамерява да приложи тази мярка като натиск върху Русия и Китай.   В обръщение към журналисти, президентът повтори предишните си изказвания, че Русия не спазва разпоредбите на Договора за ракети със среден и малък обсег (INF), обвинения, които Москва категорично отхвърля.   \"Русия не е спазила договора, нито по форма, нито по дух\", повтори Тръмп пред репортери извън Белия дом, преди да напусне митинг в Тексас.   \"Докато на хората не им дойде акъла, ще го изградим\", предупреди той, позовавайки се на американския ядрен арсенал. \"Когато го направят, всички ние ще бъдем умни и ще спрем. Не само ще спрем, но ще го намалим, нещо, което бих искал да направя\", каза Тръмп.   На въпроса дали предупреждението му трябва да бъде взето като заплаха, Тръмп потвърди това. \"Това е заплаха за всеки, включва Китай, включва Русия\", заключи той.   По-рано руският президентски говорител, Дмитрий Песков, заяви, че американски изход от договора INF е тревожна възможност, която ще направи света по-опасно място. \"Тези стъпки, ако бъдат взети, ще превърнат света в по-опасно място\", каза Песков. \"Дори само намеренията на САЩ да се оттеглят от споразумението са дълбоко тревожни\", добави той.   Междувременно руският външен министър Сергей Лавров посочи, че Русия ще определи позицията си по договора след като САЩ дадат официална информация за техния статут и намерения, като подчерта, че изявленията на американския президент може да не означават излизане от споразумението, а намерението му да го промени.   От своя страна китайското министерство на външните работи заяви в понеделник, че \"едностранното оттегляне от споразумението ще има отрицателен многостранен ефект\".   В този контекст, политическият анализатор Карлос Алберто Перейра Меле вярва, че фактът, че Доналд Тръмп взема решение за договора без да се консултира със своите съюзници, показва, че последните заемат, в очите на Вашингтон, пасивно отношение към определящите проблеми на международната политика.", "date": "2018.10.24", "title": "Тръмп: САЩ ще увеличават своя ядрен арсенал, докато на Русия и Китай \"не им дойде акъла\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388770-%D0%BA%D0%B0%D0%BA-%D1%81-%D1%84%D1%80%D0%B5%D0%BD%D1%81%D0%BA%D0%B0-%D1%86%D0%B5%D0%BB%D1%83%D0%B2%D0%BA%D0%B0-%D0%B6%D0%B5%D0%BD%D0%B8%D1%82%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D0%B4%D0%B0%D0%BB%D0%B8-%D0%BC%D1%8A%D0%B6%D1%8A%D1%82-%D0%B5-%D0%B3%D0%BE%D0%B4%D0%B5%D0%BD-%D0%B7%D0%B0-%D0%B1%D0%B0%D1%89%D0%B0", "text": "Всяка целувка е предназначена да предаде на партньора не само чувства, но и заряд от положителна енергия. Така наречената френска целувка се извършва чрез проникване на езика в устата на друг човек. Този начин на общуване е още по-откровен и е способен да изразява най-ясно емоциите. Какво става в тялото на една жена при френска целувка? Всеки, който някога се е целувал знае, че по време на това действие сърцето бие много по-често, става ти горещо и настроението се подобрява. Психоложката Уенди Хил, професор в колежа Лафайет в Пенсилвания, САЩ, е провела изследване на нивото на хормоните при целуването на двойки, защото е очевидно, че в този момент при хората има истински хормонален взрив.      Освен обичайните целувки, участниците в изследването практикували и френската версия с проникването на езика. Психоложката установила, че в този момент мъжете и жените имат най-голямо освобождаване на хормони, в сравнение с всички останали случаи.  Освен серотонин и адреналин, който се произвеждали активно в телата на всички доброволци, при мъжете силно се повишило нивото на тестостерона, който бил фиксиран в слюнката.  При жените в същото време имало повишено производство на полов хормон - окситоцин. При френската целувка дамите получавали и тестостерон от мъжете. Мъжкият полов хормон в женското тяло, взаимодействал с окситоцина, умножавайки многократно сексуалното желание.  Жените, които поне веднъж са изпитали влиянието на френската целувка, свидетелстват, че в този момент усещат в устата на партньора цялата гама аромати и вкусове. Някои харесват това, у други то предизвиква отхвърляне. Учени от Университета на щата Ню Йорк в Олбъни, САЩ, са установили, че има полови различия, свързани с целуването. Ако мъжете изпитват само сексуална възбуда, то жените извършват подсъзнателно предварителна оценка на партньора като потенциален баща на децата си. Оказало се, че освен усилването на работата на ендокринната система, по време на практикуването на френската целувка, се активират спинални и други нервни окончания при хората. Целувайки по този начин, хората с помощта на слюнката обменят помежду си значително количество хормони, бактерии и други микроорганизми, които са уникални само за даден индивид.  Екип от американски психолози от Олбъни тествали повече от сто доброволци от университета. Почти всички мъже, които, след френска целувка, били харесани от момичетата, имали отлично или добро физическо здраве.  В същото време било направено недвусмислено важно откритие. Един от петдесетте мъже, участвали в проучването, бил идентифициран от всички студентки като крайно неприятно и отблъскващо лице. Анализите на слюнката и кръвта му показали, че той има не само недостатъчно ниво на тестостерон, но и някои видове алфа протеини. Те са един от маркерите на онкологични процеси в организма.  Това означава, че жените, без каквито и да било медицински изследвания, на нивото на интуицията са идентифицирали болен човек, който като евентуален баща може да не може да не ги оплоди или вероятно ще произведе на бял свят болнаво потомство, което в крайна сметка няма и да може да отгледа.", "date": "2018.10.24", "title": "Как с френска целувка жените определят дали мъжът е годен за баща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388762-3-3-%D0%BC%D0%BB%D1%80%D0%B4-%D0%BB%D0%B2-%D0%BD%D0%B0%D0%BB%D0%B8%D0%B2%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B7-2019-%D0%B3", "text": "3.3 млрд. лв. или с близо 400 млн. лв. повече спрямо 2018 година ще налее правителството в сектор \"Сигурност\" догодина. Службите и силовите ведомства получават увеличения в бюджета за поредна година, като за 2018 г. и 2019 г. набъбването на парите е около  . Като цяло основните пари в бюджета за 2019 г. отиват в Министерството на отбраната, което трябва да реализира проектите за модернизация на армията - купуване на нови изтребители, сухопътна техника и патрулни кораби, и в МВР, където са заделени повече средства за заплати, а в същото време се   и се намаляват тези, с които се извършва контрол над СРС.     Както стана ясно, с бюджета за следващата година правителството прави актуализация на този за текущата година. Това става заради обещаните пари за увеличение на заплатите в МВР и на надзирателите в затворите. Близо 260 млн. лв. за МВР и 17 млн. лв. за правосъдното ведомство ще бъдат надписани в бюджетните разходи за тази година. МВР За следващата година МВР ще разполага с малко над 1.5 млрд. лв., докато за 2018 г. бяха предвидени 1.3 млрд., без в тях да влизат допълнителните пари за заплати. Раздуването на бюджета на вътрешното ведомство идва на фона на проблема с недостига на униформени, заради което правителство и парламент бяха принудени със   да компенсират липсата на полиция в малките населени места. Базата, на която ще се изчисляват заплатите в МВР, МО, НСО, разузнаването, ДАНС и надзирателите в затворите, се запазва 380 лв. Министерство на отбраната 1.277 млрд. лв. ще бъдат заделени в отбраната, но като цяло за 2019 г. общо разходите за отбрана ще възлизат на 1.839 млрд. лв., което представлява 1.58% от БВП. В тези пари се включват и разходите за военните училища. За периода 2019-2021 ще бъдат похарчени 533 млн. лв. за придобиване на основна бойна техника за изграждане на батальонни бойни групи от състава на механизирана бригада. 400 млн. лв. пък са предвидените разходи за придобиване на нов тип боен самолет. Прогнозата на финансовото министерство предвижда разходите за отбрана да растат в периода 2019-2018 година като достигат 1.839,3 млрд. лв., 2.006,5 млрд. лв. и 2.179,3 млрд. лв. В края на периода процентът от БВП за отбрана трябва да достигне 1.64% и съответно 2 процента през 2024 година. Служби От специалните служби Държавна агенция \"Национална сигурност\" получава традиционно най-големия бюджет - 115 689 млн. лв., като намеренията са за три години той да се задържи на 116 млн. лв.  Повече пари отиват и за НСО. Там за 2018 г. бяха отделени 37.4 млн. лв., а за следващата година са осигурени 40 482 млн. лв. Любопитното в случая е, че в Закона за държавния бюджет се прави промяна в Закона за НСО, с която отпада изискването омбудсманът да ползва специализиран транспорт от службата.  След като за поредна година правителството вдига парите за държавните гардове, намеренията са през следващите години тези пари да не бъдат вдигани повече. Държавна агенция \"Разузнаване\" ще има с 3 млн. лв. по-голям бюджет, който през 2019 г. ще бъде 36 589 млн. лв.  В същото време правителството налива и повече пари в агенцията, която на практика извършва прилагането на специални разузнавателни средства. От 48 млн. лв. за 2018 г. бюджетът на ДАТО скача до над 52 млн. лв. В същото време се  , което на практика следи законно ли се прилагат методите за подслушване и проследяване. Орязването на бюджета на бюрото идва на фона на опита на прокуратурата да \"обезглави\" ръководството. По  Бойко Рашков  ДАНС и прокуратурата системно отказват да предоставят данни за прилагани СРС, с което саботират работата на бюрото.  Затвори В бюджета на Министерството на правосъдието за 2018 г. се прави актуализация, с която се осигуряват допълнително средства за персонал в размер на 17.3 млн. лв., от които 15 млн. лв. са предвидени за увеличение на възнагражденията на Главна дирекция „Охрана“ и Главна дирекция „Изпълнение на наказанията“ и 2.3 млн. лв. за изплащането на допълнителните възнаграждения за изпълнение на специфични дейности на служителите в двете главни дирекции, както и на разходите за извънреден труд, време на разположение, работа на официални празници и др. С увеличение на средствата за персонал правителството се надява да мотивира надзирателите на фона на зачестилите бягтсва на затворници през изминалата година. Спокойствието на българските граждани, обезпечаването на сигурността на органите на съдебната власт и успешната охрана на местата за лишаване от свобода са обективна функция от ефективната работа и взаимодействието на всички структури в системата на обществения ред, включващи силите и средствата на Министерството на вътрешните работи, както и на служителите на Главна дирекция „Охрана“ и Главна дирекция „Изпълнение на наказанията“, които имат своето важно място и роля за стабилността и сигурността на обществото, е записано в ", "date": "2018.10.24", "title": "3.3 млрд. лв. налива правителството в службите и военните през 2019 г."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388763-%D0%BF%D1%80%D0%B5%D0%B4%D1%81%D1%82%D0%BE%D0%B8-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%81%D0%BA%D0%BE%D0%BA-%D0%B2-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "До края на годината предстои рекорден скок в цените на горивата, предупреждават експерти. Дизелът и масовият бензин А-95 вече отбелязват чувствителен ръст, съобщи бТВ. През октомври миналата година, литър А-95 се е продавал за 2,03 лв., а дизелът е бил 2,02 лв. литъра. Днес двата типа гориво се предлагат съответно срещу 2,38 лв. и 2,41 лв. Статистиката показва, че бензин А-95 е скочил с над 17%, а дизелът е поскъпнал с близо 20%.     Велико Търново е един от градовете, където горивото е най-скъпо. Литър бензин стига 2,50 лв. Пламен е сред онези, които не се примиряват с драстичния скок. Убеден е, че в града има картелно споразумение. „От един резервоар, който е примерно 50 или 60 литра, отиват разлика между 15 и 20 лв., което е да речем вечерята за едно семейство за ден или два. Нали по-добре е да ги дам на детето си отколкото на картелното споразумение\", коментира Пламен. В съседния на Търново град – Горна Оряховица, горивото е чувствително по-евтино. Разликата в цената се вижда още по средата на пътя – в Лясковец, на 5 км. от областния град. Цените на горивата у нас зависят основно от фактори извън България, обяснява икономистът Румен Гълъбинов. Усложняващата се обстановка около Саудитска Арабия и предстоящите санкции срещу Иран, биха покачили още цената на суровия петрол. „При това положение, очаквам цени в България на 2,60 лв. на бензина, на дизела – 2,70 лв. Инфлацията ще се ускори до 4%, а може и да премине тази граница. По този начин, тя ще изпревари ръста на БВП за тази година\", коментира Гълъбинов. От петролната и газова асоциация също отбелязват, че поскъпването на горивата се дължи на обстоятелства, върху които България не може да влияе. „Ръстът на горивата се дължи изцяло от котировките на суровия петрол. От средата на август до сега, те са се повишили с 15-17% или 5% за горивата. Това е тренд, който се наблюдава в цяла Европа\", каза Светослав Бенчев, Българска петролна и газова асоциация. Рано е да се прогнозира дали цената ще продължи да расте. По-ясна картина ще има следващия месец, когато санкциите на Съединените щати срещу Иран станат факт, уточняват от Асоциацията.  ", "date": "2018.10.24", "title": "Предстои рекорден скок в цените на горивата до края на годината"}
{"url": "http://www.classa.bg/%D1%81%D0%B2%D1%8F%D1%82/item/388764-%D0%BD%D0%B0%D1%81%D0%B0-%D0%BE%D1%82%D0%BA%D1%80%D0%B8-%D1%81%D1%82%D1%80%D0%B0%D0%BD%D0%B5%D0%BD-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%BE-%D0%BF%D1%80%D0%B0%D0%B2%D0%BE%D1%8A%D0%B3%D1%8A%D0%BB%D0%B5%D0%BD-%D0%B0%D0%B9%D1%81%D0%B1%D0%B5%D1%80%D0%B3", "text": "Мисията ICE на НАСА, като част от операция IceBridge, е установила гигантски табуларен айсберг лед от платформата Ларсен C, който изглежда като да е бил изрязан с гигантски трион в правоъгълна форма. Това обаче е чисто природен феномен.   Подобно на конвенционалните айсберги, само 10% от неговия размер се простират над водата, въпреки че подводната му маса изглежда също има подобна форма на тази от повърхността.   Табуларните айсберги са огромни ледове с плоски горни и вертикални страни, които се образуват при отделяне от големите ледени платформи, които обграждат полюсите. Те могат да имат геометрично по-правилни форми, за разлика от твърдите не-табуларни айсберги.   Според изчисленията на учените от Университета на Мериленд (САЩ) тези конкретни айсберги може да бъдат наистина огромни, с размери от стотици, а понякога и хиляди квадратни километра. Такъв бе B-15, сформиран през 2000 г., със своите 11,000 кв. км., който стана най-големият плаващ обект в света, регистриран някога.", "date": "2018.10.24", "title": "НАСА откри странен перфектно правоъгълен айсберг"}
{"url": "http://www.classa.bg/%D1%81%D0%B2%D1%8F%D1%82/item/388765-%D0%B2%D0%B8%D1%81%D1%88-%D0%BC%D0%B5%D0%BD%D0%B8%D0%B4%D0%B6%D1%8A%D1%80-%D0%BD%D0%B0-uber-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%BB%D0%B5%D0%B4-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7", "text": "Камерън Поетсшер, ръководител на корпоративното развитие на Uber Technologies Inc., подаде оставка, след като бе обвинен в сексуален тормоз, съобщи The Wall Street Journal.   Компанията нае външна юридическа фирма, за да разследва оплакванията на някои служители срещу Поетсшер. След разследването стана ясно, че висшият служител, на 48 години, многократно е отправял коментари със сексуален характер към колегите си жени и е имал връзка от този вид с една от тях, с което е нарушил политиката на компанията, се съобщава от медиите.   Говорител на компанията, цитиран от уебсайта CNET, потвърди оставката на Поетсшер, без да коментира причината. \"Благодарим на Кам за четири и половина години работа в Юбер\", каза той.   Нелсън Чай ще поеме отговорностите на Поетсшер като нов главен финансов директор на компанията, докато се търси заместник. Подалият оставка беше главен преговарящ на компанията и доверен съветник на изпълнителния директор, Дара Хосровати, като отговаряше и за надзора на най-важните споразумения на Uber.", "date": "2018.10.24", "title": "Висш мениджър на Uber подаде оставка след обвинения в сексуален тормоз"}
{"url": "http://www.classa.bg/%D1%81%D0%B2%D1%8F%D1%82/item/388766-%D0%B2%D0%B2%D1%81-%D0%BD%D0%B0-%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D1%82-%D0%B7%D0%B0-%D0%BF%D0%BE%D1%85%D0%B0%D1%80%D1%87%D0%B5%D0%BD%D0%B8-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%B4%D0%BE%D0%BB%D0%B0%D1%80%D0%B8-%D0%B7%D0%B0-%D1%87%D0%B0%D1%88%D0%B8-%D0%B7%D0%B0-%D1%81%D1%82%D0%BE%D0%BF%D0%BB%D1%8F%D0%BD%D0%B5-%D0%BD%D0%B0-%D0%BA%D0%B0%D1%84%D0%B5", "text": "Секретариатът на военновъздушните сили на САЩ призна, че множеството покупки на чаши за притопляне на кафе за самолетите-танкери, които лесно се чупят и струват по 1 280 долара всяка, са \"просто безотговорни\", съобщава Air Force Times.   Покупката и подмяна на специалните чаши, които могат да притоплят течности на борда, е струвала на ВВС на САЩ $ 326 785, от 2016 г., каза Хедър Уилсън в писмо до сенатора-републиканец от Айова, Чък Грасли, в отговор на въпросите му за ненужните разходи в Министерството на отбраната.   Според техническите специалисти, проблемът с тези чаши е дефектната пластмасова дръжка, която лесно се счупва, когато се пусне. И тъй като резервните части вече не се произвеждат, Военновъздушните сили трябвало да купуват съвсем нова чаша всеки път, когато дръжката бъде счупена. Освен това, увеличението на цените на материалите почти удвоило цената на чашите, от 693 долара през 2016 г. до 1280 през 2018 г.   В тази връзка трябва да се отбележи, че Бюрото за бърза поддръжка на ВВС, основано през юли, може да отпечата в 3D подменящи дръжки за чашите, с приблизителна цена от $ 0.50, като се избягва нуждата от закупуване на нова чаша.   Уилсън обаче е посочил, че тази чаша е специално произведена, за да се свърже със системите на самолета, така че заместителите трябва да бъдат сертифицирани от Федералната авиационна администрация като подходящи за полет, което също увеличава разходите и отлага производството.", "date": "2018.10.24", "title": "ВВС на САЩ признават за похарчени стотици хиляди долари за чаши за стопляне на кафе"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388761-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-%D0%B4%D1%83%D0%BC%D0%B8,-%D0%BA%D0%BE%D0%B8%D1%82%D0%BE-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D0%B1%D1%80%D0%B0%D0%B2%D0%B8-%D0%B4%D0%B0-%D0%BA%D0%B0%D0%B6%D0%B5", "text": "БСП държи в ръцете си здравната реформа на Ананиев, но сякаш не знае или не иска да изиграе силния си коз Този път Корнелия Нинова има аргументи – политиката на ГЕРБ в здравеопазването е пълен провал. Каквото и да се каже за трагичното състояние на медицинските грижи в България, все ще е вярно, но нужда от много приказки няма.  Какво по-голямо доказателство от това, че при управления на ГЕРБ се сменят девет здравни министри!     Но докато един или няколко провала могат да се поправят, колкото и да е трудно, сега всеобщото здравеопазване в България е поставено на карта, изправено е пред катастрофа с необратими резултати. Кирил Ананиев – високопоставен финансов чиновник от времето на Живков и участник във всевъзможни дясно-леви-центристки-еспертно-служебни правителства, е подготвил   за частична, а впоследствие и пълна приватизация на системата. Това вече дори не е поредната неолиберална реформа, а  .  Само че, за разлика от Чили през 80-те, обект на приватизация е здравноосигурителната, а не пенсионносигурителната система. Вторият по размер финансов поток в държавата! Странно е, че ГЕРБ са готови да си оцапат ръцете с толкова мръсна работа и да оставят такава голяма плячка на финансовите акули от застрахователния (и не само) бизнес. Явно вече живеят с мисълта, че така и така скоро ще падат от власт. Още повече, че финансовият им министър има   с резултатите на частните пенсионни дружества, към които предишно правителство пренасочи част от вноските ни за пенсия. Владислав Горанов даде право на гражданите да избират дали да захранват с парите си борсови играчи, или да останат в солидарния публичен фонд, а наскоро  , че който го е направил, ще получава по-голяма пенсия. Каква е логиката сега Ананиев да ни пробутва доказано провалени либертариански модели, но с парите за здраве? Това е като акула да ти е захапала крака, да си оцелял по чудо, след което да протягаш ръка да галиш крокодил. Намеренията му са манна небесна за всяка опозиция, особено за такава, която претендира да е лява. БСП поиска вот на недоверие заради здравната политика, но се задоволи главно с констатации колко е зле положението сега. Да, зле е, но утре може да стане кошмарно.  Днес хората често са принудени да доплащат за здраве, но в замяната на солидарния с персонализиран здравно-осигурителен модел, осигуровките и застраховките им утре може да стигат, колкото да им превържат пръста в „Пирогов“. Или колкото да получат рецепта за сироп срещу кашлица от личния си лекар. Подобни реформи могат да бъдат прокарани без съпротива само в условията на диктатура или на максимално политическо съгласие.  „Господа предприемачи, застрахователи и банкери – не стройте пясъчни кули. Това е първото нещо, което ще отменим, когато дойдем на власт!“ – ето какво можеше да каже лидерката на БСП и да хвърли в паника проектантите на поредната здравна реформа. Финансовият капитал, който е призван да създаде конкуренти и заместители на обществената здравна система, обича да играе на сигурно – той следи борсовите индекси, но със сигурност хвърля по някое око и на партийните рейтинги. Да, ГЕРБ продължава да води на БСП с всички шансове да спечели и следващите избори, но къде е гаранцията, че ще стане точно така? Разликата все пак не е космическа, а е от няколко процента. Кой би рискувал да инвестира в сложно и скъпо предприятие като частна здравна каса, ако има вероятност да хвърли парите си нахалост? То е като да си купиш фабрика на 8 септември 1944 г. Големите пари обичат тишината.  Ще посмее ли Нинова да я наруши?", "date": "2018.10.24", "title": "Най-важните думи, които Нинова забрави да каже"}
{"url": "http://www.classa.bg/%D1%81%D0%B2%D1%8F%D1%82/item/388753-%D0%BE%D1%81%D1%82%D0%B0%D0%B2%D0%B8%D1%85-%D1%82%D1%8F%D0%BB%D0%BE%D1%82%D0%BE-%D1%81%D0%B8-%D1%82%D0%B0%D0%BC-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Преди да успее да избяга, Фатима е изнасилена 30 или 40 пъти. Днес тази жена от племето рохингя живее в лагер в Бангладеш. Без надежда да се завърне някога към предишния си живот.  И без искрица вяра в някакво бъдеще.           Освен ритмичното потропване на капките дъжд върху белия пластмасов брезент, нищо друго не се чува. Нито телевизор, нито музика, нито детски смях. Тази тишина е оглушителна, особено след идването до тук през хаотичния трафик по улиците на Кокс Базар. Мълчанието се нарушава единствено от тихата проповед на мюезина. Сребърни сиви високоговорители висят по дърветата и понасят поканата за молитва над хълмовете през калните долини. Лагер 7 се намира на североизток от най-големия бежански лагер Катупалонг в света, където живеят близо 40 000 души на около един квадратен километър. Никой не знае обаче колко точно рохинги са заклещени тук, в крайбрежния град на границата между Бангладеш и Мианмар. Някои твърдят, че са 1 милион души, други - 1, 2 милиона, може и да са повече. Зависи кого точно ще попитате.   Преследваното мюсюлманско малцинство   През 70-те години на 20 век рохингите започват да напускат Мианмар, за да се спасят от бруталното насилие в собствената си страна. Броят им никога не е бил толкова голям, колкото през изминалата година. През 2017 в рамките на няколко месеца над 700 000 мъже и жени напускат Мианмар и се преселват в Бангладеш. Броят на убитите не е известен. Знае се само, че това е един от най-жестоките геноциди в съвременната история на субконтинента. Фатима е една от оцелелите. Протрива пръсти по венците си, възпалени от дъвченето на тютюн и листа от индийски пипер, за които се смята, че потискат тъмните спомени. На някои от пръстите ѝ ноктите са изгризани до месо. Тя е на 20 години. Майка на две малки момчета. Преди да избяга от Мианмар, Фатима е била изнасилена. 30 или 40 пъти. За една нощ. Не може да каже колко точно. Не знае и от колко мъже. \"Оставих тялото си там\", казва тихо тя, с празен поглед, забоден в глинестата почва. Съпругът на Фатима, Али е само две години по-възрастен от нея. Подобно на много други, през 2017 г. и той е принуден да напусне родното си село, за да не бъде убит от милицията. Фатима остава сама с невръстните им синове и родителите на мъжа си. Няколко нощи по-късно милицията отвлича нея и няколко други жени в гората. Всички са изнасилени! Отново и отново! Никой не чува виковете и плача им. Съпрузите и братята им са мъртви или избягали. Като Али. Някак си Фатима се завръща в селото. С родителите на мъжа си преминава през граничната река, за да избяга в съседния Бангладеш. Там международни организации ѝ помагат да намери Али. Съпругът й казва: \"Нямам проблем да остана с нея, тя не е направила това доброволно\". Под \"това\" се има предвид масовото изнасилване. И наистина много рохинги изоставят изнасилените си жени. Оставят ги сами с децата - и със страданието им. В търсене на безопасност   За една жена със западно мислене много неща са непоносимо чужди тук. Например това, че жените почти не напускат колибите си, дори по време на бенгалските горещини, когато температурите в малките бараки достигат над 40 градуса. \"Не законите диктуват правилата, а традициите\", обясняват служителите на Червения кръст. Културата им е такава, че жените рохинги излизат от къщите, само когато това е абсолютно необходимо. За да се подсигури тяхната безопасност, в момента около лагерите са разпръснати 19 големи хижи само за жени, управлявани от различни международни организации. Те представляват безопасни места, където жените да могат да прекарат няколко часа и да получат медицински съвет при нужда. Ако захранването работи, има дори вентилатори, които осигуряват временно облекчение от жегите. Има работещи тоалетни. И място, където да се къпят децата.   Много от избягалите жени имат същата съдба, каквато и Фатима   Фатима и Али живеят в незаконен лагер, построен миналата година съвсем набързо, за да приюти над 700-те хиляди бежанци рохинги. Колибите са предназначени за краткосрочен престой, но не и за дългосрочно ползване. Представляват бамбукови конструкции, покрити с пластмасов брезент, който служи и за стени, и за покрив. Фатима и Али не очакват да напуснат скоро това място. Мианмар не взима мерки за издаването на документи на рохингите, нито пък им позволява да се върнат в собствената им страна. Без валидни документи и без официално гражданство, рохингите са оставени на милостта на правителството на Бангладеш. Съвременната история на Бангладеш също е свързана с изгнание и експулсиране. По тази причина в началото бежанците са посрещани с разбиране и емпатия. Но това полека-лека започва да се променя. Мнозина бенгалци смятат, че тяхната страна е направила повече от достатъчно, за да се погрижи за чужденците. Ресурсите са ограничени, а страната непрекъснато е застигана от природни бедствия. Полицията не е в състояние да спре нарастващото насилие и контрабандата на наркотици и оръжия. Съществува и страх, че младите мюсюлмани могат да бъдат радикализирани. Изпадналите в отчаяние се смятат за особено уязвими - младите хора, живеещи в лагерите, са предпочитана цел на религиозните екстремисти, търсещи нови бойци. Официално рохингите не могат да напускат лагерите или дори да работят, а децата получават само елементарно училищно образование.   Завинаги изгубено   Фатима има само едно желание. Тя иска да се върне в у дома, в родината си. Може би се надява да намери онова, което е изгубила онази нощ в гората. Може би нейната воля не е достатъчно силна, за да си създаде нов живот в чужбина. Дъждът продължава да барабани върху белия пластмасов брезент. Това е сякаш ритъмът на очакването насред безмерно изгубеното.", "date": "2018.10.24", "title": "\"Оставих тялото си там завинаги\""}
{"url": "http://www.classa.bg/%D1%81%D0%B2%D1%8F%D1%82/item/388754-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE", "text": "Турският президент Реджеп Ердоган заяви, че убийството на Джамал Хашоги е преднамерено и внимателно планирано. Той го определи като политическо. Държавният глава за първи път проговори за бруталното покушение срещу журналиста в саудитското консулство в Истанбул. Ердоган заяви, че турските служби имат доказателства, че убийството е планирано предварително. Турция и светът ще бъдат удовлетворени, само когато извършителите бъдат изправени пред правосъдието, посочи той. По думите му други страни също трябва да участват в разследването. Хашоги изчезна на 2 октомври, след като влезе в саудитското консулство в Истанбул. Саудитска Арабия първоначално отричаше да е станало убийство, но после промени версията си.     Турция ще предприеме дипломатически действия след убийството, заяви Реджеп Ердоган. 15 саудитци са били изпратени за екзекуцията, след което са се завърнали в родината си. Два екипа килъри са участвали в покушението, заяви Ердоган. По думите му убийството на Джамал Хашоги е международна афера, а не само турска такава. Държавният глава каза още,  че камерите в саудитското консулство са били премахнати, а всички записи – изтрити. Реджеп Ердоган каза, че убийството е било планирано дни преди това, с което опроверга версията, че е настъпила кавга спонтанно в консулството, което е довело и до фаталния инцидент. Екип от трима килъри е пристигнал от Рияд на 1 октомври – ден преди екзекуцията – и е проучил гора край Истанбул. Въпросните лица са търсили място, на което да бъде заровено тялото на Хашоги. Ердоган посочи още, че процесът срещу саудитците, заподозрени за убийството, трябва да се проведе в турския съд. „Убийството е извършено в саудитското консулство, но нека не забравяме, че се случи на турска територия“, заяви турският президент. Речта на Ердоган индикира, че той не смята саудитския принц Мохамед бин Салман за невинен, предадоха световните агенции.", "date": "2018.10.24", "title": "Какво каза Ердоган за убийството"}
{"url": "http://www.classa.bg/%D1%81%D0%B2%D1%8F%D1%82/item/388755-us-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B8-%D1%84%D0%BE%D0%BD%D0%B4%D0%BE%D0%B2%D0%B5-%D1%81-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%BB%D1%83%D0%BA%D0%BE%D0%B9%D0%BB-%D0%B8-%D0%B3%D0%B0%D0%B7%D0%BF%D1%80%D0%BE%D0%BC", "text": "The California Public Employees’ Retirement System (Общественият пенсионен фонд на държавните служители на Калифорния), който управлява осигуровките за старост на 2 млн. чиновници от най-богатия американски щат инвестира  $1.1 млрд. в руски облигации и в санкционирани от САЩ компании. Пенсионните фондове на пожарникарите и полицаите от щата са похарчили съответно $872 млн. и $658 млн. само в акции на руски държавни фирми от черния списък.     Най-много пари привличат Rosneft, Gazprom, Novatek и Surgutneftegas, Sberbank събира $238 млн. и VTB $12.5 млн. Вторият по големина пенсионен фонд в САЩ – на калифорнийските щатски учители, държи акции за $164 млн. в Lukoil от края на 2017 г. Florida Retirement Systems (Пенсионните системи на щата Флорида) имат инвестиции в руски компании от  $354 към 30 юни 2018 г.: акции от Novatek, Rosneft, VTB, Sberbank, Gazprom, Gazprom-neft, Lukoil, Surgutneftegas и Transneft. ", "date": "2018.10.24", "title": "US пенсионни фондове с инвестиции в Лукойл и Газпром"}
{"url": "http://www.classa.bg/%D1%81%D0%B2%D1%8F%D1%82/item/388756-%D0%B7%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%B8-%D0%BC%D0%B0%D0%BB%D1%8A%D0%BA-%D1%80%D0%B0%D0%B4%D0%B8%D1%83%D1%81", "text": " от договора по ракетите със среден и малък радиус на действие Тръмп се опитва да убие на веднъж няколко заека. 1. Излизането от договора предполага организиране в САЩ на производството на тези същите ракети. А това значи, че има заинтересовани производители, виждащи в това бъдещи договори. Значи преди изборите през ноември може да се започне договаряне с тези производители за бъдещи договори. За Тръмп в контекста на изборите това може да бъде важно. 2. На фона на достатъчно острата криза в отношенията с цяла редица страни на Западна Европа, САЩ по същество им подхвърля троянски кон във вид на възможни действия на Русия по отношение на разполагането на ракетите със среден и малък радиус.      Като се има предвид острата реакция на някои страни в Европа срещу разполагането на комплексите Искандер в Калининградска област на Русия, това ще предизвика много напрегната реакция в ЕС и набелязващите се действия по отмяна на взаимните санкции между Русия и ЕС определено ще бъдат погребани, благодарение на бодрия вой на представителите на фондовете, работещи под егидата на САЩ. Като помислиш, какво ни интересува тяхното напрежение, но това напрежение струва няколко десетки милиарда от търговския баланс. И пак около това проамериканските средства за масова информация и фондове ще устройват надбягвания „те (руснаците) ви заплашват вас (европейците) с ракети, а вие купувате техния газ“. Като погледнеш, какво ни интересуват този вой и тези надбягвания? Уви, но в голяма степен те определят резултатите от бъдещите избори, тъй като човек е склонен малко да мисли и много да гледа телевизионния сандък. 3. Наличието у САЩ на опитни зайчета във вид на Полша (готови да плащат за нова американска база, идеалния клиент) може да им позволи да водят игра по разполагане/неразполагане на ракети за първи удар. Предполагам, че такъв шантаж ще бъде разгърнат практически веднага. И ето тук се надявам, че ще бъде сложена точка на доста съмнителните договори по стратегическите настъпателни въоръжения. И отново ние имаме с какво да отговорим: и програмата за производство на Ту-160М2 (разработка на ПАК ДА), и новите системи „Сармат“, и железопътния комплекс Баргузин. 4. Е и естествено, това излизане пак може да се използва за формиране на медиен шум около Русия. Въпреки че по принцип това е най-малката от всички злини. 5. И естествено – отвличане на вниманието от други теми в това число от скандала около Кралство Саудитска Арабия и т.н. Ако това е така, то сега около излизането от този договор ще започнат танци със саби и изтикване на тази тема на преден план. Превод: М.Желязкова", "date": "2018.10.24", "title": "За ракетите със среден и малък радиус"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388757-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D1%80%D0%B5%D1%82%D0%B0-%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D1%81-%D0%BD%D0%B5%D0%B3%D0%BE", "text": "    Когато в гръцката земя царувал Юстин, а в Етиопия - Елезвой, царе правоверни и благочестиви, в Омиритската земя на престола се възкачил един беззаконен цар на име Дунаан, юдеин по произход и вяра, хулител на Христовото име и голям гонител на християните. Всичките му съветници, слуги и воини били евреи или езичници, които се покланяли на слънцето, луната и на идоли. Той се стараел да изгони всички християни от своята област и да изкорени от Омиритската страна самата памет за великото Христово име. Като преследвал ревностно Божията Църква, той мъчел и убивал верните, които не се покорявали на заповедите му и не желаели да живеят според иудейския закон.     Като чул, че Дунаан повдигнал в страната си гонение срещу християните, царят на Етиопия Елезвой силно се огорчил и, като събрал войска, тръгнал на война срещу него. След много битки Елезвой го победил и, като го задължил да плаща данък, се върнал в своята земя. След известно време Дунаан отново възстанал против Елезвой, нарушил договора с него и, като събрал войска, унищожил всички отряди, оставени от Елезвой за охрана на градовете. И още по-силно се въоръжил против християните. Той заповядал да обявят повсеместно на християните или да приемат иудейската вяра, или да бъдат избивани без милост. В царството му вече не бил останал никой, който би дръзнал да изповяда Христа и само в един обширен и многолюден град - Награн се прославяло името Христово. Светата вяра в него се изповядвала още от времето, когато синът на Константин Велики - Констанций, изпращал свои пратеници до савеите, които сега се наричали омирити и водели рода си от Хетура, робинята на Авраам. Като дошли тук, богомъдрите и благочестиви пратеници предразположили царя на тази страна към Констанций, научили жителите й на вярата в Иисуса Христа и построили църква. От това време в Награн процъфтявало благочестието, възраствало християнското учение, увеличил се броят на монашествуващите, устроили се манастири, във всички съсловия се съхранявало целомъдрието, а верните преуспявали и се усъвършенствали в добродетелите. Те не разрешавали да живее между тях нито един иноверец: нито елин, нито иудеин, нито еретик. А самите те, като деца на една майка - Съборната Апостолска Църква, пребъдвали във всяко благочестие и чистота. Като завидял на това велико благочестие на града, дяволът въоръжил против него иудействащия Дунаан. Когато чул, че жителите на Награн не се подчиняват на заповедта му и не искат да живеят според иудейския закон, Дунаан тръгнал срещу тях с всичките си войски, като замислил да изтреби християнството от своята област и така да досади на Елезвой, царя на Етиопия. Дошъл до града, обсадил го с многобройна войска, обиколил го с окопи и се похвалил, че скоро ще го превземе, а жителите му ще изтреби безпощадно. Той говорел на гражданите: - Ако искате да получите милост от мен и да останете живи, махнете проклетите знамения (така той, окаяният, наричал светите кръстове), които сте поставили на високите храмове, а също така се откажете от Разпнатия, изобразен на тези знамения. Гражданите му отговаряли: - Царю! Ти твърде дръзко говориш за Всесилния Бог. Ти се уподоби на Рапсак, военачалника на Сенахирим, който с гордост говореше на Езекия:   Но тази хула не останала без наказание. Ти знаеш колко хиляди войска погинала заради тази хула? Гледай да не се случи това и с тебе, хулителя на нашия Господ Иисус Христос, Сина Божий, Всесилният и Всемогъщият, Страшният и Който отнема мъжеството на князете! Господ и тебе може да съкруши и да обърне в нищожество твоята високомерна и богохулна гордост. Ти се хвалиш, че или ще ни отвърнеш от Христа, или ще ни изтребиш. Истината е, че по-скоро ще ни изтребиш, отколкото да ни отвърнеш от Христа, нашия Спасител, за Когото ние всички сме готови да умрем. Като не понасял такива речи, царят още повече се разпалвал в гняв и с всички сили притеснявал града, като възнамерявал, ако не успее да го превземе с щурм, да го изнури с глад чрез продължителна обсада. В околностите на града, в селата и пустините той намерил немалко християни и ги погубил по различни начини, а някои продал в робство. Опитите му да превземе града били безуспешни. Гражданите мъжествено се защитавали от стените и побеждавали нечестивците. Царят отново настойчиво се заклел, че не ще им причини никаква вреда. Като му повярвали, те отворили вратите на града и се поклонили на нечестивия, като му поднесли дарове. Царят влязъл с цялата си войска в града като вълк в овча кожа сред стадо, завладял стените и градските врати и поставил свои отряди. Като видял красотата на града и множеството хора в него, той се отнасял с тях ласкаво, понеже до време скривал злобата в сърцето си. Като си починал, той отново застанал начело на войската си и като желаел да започне безбожното дело, което бил замислил, заповядал да се явят при него почтените мъже и градските воеводи. По негова заповед дошли при него всички, намиращи се в града, почетни старци и началници, мъже уважавани и богати. Сред тях бил и блаженият Арета, най-старши по възраст и разум, звание и почит. На 95 годишна възраст, той бил княз и воевода, на когото било възложено цялото градско благоустройство. Благодарение на мъдрите му съвети и разумно управление, гражданите дълго и храбро се съпротивлявали на враговете си. Като се явили заедно и начело с Арета при беззаконния цар, гражданите му въздали дължимото поклонение и му благодарили за намерението му, тъй като той се заклел да не им причинява никаква вреда. Те още не знаели хитростта му. Той пък не можел да скрие злобата си и веднага я открил, като нарекъл клетвата, дадена на гражданите, детска забава и заповядал да оковат всички граждани, заедно със свети Арета, в окови и да ги затворят под стража. След това той изпратил да разграбят имуществото им. Попитал още къде е Павел, техният епископ? Като узнал, че епископът е починал преди две години, той заповядал да разкопаят гроба му, да извлекат тялото на умрелия, да го изгорят и разхвърлят пепелта във въздуха. След това запалил голям огън, събрал множество свещеници, клирици, монаси, монахини и девици, посветени на Бога, на брой четиристотин двадесет и седем, и ги хвърлил в огъня. Освен това той наредил на глашатаите да ходят по града и разгласят на всички да се отвърнат от Христа и да живеят по иудейския закон, подобно на царя. Като видял непоколебимостта на светите мъже във вярата, царят отложил за известно време мъчението им и се устремил против народа, избивайки безпощадно мнозина. Заповядал да доведат жените и децата на окованите с Арета. С тези честни жени дошло и голямо множество други жени, вдовици, девици и монахини. Всички тях царят съблазнявал отначало с ласки, а след това заплашил с мъки, като ги убеждавал да се отрекат от Христа. Те обаче не само не се съгласявали на това, но отвръщали с досадни за царя думи. Особено изобличавали царя монашествуващите девици, като го укорявали в безбожие. Като не понесъл упорството им, царят заповядал на воините си да ги посекат с меч. На другия ден, като седнал на високо място, царят повикал Арета със сподвижниците му, на брой около триста и четиридесет мъже. Когато те застанали пред царя, той се обърнал към Арета, като към най-старши, и казал: - Ти, мерзки човече, възстана против нашата власт, възбуди целия град против нас и заповяда да се съпротивлява срещу нас. Ти застави гражданите да се подчиняват на думите ти като на закон, а нашите закон и заповеди отхвърляш. Ти научи народа да почита Разпнатия като Бог и да счита за помощник Тогова, Който Сам на Себе Си не помогна, като Го разпъваха. Защо не последва своя баща, който, управлявайки, се подчиняваше на царете преди нас? Наистина си достоен ти и всичките ти последователи за мъчения, подобно на мъжете и жените, които вече предадохме на смърт и на които Синът на Мария и дърводелецът не можа да окаже никаква помощ. През това време старецът стоял в размисъл, силно страдайки от горделивите думи на богомерзкия цар. След това въздъхнал от глъбините на сърцето си и казал: - Не ти, царю, си виновен за всичко това, което стана, а нашите граждани, които не послушаха съвета ми. Аз ги съветвах да не отварят градските врати на тебе - човек хитър и лукав, но мъжествено да се борят с тебе. Но те не приеха думите ми. Аз исках да изляза с малък отряд срещу всичките ти войски, както някога Гедеон против мадиамците, понеже се надявах на моя Христос, Когото ти сега хулиш. Той би ми помогнал да надвия, победя и унищожа теб, безбожния клетвопрестъпник, забравилия установения между нас договор, по който ти с клетва обеща да запазиш града и гражданите. Ти узна нашия начин на мислене и виждаш, че няма да стане това - да отхвърлим Христа и да последваме твоето безбожие. Като видял тяхната непреклонност, царят осъдил всички на смърт. Отвели светиите при един поток, наричан Одиас, за да ги погубят чрез посичане. Когато стигнали посоченото място, те се предали на усърдна молитва. Още по време на молитвата воините започнали да убиват светиите. Най-напред отсекли главата на светия и велик Арета, като предводител на християните, а подир това и на всички останали свети мъченици. По такъв начин всички те триста и четиридесет мъченици приели блажена кончина.", "date": "2018.10.24", "title": "Св. мъченик Арета и пострадалите с него"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388758-24-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "439 г. - Вандалите, предвождани от Гензерих, превземат Картаген и основават свое кралство.   1071 г. - Михаил VII Дука става император на Византия.   1260 г. - Катедралата Нотр Дам дьо Шартр в Шартр, Франция, е осветена в присъствието на крал Луи IX.   1648 г. - Подписан е Вестфалския мирен договор, който слага край на Тридесетгодишната война.   1795 г. - Полско-литовската държава Жечпосполита е окончателно разделена между Австрия, Прусия и Русия.   1851 г. - Английският астроном Уилям Ласел открива Ариел и Умбриел - естествени спътници на Уран.   1857 г. - Основан е ФК Шефилд, най-старият футболен клуб в света.   1859 г. - Английският кораб Роял Чартър попада на подводни скали недалеч от Ливърпул и потъва - загиват 465 души.   1872 г. - След Арабаконашкия обир турската полиция арестува Димитър Общи.   1877 г. - Руско-турска война (1877-1878): след Битката при Горни Дъбник, Плевен е напълно обсаден от руската армия.   1885 г. - В Цариград е свикана конференция на Великите сили по източнорумелийския въпрос.   1902 г. - При изригване на вулкана Санта Мария в Гватемала загиват около 6 000 души.   1912 г. - Балканска война: Лозенградската операция завършва с победа за България.   1912 г. - Балканска война: битката при Куманово завършва с победа за Сърбия.   1920 г. - В Канада е въведен сух режим.   1929 г. - Голямата депресия: Нюйоркската фондова борса се срива на 24 октомври, черния четвъртък, което довежда до серия от банкрути и предизвиква световна рецесия.   1935 г. - Италия напада Етиопия.   1944 г. - Съгласно наредба-закон на членовете на Съюза на българските писатели се признава висше образование.   1945 г. - Приет е уставът на ООН.   1947 г. - Индийската провинция Кашмир е обявена за самостоятелна държава от ислямски сепаратисти.   1952 г. - Президентът на САЩ Дуайт Айзенхауер обявява война на Корея, с думите „кръстоносен поход срещу комунизма\".   1960 г. - При взрив на космодрума Байконур, възникнал при изпитването на съветска балистична ракета Р-16, загиват около 90 души, в това число командващия ракетните войски маршал Митрофан Неделин.   1964 г. - Северна Родезия получава независимост от Великобритания и става Република Замбия; Южна Родезия (по-късно: Зимбабве) остава колония.   1971 г. - Тайван е изключен от ООН.   1983 г. - Военни части на САЩ извършват инвазия в Гренада.   1989 г. - Външният министър Петър Младенов подава оставка пред Политбюро на ЦК на БКП, в която обвинява Тодор Живков за външната изолация на България.   1990 г. - Италианският министър-председател Джулио Андреоти разкрива пред италианския парламент съществуването на Операция Гладио, италианската „стей бихайнд\" тайна паравоенна армия на НАТО, замесена в терористични атаки под фалшив флаг като част от стратегията на напрежението от късните 1960-те до ранните 1980-те години.   1990 г. - Обявена е декларация за държавен суверенитет на Казахстан.   2003 г. - Конкорд извършва последния си пътнически      ", "date": "2018.10.24", "title": "24 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388759-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "Военният министър и лидер на ВМРО Красимир Каракачанов не подкрепя оставката на вицепремиера Валери Симеонов. Това съобщи той след коалиционния съвет на \"Обединени патриоти\". Срещата продължи повече от 2 часа като на нея не присъстваше лидерът на АТАКА Волен Сидеров. \"Както не подкрепям смяната на Волен Сидеров като председател на парламентарната група, така не подкрепям идеята за оставка на Валери Симеонов\", коментира Каракачанов след срещата. Симеонов \"надълго и нашироко\" е обяснил пред военния министър какво има предвид и че не е искал да обижда майките.     \"Аз изразих нашето мнение, че господин Симеонов малко по-внимателно трябва да подбира думите, с които се изразява\", каза лидерът на ВМРО и военен министър. Според него оставката на един вицепремиер означава или падане на правителството, или ще трябва правителството да разчита на Марешки, което според Каракачанов \"не е алтернатива\". Каракачанов посочи, че по-важното е, че бюджетът от 270 млн. за хората с увреждания се увеличава с още 150 милиона. Това за него означава, че правителството си върши работата. Симеонов също коментира темата. \"В този текст упрекът не е към децата. Валери Симеонов не е изрод. Валери Симеонов има инвалид в дома си\", каза лидерът на НФСБ във връзка с изказването си относно протестиращите майки на деца-инвалиди, което предизвика скандал и доведе до искания за оставката му. Що се отнася до положението в малката коалиция, Каракачанов обясни, че според ВМРО коалицията през последните 6-7 месеца не работи, занимава се с вътрешни проблеми и занимава обществото с тези проблеми, а не с нещата, които са в програмата за управление. \"Оттук нататък решението е едно - който ще работи, да работи в коалицията\", коментира Каракачанов. Той коментира, че коалицията \"Обединени патриоти\" може да има \"сериозни проблеми в комуникацията\", но все пак съществува. \"Коалицията съществува, докато съществува това коалиционното споразумение\", допълни Валери Симеонов. Той посочи, че днес Волен Сидеров е бил търсен за участие в коалиционния съвет, но нейни представители все пак не са дошли. Симеонов съобщи, че АТАКА отново ще бъдат поканени на среща и коментира, че е редно проблемите в коалицията да се решават вътрешно без да бъде намесвана ГЕРБ. Преди срещата със Симеонов, Каракачанов коментира, че една година и половина се е правил на \"синя каска\" и се е опитвал да балансира между различните настроения в \"Обединени патриоти\".", "date": "2018.10.24", "title": "Красимир Каракачанов не подкрепя идеята за оставка на Валери Симеонов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388760-%D0%BC%D0%B0%D1%81%D0%BA%D0%B8%D1%82%D0%B5-%D0%BF%D0%B0%D0%B4%D0%BD%D0%B0%D1%85%D0%B0,-%D0%B7%D0%B0%D0%BF%D0%BE%D0%BC%D0%BD%D0%B5%D1%82%D0%B5-%D0%B4%D0%BE%D0%B1%D1%80%D0%B5-%D0%BB%D0%B8%D1%86%D0%B0%D1%82%D0%B0-%D0%B8%D0%BC", "text": "Освен да защитят пламенно своя вицепремиер, представителите на бизнеса ясно показаха и какво смятат за работниците и колко далеч са готови да стигнат в защита на своите интереси. Крайно време е да разберем, че нашите интереси са различни и да изберем от коя страна на барикадата ще бъдем Видяхте ли ги? Бяха се строили отвъд добре завардените входове на сградата на правителството, зад дебелите стени и плътния полицейски кордон. Преди това вероятно са слезли от бронираните си автомобили, придружавани от своите лични охранители.     Застанаха зад един от основните носители на властта в България и пламенно го защитиха от „уличния натиск“. Разказаха колко добре работят заедно, колко еднакви са възгледите им и как той отлично познава и брани интересите им. Добре беше да го знаем, ако някой случайно досега е мислел друго.     Отвън, на площада, стотици се събираха за  . Искаха оставката му – заради недопустимото му поведение в последните дни, но не само. Заради десетките му изцепки, заради демонстрацията на наглост и безцеремонност. Заради действията му като управленец. Но получиха само нова доза подигравателни усмивки и подмятания. Всъщност, получиха и още нещо: свалени маски. Откровено, без недомлъвки, „право куме в очи“ признание у кого е силата. Кои сме ние и кои сте вие. Чии интереси ще браним. Представителите на едрия капитал бяха болезнено откровени: „Общественият дебат, напоследък, под натиска на улицата и фейсбук, е изместен“, заяви председателят на Асоциацията на индустриалния капитал в България (АИКБ) Васил Велев. Вместо да се говорело за растежа, дебатът по думите на г-н Велев бил изместен към това „как  да се задоволят групови интереси  и как да се разпределят благата“. Каква наглост само, уважаеми простосмъртни граждани. Как смеете да дебатирате как да бъдат задоволявани групови интереси и как да бъдат разпределяно националното богатство? Тук ние колим и бесим, важни са нашите интереси. Струва ви се, че това е прекалено? Ето какво добави президентът на Конферацията на работодателите и Конфедерация на работодателите и индустриалците в България (КРИБ), собственикът на „Лудогорец“ и крупен приватизатор Кирил Домусчиев: „Всички тези пари, които се обещават да се харчат, в крайна сметка някой трябва да произведе, за да дойдат те отнякъде.  И това го правим ние !“. В своя унес, а може би в цялостното си умопомрачение, което му позволява да се чувства толкова недосегаем и велик, че да обижда журналисти на „олигофрен“, през главата на г-н Домусчиев дори за миг не минава идеята, че онези, които произвеждат, са всъщност работниците. Онези същите, без лични охранители и скъпи автомобили, които ежедневно биват унижавани и експлоатирани. Онези същите, които нямат свой вицепремиер. Или както самият той отново признава: „Винаги като съм слушал изказвания на политици, независимо дали от ляво, от дясно, от коя партия или институция, винаги с голямо умиление говорят за микробизнеса, за малкия бизнес и как трябвало да му се помогне“. Тук г-н Домусчиев е болезнено прав – българските политици с умиление говорят за бизнеса, но . Освен, когато не ги наричат търтеи. Домусчиев продължи с откровенията. „Ние срещнахме едно  пълно разбиране от вицепремиера по всички поставени от нас въпроси.  Оказа се, че  по всичките теми мислим еднакво  и това не е случайно. Да не забравяме все пак, че вицепремиерът  идва от бизнеса , създал е един успешен бизнес и най-лесно  може да разбере какви са проблемите на българския работодател.  През последната една година работодателските организации, мога да заявя, че имаме  много добър диалог  с вицепремиера и по много въпроси,  включително с вноса на работници от чужбина , ние получихме не само разбиране, защото  много пъти сме получавали разбиране  от различни министри, но стигнахме и до  резултати“ . Няма да питам дали българският вицепремиер познава проблемите не само на работодателите, но и на работниците. Дали знае какво е да чакаш забавената си заплата с месеци, докато шефа ти пристигна в скъпия си джип? А понякога дори се пръждосва, оставя задълженията и прехвърля фирмата на някой клошар. Дали познава унижението да му се молиш за 100 лева повече, а той да ти отвръща, че „няма финансова възможност“, докато на следващия ден гледаш как синчето му   за стотици хиляди левове в скъпи курорти или четеш как таткото му е осигурил . Дали познава чувството да бъде непрекъснато експлоатиран, принуждаван да работи извънредно и до тъмно, без компенсации, за мизерната си минимална заплата, от размера на която шефът му иначе не спира да се оплаква публично. Дали познава отчаянието, в което са поставени хиляди, които редовно чуват репликата: „ако не ти харесва тук, махай се, знаеш ли колко като теб чакат на опашката за твоето място!“, докато пред камерите говорят за „липса на работна ръка“. Няма да питам, защото знам отговора. Откровенията не спряха до тук. Работодателите отдавна нямат никакъв проблем да си признават, че са доволни от облекчения внос на чуждестранни работници, но той не им стига. Като няма българи да бачкат за тези заплати, няма да ги вдигаме, а просто ще си внесем чужденци. За да е патриотично, ще ги наречем „от българската диаспора“. И благодариха лично на „патриота“ Симеонов, че им помага в тази посока: „Отчетохме и благодарихме за усилията, които  лично вицепремиерът Симеонов полага за облекчаване на трудовата имиграция , но те очевидно  не са достатъчни . Въпреки, че имаме  два пъти повече  тази година сезонно заети граждани на трети страни, се съгласихме, че  трябва да се облекчат и ускорят процедурите“ , добави Васил Велев. Чухме и за какво ще се борят, освен да запазят главата на Симеонов:  да не се вдига осигурителния праг, срещу плащането от работодателите на болничните, за още внос на работници и срещу квотите за назначаване на хора с увреждания . Дори да не познавате в детайли тези предложения, кой и как ги защитава би трябвало да ви говори достатъчно. От Кирил Домусчиев чухме още, че „този уличен натиск,  тези социални протести, няма да ни доведат до добро.  Ние искаме да има стабилност, да има стабилно правителство“. Той добави, че „всякакви едни временни правителства,  избори и така нататък , никога не са нещо добро за българския бизнес“. Неговият колега в КРИБ Евгений Иванов обобщи, че опитите за сваляне на вицепремиера били „хунта“. И направи поредното признание за начина, по който бизнесът гледа на своите работници: Разбрахте ли какви сте в техните очи, уважаеми работници? Чували с картофи, които ще домъкнат на площада. Крепостни селяни, с които могат да се разпореждат, независимо какво мислите вие. Ама няма не искам! Защото вашето мнение просто не е важно. Вие сте слабите, те са силните. Те ще ви доведат и изсипят на площада, за да спасят главата на своя вицепремиер или премиер, защото така им харесва и защото такъв е техният интерес. Вашият няма значение. „Него го определяме ние!“. Или поне така ще бъде, докато всеки не осъзнае от коя страна на барикадата се намира. Докато не осъзнаем, че нашите интереси не са същите като техните интереси. Докато не осъзнаем, че те ще бранят своите със зъби и нокти, но това не е добре за нас. Ще внасят чуждестранни работници до последния, противно на нашите интереси, за да бранят своите. И без това тях им е по-лесно да  , защото няма „вредни“ (отново по Домусчиев) синдикати, с които чужденците да работят. Ще настояват за ниски заплати, противно на нашите интереси, за да бранят своите. Ще искат във властта политиците, които бранят техните интереси, а не нашите и ще го правят с всички сили, преди избори и след тях. Защото те познават добре своя интерес. Защото независимо как се нападат помежду си понякога, са наясно, че заедно са силни и заедно трябва да го бранят. Защото когато стане напечено, ще вдигнат телефона, ще звъннат на шофьора си и ще се срещнат в коридорите на ЦУМ или другаде, за да изгладят нещата. Няма какво да се лъжем – картината не е много приятна. Тя е такава не само в България и не само сега. Какво да сторим? На първо място, трябва да познаваме интересите си. Нашите, не техните. Те не са застрашени от по-слабите от нас, не са застрашени от илюзорни небесни сили или непознати чужденци със скъсани дрехи. Застрашават ги добре познати лица, изтупани в скъпи костюми, които дори не се стараят да го крият. Това са те и техните интереси. Видяхте ли ги? Запомнете ги добре.", "date": "2018.10.24", "title": "Маските паднаха, запомнете добре лицата им"}
{"url": "http://www.classa.bg/%D1%81%D0%B2%D1%8F%D1%82/item/388752-%D0%BD%D0%B8%D0%BA%D0%B0%D0%BA%D0%B2%D0%B8-%D0%BE%D1%80%D1%8A%D0%B6%D0%B8%D1%8F-%D0%B7%D0%B0-%D1%80%D0%B8%D1%8F%D0%B4", "text": "Принципно Германия не трябва да изнася оръжия за Саудитска Арабия. И то не толкова заради случая с Джамал Кашоги, а преди всичко заради войната в Йемен           Може ли все още някой да проследи изявленията, извиненията, развитията и декларациите в случая с убития преди по-малко от три седмици журналист Джамал Кашоги? Например, когато в неделя федералната канцлерка Ангела Меркел обяви, че \"не могат да се осъществяват оръжейни доставки за Саудитска Арабия, в ситуацията, в която се намираме сега\". В същото време Рияд разпространи своята втора версия как е бил убит Кашоги в консулството в Истанбул. Новината още не бе обиколила света, когато кралското семейство изказа съболезнования на семейството на убития от името на престолонаследника Мохамед бин Салман. Все пак отказът на Ангела Меркел от по-нататъшни оръжейни доставки за Саудитска Арабия е в правилната посока. Понякога и преди всичко в политиката правилните неща са вършат и по неведоми причини. Защото още в коалиционния договор на федералното правителство е записано, че Германия не трябва повече да продава оръжия на страни, участващи във войната в Йемен. Германски оръжия за страна, която води война   Саудитска Арабия е водещата сила в тази война. Въпреки това германските оръжейни концерни правят блестящи сделки с богатото петролно кралство. През първото тримесечие на 2018 година разрешителните за износ на оръжия за Саудитска Арабия са се учетворили в сравнение с първото тримесечие на 2017 година и са достигнали сумата от 160 милиона евро. През септември федералното правителство е одобрило доставката на четири артилерийски системи за проследяване за Саудитска Арабия.     Джамал Кашоги стори това, което не свърши смъртта на над 10 000 йеменски граждани. Това, което мъките на милионите гладуващи не успяха да постигнат, стана възможно със смъртта на Джамал Кашоги. Най-сетне продажбата на оръжия на Саудитска Арабия и по този начин директното участие на Запада в продължаващата три години трагедия в Йемен влязоха в дневния ред на политиците. Колкото и цинично да звучи, изглежда че Западът няма проблеми с авторитарните деспоти. Западът има проблем само с непредвидимите властници. Драмата около Джамал Кашоги само временно е последно действие от спектакъла за 33-годишния саудитски престолонаследник Мохамед бин Салман, който бива описван все още приятелски като \"импулсивен\". Започнатата от него в началото на 2015 година военна интервенция в Йемен напомня и за продължаващата блокада на Катар. Или за ливанския премиер Саад Харири, който изненадващо обяви оставката си в началото на ноември миналата година в един саудитски хотел. Което пък даде повод за вълна от спекулации за евентуалното му отвличане. \"Искрените съжаления\" на Берлин По ирония на съдбата, само преди по-малко от месец германският външен министър Хайко Маас се извини на своя саудитски ресорен колега Абдел ал-Джубеир в кулоарите на Общото събрание на ООН във Вашингтон за изявленията на своя предшественик Зигмар Габриел по повод ливанската криза. Без да назовава Саудитска Арабия поименно, Зигмар Габриел критикува остро \"външнополитическия авантюризъм\" в Средния изток. По този повод Рияд не само изтегли посланика си от Берлин, но и пренебрегна германски фирми при раздаването на примамливи държавни поръчки. След \"искрените съжаления\" на Хайко Маас, саудитският посланик се завърна в Берлин. Точно седмица след изчезването на Кашоги. Хайко Маас вероятно вече съжалява за своето извинение.", "date": "2018.10.24", "title": "Никакви оръжия за Рияд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388751-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D0%B4%D0%B8%D0%BD-%D0%B2%D0%BE%D1%82,-%D0%B4%D0%B2%D0%B0-%D0%B2%D1%8A%D0%BF%D1%80%D0%BE%D1%81%D0%B0-%D0%B8-%D0%B5%D0%B4%D0%B8%D0%BD-%D0%BF%D1%80%D0%B5%D0%B4%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%80%D0%B5%D0%B7%D1%83%D0%BB%D1%82%D0%B0%D1%82", "text": "Покрай вота за \"погрома на здравеопазването в България\" управляващи и опозиция спорят кой е виновен и кой може да направи промяна. Отговорът обаче отдавна е известен           Темата на третия   болезнено засяга всички ни. Същевременно едва ли в държавата има друг въпрос, по който да цари такова единодушие, както по констатацията, че в българското здравеопазване е настъпил „погром“. И въпреки това никой не се вълнува от този вот – мнозина даже вероятно въобще не са разбрали, че в петък в парламента са водени дебати по него. Нито пък знаят и се интересуват, че утре предстои той да бъде гласуван.   Винаги един и същи ефект   Това е така не само и не толкова, защото резултатът от гласуването е предизвестен и е ясно, че правителството ще оцелее. Основната причина е, че, всъщност, този дебат е слушан безброй пъти, до втръсване. И ефектът от него винаги е един и същ – нулев.     Вече никой не помни откога се говори за: (в масовия случай) ниските заплати и мизерните условия; изчезващите лекари и медицински сестри; никнещите като гъби нови болници; фалиращите общински и областни болници; постоянните дългове, дефицити и лимити; недофинансираните (и свръхфинансираните) клинични пътеки и тяхното реално остойностяване; ниската (в сравнение с други места) здравна осигуровка и стотиците хиляди, които въпреки това не я плащат; всевъзможните доплащания; фиктивните хоспитализации; далаверите с лекарствата и медицинските изделия; монопола на здравната каса; търговският статут на лечебните заведения; липсващата профилактика; никога неслучващото се електронно здравеопазване, което е нещо като светлото комунистическо бъдеще... Вече никой не помни колко пъти някой се е заканвал и е обещавал  . И резултатът е винаги един и същ – нулев.   И едните, и другите   Сега, всъщност, спорът в парламента не е дали в здравеопазването има „погром“ или не – и управляващи, и опозиция, макар и с известни нюанси, са съгласни, че така повече не може да продължава. Спорът им е по два други въпроса. Първият, естествено, е кой е виновен. По този въпрос днешната опозиция се прави на непорочна, но истината е, че с нейното активно участие през миналото десетилетие току що започналата здравна реформа беше спряна и включена на заден ход. Тъй че кашата в здравеопазването бе забъркана още по времето, когато днешните управляващи дори не съществуваха като политически субект, и опозицията има съществена заслуга за това. Управляващите пък - с хаотичните си и непоследователни действия и бездействия - успешно „доразвиха“ полученото наследство, така че системата затъна още повече, а  проблемите, вместо да се решават, се задълбочиха. Така че и въпросът кой е  виновен няма как да развълнува публиката, защото мнозинството от нея отдавна много добре знае отговора: и едните, и другите.   Нито едните, нито другите   Вече не помним колко пъти ни е обещавано, че проблемите на здравеопазването ще бъдат решени Вторият спорен въпрос между тях е кой е способен да извърши промяната, която очевидно изисква смели, последователни и решителни действия. Включително и цялостно преосмисляне на модела. По този въпрос  . Всички помнят обаче, че когато тя беше на власт, не показа с нищо, че знае какво трябва да се направи, оплете се и затъна още повече в проблемите. А когато беше в опозиция, системно се противопоставяше на всяка промяна. Сегашните ѝ предложения пък не са нищо повече от набързо скалъпена компилация от многократно предъвквани пожелания без никаква идея за цялостна реформа - освен безсмисления соцносталгичен лозунг за “връщане на държавата в здравеопазването“. Управляващите пък толкова пъти биха тъпана, че  , че вече никой не ги взема на сериозно. Дори най-разумните им идеи неизменно затъваха в популисткото блато на страха от по-смели реформи и накрая си отиваха заедно с поредния от неизброимите министри. Сега поредният министър се е заел с поредната реформа. В началото на годината той се закани, че до няколко месеца ще предложи изцяло нов модел и съответните законодателни предложения, които да бъдат приети на есен и да заработят от 1 януари. Осем месеца по-късно бяха представени идеи, които втрещяват със своята баналност, недомисленост и най-вече с липсата на каквито и да било конкретни разчети и сметки, че човек се пита какво са правили министърът и неговите експерти толкова време. Най-смелото в тези идеи е полупризнанието, че парите от осигуровки са малко и всички трябва да плащат повече. Но без никакви гаранции, че тези пари, както досега, няма да изтекат неизвестно къде без никакъв ефект. Иначе досегашните доплащания ще бъдат узаконени, но затова пък ще се отвори възможност за нови, без никаква гаранция за по-добро качество. Държавата, освен това, явно има силно желание да се отърве от някои разходи и задачи, като ги прехвърли на частните застрахователи. Които обаче трябва да са луди, за да се хванат на това хоро. Защото никой не знае кое колко струва и защото цените ще ги определят други.   Сега тепърва ще се дебатира наново и отначало, а евентуалното въвеждане на евентуалния нов модел се отлага с година. Смея да прогнозирам, че дотогава министърът вече няма да е министър, а времето ще премине в тъпчене на място, въртене в кръг, запушване на дупки и шиене на кръпки върху кръпки. Тъй че и въпросът кой е способен да извърши промяната също не може да развълнува публиката, понеже тя отдавна знае отговора: нито едните, нито другите.   Без значение кой е на власт   Сега може да се чуе, че за реформите е нужен надпартиен консенсус. Консенсус обаче се наблюдава само в общата липса на смисъл и в безсилието за реформи. Като това заключение е валидно далеч не само за здравеопазването. Освен това често може да се чуе, че от днешното състояние страдали и били недоволни всички. Което не е вярно – някои печелят много добре от него и имат интерес от неговото съхраняване. Понякога безсилието, некадърността и глупостта са престорени и съвсем не са безкористни. Независимо от това кой е на власт и кой – в опозиция.    ", "date": "2018.10.24", "title": "България Един вот, два въпроса и един предизвестен резултат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388745-%D0%BC%D0%B0%D1%80%D0%B8%D0%B5%D0%BB%D0%B0-%D0%BD%D0%BE%D1%80%D0%B4%D0%B5%D0%BB-%D0%B0%D0%BA%D0%BE-%D1%87%D1%83%D0%B5%D1%82%D0%B5-%D0%BC%D1%8A%D0%B6-%D0%B4%D0%B0-%D0%BF%D0%BE%D0%B2%D1%82%D0%B0%D1%80%D1%8F,-%D1%87%D0%B5-%D0%BD%D1%8F%D0%BC%D0%B0-%D0%BF%D0%B0%D1%80%D0%B8,-%D0%B1%D1%8F%D0%B3%D0%B0%D0%B9%D1%82%D0%B5-%D0%B4%D0%B0%D0%BB%D0%B5%D1%87", "text": "Mapиeлa Hopдeл дaдe ĸpaтĸи, нo цeнни нaпътcтвия зa жeнитe! Уcтaтaтa ĸyлинapĸa Mapиeлa Hopдeл oтнoвo зaяви paзcъждeниятa cи нв мpeжaтa. Toзи път тя дaдe ĸpaтъĸ, нo цeнeн cъвeт нa нeжния пoл зa тoвa ĸaĸви мъжe дa дoпycĸaт дo ceбe cи.Oĸaзa ce, чe тoвa в ниĸaĸъв cлyчaй нe бивa дa бъдaт cĸъпepници или бeдняци. Mapиeлa Hopдeл e ĸaтeгopичнa, чe aĸo мъж ти ĸaжe пoвeчe oт тpи пъти, чe нямa пapи, или aĸo изoбщo пoвтopи тaзи дyмa, знaчи и зa чeп зa зeлe нe cтaвa.  Eтo ĸaĸвo зaяви тя:„Жeни, aĸo мъж cпoмeнe в paзгoвop c вac тpи пъти дyмaтa \"пapи\", ocoбeнo в cъчeтaниe c \"нямaм\", бягaйтe вeднaгa дaлeч! Cъc cигypнocт oзнaчaвa тpи нeщa:– Чe e нeĸaдъpeн и тo мpънĸaч – иcтинcĸият мъж щe нaмepи и пapи, чe и вpeмe, ocoбeнo, aĸo иcĸa нeщo– Чe cи пpaви мнoгo дoбpe cмeтĸaтa, a тя нe e във вaшa пoлзa...– Чe e cтиcнaт! Hямa пo-гoлям yбиeц зa либидoтo oт мъж cĸъпepниĸ!\", зaяви ĸaтeгopичнo Mapиeлa Hopдeл дaдe ĸpaтĸи, нo цeнни нaпътcтвия зa жeнитe!  . Mъжeтe нaпpaвиxa oпит дa я ĸoнтpиpaт, нo нaпpaзнo. „Блaгoдapя зa cъвeтитe! Цeнни ca. Зaмиcлиxa мe. И cи дaдox cмeтĸa, чe нaпocлeдъĸ вce пoпaдaм или нa гoлтaци, или нa cĸъпepници. И eднитe и дpyгитe иcĸaт ceĸc бeз дa пoчepпят eднo ĸaфe, дa нe гoвopим зa yxaжвaнe!“, мoмeнтaлнo зaпoчнaxa дa й пpипявaт пoтpeбитeлĸи в мpeжaтa.        ", "date": "2018.10.24", "title": "Мариела Нордел: Ако чуете мъж да повтаря, че няма пари, бягайте далеч!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388746-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва обективно да третирате всичко, което се случва. Избягвайте хора, които не познавате много и не отваряйте сърцето си на първият срещнат. Вечерта може да се почувствате извън кожата си, когато започнете да изяснявате отношенията с най-близкия човек. Възможна е простуда. ТЕЛЕЦ ( 21 април - 21 май )  Препоръчително е, да се доверявате повече на себе си, а не на другите. Ако някой се опита да ви вкара в конфликт, по-добре мълчете и се измъкнете. Хазартът, рискът и измамите трябва да бъдат изключени. В противен случай, ще останете без пари и ще съсипете репутацията си. Има шанс да се влюбите в човек, когото познавате. БЛИЗНАЦИ ( 22 май - 21 Юни ) Трябва да покажете истинското си лице, а не да хитрувате и слагате маска пред хората. Ако целите ви не са химерични, тогава има шанс да ги превърнете в реалност. Не давайте обещания в любовта, особено ако не сте уверени във вашите собствени чувства. Конкретността във финансовите въпроси, ще ви помогне да укрепите позицията си в бизнеса.   РАК ( 22 юни - 23 юли ) Препоръчително е, да бъдете внимателни към малките неща, в противен случай ще загубите повече от планираното. В никакъв случай, не трябва да се лекувате самостоятелно, особено ако имате хронични заболявания. Ако получите нова информация, то трябва внимателно да я проверявате. Това повече се отнася за паричната сфера, отколкото за отношенията. ЛЪВ ( 24 юли - 23 август ) Трябва да обръщате внимание не само на важните моменти в работата, но и на вашето здраве. Особено, ако често, прекалявате с мазни храни и алкохол. Положението в личен план, ще бъде критично, така че се ограничавайте в общуването с роднини. Вечерта, ще получите мъдър съвет от приятел. ДЕВА ( 24-ти август - 23 септември ) Не се препоръчва да започвате нещо ново и мащабно. В противен случай, ще направите много грешки и нищо няма да постигнете. По-добре, отделете време за почивка. Приятелите и семейството, ще се радват да ви видят в своето общество. В личната сфера, трябва да помните не само своите желания, но и чувството за дълг. Вечерта е добра, за спортни занимания. ВЕЗНИ( 24 септември - 23 октомври) Физическата активност е противопоказна днес, а също и вълненията, дори по-незначителни поводи. Ако започнете да правите неща, които първоначално са трудни за тялото ви, ще загубите много време и енергия. Необходимо е да общувате повече с близките си хора, за да запълните празнината, която се е получила по време на прекомерната ви заетост в работата.   СКОРПИОН ( 24 октомври - 22 Ноември ) Препоръчително е, да се въздържате от изкушения и приключения, за да не навредите на себе си и вашия любим. Заемете се с домакински задължения и битова работа по дома, така, по късно, ще се чувствате комфортно. Креативните от вас, е по-добре да се заемат с това, към което ги влече. Не гонете големите пари и слава, така всичко ще дойде по-бързо, отколкото сте очаквали .   СТРЕЛЕЦ ( 23 Ноември - 21 Декември ) По-добре, избягвайте приключенията в любовен план. Едва ли ще могат да ви доведат до победа, дори да си зададете постижими цели. Хаотичното поведение и прибързаните решения във финансовия сектор, могат да ви оставят без лев в джоба. Ако ви поканят вечерта на гости, не се отказвайте, а се разтоварете. КОЗИРОГ (22 Декември - 20 януари ) Не е препоръчително да помагате на всички, ако залогът е собственото ви благополучие. В противен случай, ще се пречупите, психологически и физически. През деня, може да получите писмо или колет с нещо ценно. Това ще ви помогне, да решите много вътрешни проблеми, както и да направите план за бъдещето. Вечерта е подходяща за разходка.  ВОДОЛЕЙ ( 21 януари -  19  февруари ) Трябва да обърнете внимание на финансовите въпроси, за да укрепите позицията си до края на месеца. При покупки се опитайте да бъдете по-икономични и харчете пари само за най-необходимото. Днес ефективни, ще бъдат закаляващите процедури, така че може да посетите фитнес салон или басейн. Вечерта е добра за срещи.   РИБИ ( 20 февруари - 20 март ) Очаква ви, прекрасен ден, само ако не започнете да се заяждате с всички подред или задавате глупави въпроси. Опитайте се, да останете за малко сами със себе си и да анализирате всичко, което се е случило през последните дни. Вечерта може да направите грешка от финансова гледна точка, ако игнорирате съвет на приятел и инвестирате пари в проект.", "date": "2018.10.24", "title": "Дневен хороскоп 24 октомври"}
{"url": "http://www.classa.bg/%D1%81%D0%B2%D1%8F%D1%82/item/388747-%D0%B3%D0%BB%D0%B0%D1%80%D1%83%D1%81-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D0%B4%D0%B0-%D0%BF%D1%80%D0%B0%D0%B2%D0%B8%D1%88-%D0%B8-%D0%B4%D0%B0-%D0%BF%D0%B8%D0%B5%D1%88-%D0%B1%D0%B8%D1%80%D0%B0", "text": "Когато влезете в магазин за крафт бира, питайте кое е новото, не се насочвайте към едно и също всеки път. С този съвет от варненската пивоварна „Гларус\" окуражават изкушените от нарастващото занаятчийско производство на бира да опитват нови вкусове. Това е и голямата разлика и предимство на крафт бирите пред конвенционалните. Създадена през 2014 г., днес „Гларус\" е най-голямата от крафт пивоварните и в сравнително кратката си история успя да обогати пазара на качествена българска бира. За ценителите на пенливия алкохол пивото отдавна не е само тъмно или светло. Във всеки сезон, дори всеки месец, крафт пивоварите се стараят да предложат по нещо ново. За тях изразът „лимитирано\" не е само маркетингов ефект, а реално ограничение на сериите, за да се гарантира, че всяка ще бъде най-добре приготвената, с най-хубав вкус и най-подходяща за сезона. Защото е скучно да пиеш само един вид бира - „Гларус\" предизвикват вкусовете с мед, плодове, тъмен и светъл малц, шоколад, карамел, различна горчивина и киселинност...     „Почитателите на крафт бирите са постоянно в търсене на нови вкусове и съчетания. Те оценяват експеримента, авторския почерк на технолога, качеството на вложените суровини\", обясняват от пивоварната.   Нов, все по-нов вкус   Бирата е от напитките, познати от дълбока древност, но в същото време тя се развива непрекъснато като вкус, технология, търсене. Много от българските потребители на крафт бира са толкова добре запознати с начина на производство и суровините, че си говорят професионално с технолозите, разказват от „Гларус\". Разбира се, не е задължително да сте такива, за да пиете крафт бира и повишената й консумация в последните години доказва, че все повече българи и гости на страната откриват вкуса й.. При този тип бира няма толкова голяма сезонност - пие се по всяко време на годината, за разлика от масовите, които сме свикнали да виждаме в топлите месеци. За крафт пивоварите през лятото голямата консумация е по морето, през останалото време се премества в София, така че продажбите се задържат на приблизително еднакво ниво през цялата година. Във Варна вече има и местен бирен шовинизъм - местните хора си припознават и обичат бирата, създадена в техния град, разказват от „Гларус\". Технолозите им предлагат четири основни вкуса през годината, които винаги можете да намерите, а отделно всеки сезон се пускат различни вариации. Сезонните бири отразяват търсенето според сезона и наличността на суровини. Например, това лято бяха пуснати светли бири с плодове и билки, а през есенно-зимния сезон ще се пускат повече тъмни бири с по-голямо тяло и алкохол. Понякога един вкус не се приема толкова възторжено, колкото се очаква. Тогава производството му за пазара се спира, започва да се търси подобрение и тогава отново може да се предложи. Такъв пример за „Гларус\" е специфичният Dubbel, който е традиционен белгийски абатски ейл. Сега се подготвя завръщането му, но с подобрена рецепта, която да разкрие повече дълбокият и специфичен вкус на тази много интересна бира. От пивоварната казват, че има хардкор фенове, които предпочитат само нефилтрирана и непастьоризирана бира. Такава в никакъв случай не може да дойде от масовото производство, затова виждаме и все по-богат избор на крафт бири по заведения, както и специализирани магазини за пиво с характер. Разнообразието е толкова голямо, че дори бацилът на българското кисело мляко е включен - с негова помощ се правят особени „кисели\" бири, или sour beer, ферментирали с лактобацил.   Големите малки   В България масово продаваната и произвеждана бира е многократно филтрирана и пастьоризирана, затова в нея не остават никакви протеини, а се съдържа основно алкохол. Това от една страна позволява голямо като количество производство, дори за много по-кратко от обичайното технологично време, а от друга - има много дълга трайност. Вкусът обаче си заминава след толкова обработка и вероятно това е основното обяснение за възхода на крафт пивоварните. Сред тях „Гларус\" е най-голямата, като нейното производство е повече, отколкото на всички останали занаятчийски пивоварни. Предимството да си голям сред малките е и възможността да продаваш на по-достъпна цена. Варненците налагат крафт бирата като достъпна, продукт, който не е само за елитарни потребители. Интересно ми беше да разбера, че в това отношение не само цената е причината. За много българи все още крафт бира значи нещо, далеч от ежедневието, запазено за определен кръг хора. Всъщност сред тази продукция има бира за абсолютно всеки вкус и само ще изгубите, ако се притеснявате да опитвате нови комбинации. Освен в специализирани магазини и в заведенията, „Гларус\" се продава и в няколко търговски вериги - „Фантастико\", „Хит\" и „Дар\" в София, „Билла\", „Лидл\" и „Метро\" в цялата страна. Добър отзив има и от Румъния - компанията продава там от доста време чрез партньор, основно в 3-4 заведения в Букурещ. Тъй като Варна е близо, румънската столица напълно попада във философията на крафт пивоварите - да се консумира бирата, която не е дошла от много далечно разстояние. Накратко - българските пивовари са достатъчно добри, за да изнасят дори за Белгия и Великобритания, но това би убило идеята на крафт продукцията. И варненците като останалите крафт пивоварни са започнали производството си буквално „на ръка\". Постепенно са направени инвестиции и така много от процесите вече са с помощта на машини. Основният цикъл не се е променил, съответно вкусът на бирата си е същият, какъвто би бил и при ръчно производство.   Пивото започва от...   Занаятчийските пивоварни отделят голяма част от времето си в търсене на подходящите продукти за производство. „Гларус\" например купуват малц основно от Гърция. За моя изненада в България производството на качествен малц е на минимума, да не кажем, че направо липсва. Хмелът в някои бири е български, например в Black Sea IPA, купува се също германски, словенски, американски. Влачещия храст расте и у нас, в доста райони може да го видите как е превзел стари сгради, дървета и огради, но едва в последните години се появиха съвременни култивирани плантации. Другите продукти „Гларус\" се стараят да бъдат български - медът и плодовете са специалните вкусове от местни овощари, а се оказва, че водата във Варна е много подходяща за производство на пиво. Тъй като бирата навлиза масово в България чрез майстори-чехи, то и досега на българския пазар се налага вкуса на „лагер\". Tова е пилзенския lager, ферментирал с дрожди с долна ферментация при ниска температура, който се получава добре в Чехия заради климатичните особености. Днешният масов „лагер\" за съжаление е с много евтини добавки и ускорена ферментация. По принцип би трябвало да „лагерува\" поне 2-3 седмици в съдовете но често това не се спазва. За разлика от него ale, широко консумиран в Западна Европа, е с горна ферментация при 18-20 градуса. Тази температура и многообразието от съставки и видове дрожди, води до невероятно разнообразие на вкусове. Българите определено има какво да наваксат с разнообразието на бирени вкусове и майсторите от крафт пивоварните с тук, за да го създадат. Остава ни само да се наслаждаваме, защото хладното време е чудесен повод за една тъмна бира.", "date": "2018.10.24", "title": "\"Гларус\" - изкуството да правиш и да пиеш бира"}
{"url": "http://www.classa.bg/%D1%81%D0%B2%D1%8F%D1%82/item/388748-%D0%B5%D1%81-%D0%BD%D0%B5-%D1%81%D0%B5-%D1%81%D0%BF%D1%80%D0%B0%D0%B2%D1%8F-%D1%81-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-%D0%B7%D0%B0-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B5%D0%BC%D0%B0-%D0%B5%D0%BD%D0%B5%D1%80%D0%B3%D0%B8%D1%8F", "text": " сметна палата представи днес доклад, според който действията на ЕС в подкрепа на улавянето и съхранението на въглерод и на иновативни технологии за възобновяема енергия не са успешни, съобщава пресслужбата на сметната палата, цитирана от БТА. Според документа между 2008 и 2017 г. са били поставени значими цели, но подкрепата от ЕС за първоначални проекти е постигнала твърде малко за изпълнението им и постигането на резултати.     През 2009 г. ЕС е започнал да финансира две големи програми за подкрепа на улавянето и съхранението на въглерод и за иновативни технологии за възобновяема енергия - Европейската енергийна програма за възстановяване и програмата Резерв за нови участници 300. При общи разходи от 3,7 млрд. евро, с двете програми са поставени значими цели за улавяне на въглерод и за изграждане на иновативни технологии за възобновяема енергия. Съгласно Парижкото споразумение от 2015 година ЕС е поел задължение до 2030 г. да намали парниковите газове с най-малко 40 на сто, в допълнение към съществуващата си цел за постигане на икономика с ниско използване на въглерод до 2050 година.  Европейската сметна палата е оценила дали разработването, управлението и съгласуването на двете програми в предвидените срокове е довело до очаквания напредък в осигуряването на подкрепа за преминаване към търговско разпространение на улавянето на въглерод и иновативните технологии за възобновяема енергия. Проверени са били проекти в Германия, Испания, Холандия, Полша и Великобритания. Според заключенията Енергийната програма за възстановяване допринася значително за развитието на използването на вятърна енергия чрез разположени в морето съоръжения, но не е постигнала целите за улавянето на въглерод. С програмата \"Резерв за нови участници\" не е осъществен нито един успешен проект за съхранение на въглерод и се отбелязва твърде слаб напредък в осигуряването на подкрепа за развитие на повече технологии за възобновяема енергия. Неблагоприятните условия за инвестиции са засегнали и двете програми. Неясните правни и политически рамки са възпрепятствали или забавили напредъка на много проекти за възобновяема енергия и за улавяне на въглерод, се посочва в доклада. Отбелязва се ключовата ролята на нестабилните и по-ниски от очакваните пазарни цени на въглерода след 2011 година, довели до неуспеха в разпространението на улавянето и съхранението на въглерод. Насоките на програмата \"Резерв за нови участници\" са ограничили способността на ЕК и на държавите в ЕС да се съобразят ефективно с променящите се обстоятелства. Процесите по подбор на проекти и вземане на решения са били сложни, а други изисквания са ограничили гъвкавостта на програмата. Необходимо е основно подобрение на съгласуваността за постигане на по-голяма прозрачност, показва проверката. Докладът изразява загриженост от липсата на ясна отчетност и средства за надзор на програмата \"Резерв за нови участници\". Финансирането по програмата не е минало през бюджета на ЕС и не е отразено в общностния счетоводен баланс, се допълва в документа. ЕС подготвя обособяването на Фонд за иновации през 2021 година, който да подкрепи ускоряването на прехода към нисковъглеродна икономика. Сметната палата препоръчва на Европейската комисия да увеличи възможностите за ефективна подкрепа от ЕС за такива проекти; да подобри процедурите за подбор на проекти и вземане на решения по отношение на бъдещия Фонд за иновации и да осигури неговата гъвкавост възникването на външни промени, както и да засили вътрешното съгласуване за насочване на подкрепата от ЕС. ЕК трябва също така да осигури отчетността на Фонда за иновации и на програмата \"Резерв за нови участници\".", "date": "2018.10.24", "title": "ЕС не се справя с развитието на технологии за възобновяема енергия"}
{"url": "http://www.classa.bg/%D1%81%D0%B2%D1%8F%D1%82/item/388749-%D0%B2%D0%BB%D0%B0%D1%81%D1%82%D1%82%D0%B0-%D0%B8-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8-%D0%B2-%D0%BF%D0%BE%D0%BB%D1%88%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82", "text": "Съдбата на популистката управляваща партия на Полша започва да се променя след близо три години на агресивно управление и висока популярност. Първо Съдът на Европейския съюз нареди на Полша да отмени един от основните елементи от провежданата от управляващите съдебна реформа, а след това местните избори в неделя демонстрираха границите на популярността им.     От „Право и справедливост“ заявиха, че са спечелили на местните избори за регионални съвети на основание резултатите от екзит пол, според които партията е събрала най-много гласове. Кандидатите й за регионални съветници се очертава да са получили общо подкрепата на 33 процента от избирателите. Въпреки това опозицията успя да спечели впечатляващи победи в надпреварата за кметския пост във Варшава и в други престижни градове. Резултатът от полските избори е само част от по-големия сблъсък в Европа между нативистките антимигрантски сили и либералните сили, които настояват за повече откритост и по-силен Европейски съюз. Преди местните избори „Право и справедливост“ като част от кампанията си разпространи реклама, според която центристката опозиция ще отвори вратите за бежанците, а заедно с тях и за изнасилванията и тежките престъпления. С подобна тактика консервативната партия дойде на власт през 2015 г., когато спечели близо 38 процента от гласовете на парламентарните избори. Във Варшава и в други градове обаче активисти започнаха да провеждат системни антиправителствени демонстрации срещу новите закони, предоставящи нови правомощия на изпълнителната и законодателната власт спрямо съдилищата. Посланието от кампанията не намери отзвук и изглежда имаше обратен ефект по отношение на избирателите от градовете. „Резултатите от екзитпол анкетите демонстрират ограничената популярност на авторитарния популизъм, олицетворяван от „Право и справедливост“, заяви Яцек Кухарчик, директор на варшавския мозъчен тръст Институт за обществени дела. „Партията загуби избиратели в сравнение с 2015 г., въпреки че превърна обществените медии в средство за пропаганда“ и че имаше и други фактори, работещи в нейна полза, сред които и засилващата се икономика, посочва Кухарчик. Ако „Право и справедливост“ повтори резултата си от неделя на избори през идните 18 месеца, това може да застраши стремежа й за още по-голяма власт. Следващите парламентарни избори са насрочени за есента на 2019 г., а следващите президентски – за пролетта на 2020 г. Резултатите от изборите в неделя показват, че „Право и справедливост“ ще изпита трудности с увеличаването на местата си в парламента през следващата година и че почти със сигурност няма да спечели квалифицираното мнозинство, необходимо за промяна на конституцията. Лидерите на партията искат тази власт, за да реализират традиционалистката си визия за 37-милионната страна, в която „Полша е на първо място“. Официалните резултати все се очакват и ако пронозите на екзитпол анкетите се потвърдят, това ще означава, че либералната коалиция от опозиционни партии начело с центристката „Гражданска платформа“, управлявала страната от 2007 до 2015 г., е спечелила 26.7 процента от вота за регионалните съвети. Кандидатите на коалицията спечелиха убедителни победи на първи тур на кметските избори във Варшава, Лодз и Познан. В много други градове на 4 ноември ще има балотажи между двамата най-добре представили се кандидати, като се очаква опозицията да спечели на повечето места. Резултатите показват колко дълбоко е разделението в Полша между либералните градове и консервативните селски райони, а също така и между по-либералната западна част на страната и по-консервативната източна част. Социологическите проучвания показват също така, че по-слабо образованите избиратели гласуват масово за управляващите националисти. Според почти финалните резултати на държавната избирателна комисия избирателната активност е била 54,6 процента, исторически висока на местни избори след падането на комунизма в Полша през 1989 г., което значи, че мнозина са се мобилизирали в това време на разделение. Друг неуспех за управляващата партия стана решението на Съда на Европейския съюз да нареди на полското правителство да спре прилагането на закона за понижаване на пенсионната възраст за съдиите, който създаваше възможността за чистки във Върховния съд. Съдът на Европейския съюз нареди двадесетина съдии, принудени да се пенсионират по-рано, да бъдат възстановени на длъжност. Шестима от тях се вече се явиха на работните си места. Говорител на съда заяви, че се очаква всички да се завърнат на работа още тази седмица. Европейската комисия, която упражнява изпълнителната власт в ЕС, поиска това решение, а Съдът на Европейския съюз прецени, че възрастовото ограничение е нарушение на правото на ЕС в областта на независимостта на съдилищата и правото на справедлив процес. Решение по основното производство се очаква по-късно. БТА", "date": "2018.10.24", "title": "Властта и популярността на управляващите популисти в Полша намаляват"}
{"url": "http://www.classa.bg/%D1%81%D0%B2%D1%8F%D1%82/item/388750-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%D0%B4%D0%B0-%D1%81%D0%B8-%D0%BA%D1%83%D0%BF%D0%B8%D1%88-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%81%D0%B0%D1%89", "text": "Лобисти на Саудитска Арабия са контактували с представители на Конгреса, Белия дом, медии и тинк-танкове над 2500 пъти само през миналата година. Всичко си има цена – дори подкрепата за брутално погазване на човешките права   Май 2017 г. Саудитците стават все по-нервни. В продължение на над две години те разчитат изключително на военната поддръжка и бомбите на САЩ, за да победят бутновниците хути в Йемен. Сега обаче Сенатът обсъжда предложена от двупартийна група  , която цели да отреже военната помощ и да блокира голяма доставка на  бомби за Саудитска Арабия. За късмет на саудитците – въпреки планината от доказателства, че   по  от САЩ тяхна кампания в Йемен целенасочено  , те разполагат с най-подходящото оръжие, което да подсигури, че бомбите ще продължат да пристигат. А именно, армия от лобисти.     През миналата година техните сили във Вашингтон включваха служители на над 20 лобистки и ПиАр фирми. Ключова фигура сред тях бе Марк Лампкин, управляващ партньор във вашингтонския офис на Brownstein Hyatt Farber Schreck (BHFS) – компания, получила почти половин милион долара от саудитското правителство през 2017 г.   от регистъра на чуждестранните агенти показват, че Лампкин е контактувал с представители на Сената над 20 пъти по повод резолюцията. На 16 май 2017 г. например е разговарял с отговарящия по законодателните въпроси към офиса на сенатор Тим Скот. Може би е съвпадение, че в същия ден Лампкин е   дарение от 2000 долара за щаба на политика. На 13 юни, заедно с мнозинството от колегите си сенатори, Скот   доставките на бомби за саудитците да продължат. Година по-късно бомба от същия тип, чийто износ беше разрешен с това гласуване,   при атаката, избила цял автобус с ученици в Йемен. Не е изненадващо, че заради този и другите си лобитски подвизи, Ламкин бе включен в   “Топ лобисти 2017 г.” на вашингтонското издание The Hill. Историята на Лампкин обаче не представлява нищо необичайно, що се отнася до лобистите, работещи за кралство Саудитска Арабия. Това всъщност е нормата. Саудитските власти наемат изобилие от ходатаи, които на свой ред ефективно убеждават Конгреса и президента да пренебрегват очевидните нарушения на човешките права и цивилните жертви в Йемен. Според доклад на   към Центъра за международна политика, регистрираните чуждестранни агенти, работещи за интересите на Саудитска Арабия, са контактували с представители на Конгреса, Белия дом, медии и тинк-танкове над 2500 пъти само през миналата година. Същевременно те са успели да дарят почти 400 хил. долара за политическите кампании на конгресмени и сенатори, докато ги убеждават да подкрепят саудитците. Подобно на случая с Лампкин, някои от тези вноски са направени в същия ден, в който лобистите са отправяли искания към законодателите да одобрят оръжейните продажби за Рияд. Ролята на Марк Лампкин е само дребен, второстепенен сюжет в обширната и продължаваща да се развива история на саудитските пари във Вашингтон. Тази поразителна приказка за платена политика без съмнение ще се повтори, докато саудитското лоби се опитва да блокира подновените   на някои конгресмени да сложат край на щатското участие в катастрофалната йеменска война (несъмнено лобито ще полага титанични усилия и да омекоти последствията от скандала с у , избухнал малко след публикуването на оригиналната статия – бел. прев.) Лоби като никое друго Забележителният възход на това лоби във Вашингтон се корени в последствията от терористичните атаки на 11 септември 2001 г. Предвид това, че 15 от 19-те извършители бяха саудитски граждани, не бе изненадващо, че образът на кралството в американското обществено мнение пострада. В отговор на това, през следващото десетилетие притеснените саудитски кралски особи изхарчиха около  , за да подобрят публичното възприемане на страната и да запазят  влиянието си в столицата на САЩ. Този лобистки фейслифт се доказа като успешен – поне до 2015 г., когато решението на администрацията на Обама да се включи в иранската ядрена сделка вгорчи отношенията между двете държави. След победата на Доналд Тръмп обаче саудитците видяха безпрецедентна възможност и заложиха всичко на агресивна кампания за   както на новоизбрания президент, така и на доминирания от републиканците Конгрес. Това, разбира се, струваше доста пари. Разрастването на саудитските лобистки операции е забележително. Според   регистъра за чуждестранни агенти, през 2016 г. Рияд е изхарчил малко под 10 млн. долара за лобистки фирми в САЩ. През 2017 г. сумата скача почти тройно до 27.3 млн. долара. И това са само базовите цифри за далеч по-мащабна операция за купуване на влияние във Вашингтон, тъй като не включват значителните суми, наливани в   или тинк-танкове като  ,   или  . Този стремглав ръст на харчовете позволи на саудитците да увеличат драстично броя на лобистите, представляващи техните интереси и от двете страни на партийното разделение. Още преди Тръмп да встъпи в длъжност, саудитските власти сключиха договор с   – лобистка фирма, оглавявана от Хауърд “Бък” МакКеон. Той е наскоро пенсионирал се републикански конгресмен, оглавявал комисията по въоръжените сили на Камерата на представителите. Неговата фирма   и Lockheed Martin, един от основните доставчици на   за кралството. По същото време саудитците подписаха  за 140 хил. долара на месец с Podesta Group. Фирмата е оглавявана от Тони Подеста, чийто брат Джон – дългогодишен апаратчик на Демократическата партия, ръководеше президентската кампания на Хилари Клинтън. Впоследствие Тони Подеста закри фирмата си и според някои съобщения   от специалния прокурор Робърт Мълър като нерегистриран чуждестранен агент. Трябва да се има предвид, че цялата тази нова огнева мощ бе прибавена към вече внушителния саудитски арсенал от лобиски фирми и влиятелни посредници.  Сред тях са бившия лидер на републиканците в Сената Трент Лот, който според   е бил “дълбоко въвлечен в процеса по наемане на хора в администрацията на Тръмп”, както и бившият сенатор  ,  на организацията за набиране на средства за  кампаниите на републикански кандидати American Action Network. През 2017 г. Саудитска Арабия е подписала 45 отделни  с фирми, регистрирани по закона за чуждестранните агенти в САЩ, както и с над  , вписани като чуждестранни агенти в лично качество. Всички тези лобисти са изключително активни като в дейността им се очертава ясно един модел. Саудитските агенти работят неуморно, за да оформят удобни схващания за страната, за кралското семейство, за техните политики и особено за свирепата им война в Йемен. В същото време се стремят да гарантират, че щатските оръжия и военна подкрепа за кралството няма да секнат. Макар в САЩ терминът “чуждестранен агент” да се използва като синоним за лобист, част от дейностите на платените представители на кралството приличат много повече на “връзки с обществеността”, отколкото на обикновен лобизъм. За 2017 г. регистрираните саудитски чуждестранни агенти отчитат 500 контакта с медии, включително такива с национално значение като The New York Times, The Washington Post, The Wall Street Journal и телевизия PBS, която е излъчила многобройни   за кралството. В стремежа си да окуражат публикуването на положителни истории, саудитските лобисти са се свързвали с по-малки местни вестници като The Pittsburgh Post-Gazette и дори специализирани издания като спортния канал  . Образът на кралството в САЩ явно е проблемен за лобистите. Въпреки това, огромната част от усилията им са фокусирани не върху подобряването му, а върху въпроси за сигурността, вълнуващи кралското семейство. През 2017 г. саудитските агенти например са се вързали почти 100 пъти със служители на Държавния департамент, отговарящи за продажбите и доставки на оръжие. Основен приоритет за лобистите обаче е Конгресът, особено хората с високи позиции в ключови комисии. В резултат от това от есента на 2016 г. до края на 2017 г. саудитските лобисти са осъществили контакт с над 200 такива фигури, включително с абсолютно всички сенатори. Лобито очаквано е проявявало най-голям интерес към хора на позиции, които им осигуряват най-голяма тежест върху саудитско-американските отношения. Например екипът на републиканския сенатор Линдзи Геръм, който членува в комисиите по бюджетните разходи и въоръжените сили, е бил търсен от саудитските лобисти повече от всички други. Сред демократите лобито проявява най-голям интерес към сенатор Крис Кунс, (участващ в комисиите по бюджетни разходи и външните работи). Следвай парите  Както има явен модел по отношение на търсенето на връзки с конгресмени, които могат да помогнат на саудитските им клиенти, така има явен модел и при паричните потоци, течащи от лобистите към същите тези членове на Конгреса. Регистрите за дейността на чуждестранните агенти включват и даренията за политически кампании, отчетени от тези агенти. Инициативата за прозрачност на чуждестранното влияние е направила анализ на всички такива дарения, направени от саудистки лобисти през 2017 г. Над една трета от членовете на Конгреса, контактували с такива лобисти, са получили дарения за кампаниите си от същите фирми. За цялата минала година представляващите саудитски клиенти фирми са дарили 390 496 долара за политическите кампании на конгресмени и сенатори, с които са поддържали контакт от името на тези клиенти. Анализът е показал 11 случая, при които лобистката фирма е направила дарение в същия ден, в който неин представител се е срещал с конкретния член на Сената или Камарата на представителите. С други думи, има поне още десет случая като този на Марк Лампкин. Лобистката фирма Hogan Lovells например  , че от името на саудитското посолство е провела среща с републиканския сенатор Боб Кокрърна на 26 април 2017 г. Същият ден служител на фирмата дарява 2700 долара на кампанията “Боб Коркър за Сената 2018 г.” (по-късно Коркър решава да не се кандидатира отново). Макар подобни дарения да изглеждат като подкуп, те се оказват напълно законни. И въпреки, че е чужденци и чужди правителства да правят директни дарения за политически кампании, това ограничение може лесно да бъде заобиколено – и саудитците явно активно се възползват от този пропуск в закона. Всяка чуждестранна сила, желаеща да напълни джобовете на американски политици, просто трябва да наеме местни лобисти, които да свършат тази работа. Както   бившият лобист Джими Уиламс: “Днес повечето лобисти са въвлечени в система на подкупи, но от законния вид”. Саудитското лоби днес Година по-късно същото лоби е заето да се бори енергично срещу предложените в долната камара на Конгреса  , които биха сложили край на подкрепата на САЩ за саудитската война в Йемен. Те засипват офисите на конгресмените с исканията си и на практика настояват законодателите да игнорират смъртта на над  в Йемен, много от които са станали жертва на доставените от САЩ бомби, както и   на Арабския полуостров в резултат от тази война. Лобистите вероятно използват като аргумент скорошните  на държавния секретар Майк Помпео, че саудитците, видиш ли, са предприели необходимите стъпки, за да предотвратят повече цивилни жертви. Според появила се в   информация, тази позиция на Държавният департамент е заета под натиска на ръководителят на екипа по законодателните въпроси. Той съвсем случайно е   от фирма BGR Government Affairs, която в момента е една от   по Закона за чуждестранните агенти фирми, работещи за Саудитска Арабия. Дълбоките джобове на саудитците им осигуряват службата на лобисти и медийни коментатори, които да разпространяват  та на Рияд. Те рекламират благотворителните дейности на саудитското правителство в Йемен, но естествено пропускат да споменават пълната блокада на изстрадалата страна, както и осъществяваните с щатска помощ въздушни удари, избиващи цивилни на ,   и  . Всичко това спомага за потресаващият масов и глад и катастрофалното положение в Йемен, които всъщност са причината да има нужда от такава хуманитарна помощ. В крайна сметка, дори фактите да не са на страната на саудитците, доларите са. След 11 септември тази реалност се оказва забележително убедителна във Вашингтон – благодарение на изобилието от долари, течащи от Саудитска Арабия към щатските производители на оръжие (които печелят  от сделки с тази страна), към лобистките фирми, а чрез тях – и директно към джобовете на политиците. Наистина ли това е начина, по който трябва да се определя външната политика на САЩ?", "date": "2018.10.24", "title": "Колко струва да си купиш външната политика на САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388742-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B8%D1%80%D0%B0-%D1%80%D0%B0%D0%B7%D0%BA%D0%BE%D1%88%D0%BD%D0%B8%D1%8F-%D1%81%D0%B8-%D0%BD%D0%B0%D1%87%D0%B8%D0%BD-%D0%BD%D0%B0-%D0%B6%D0%B8%D0%B2%D0%BE%D1%82", "text": "Докато мексиканският наркобарон Хоакин \"Ел Чапо\" Гусман очаква съдебен процес и се намира в затвор в Ню Йорк, съпругата му демонстрира луксозен начин на живот.      Ема Коронел, бившата кралица на красотата в Мексико, редовно споделя снимки и видеоклипове в Instagram от своя бляскав живот.      През миналия месец 29-годишната жена организира страхотен купон за рождения ден на двете си 7-годишни близначки. Голяма зала превърната в гигантска розова Барби къща, пълна с торта, сладки и персонализирани бутилки вода.      Също така, Ема Коронел не се притеснява да публикува свои снимки ... .. и на дъщерите си със скъпи дизайнерски чанти.      Това предизвиква ярост у някои мексиканци, които обвиняват Коронел, че харчи \"кървавите пари\" на наркоимперията на 61-годишния си съпруг.      \"Цялата история с нея е толкова сюрреалистична\", казва бивш агент на Службата за борба с наркотиците пред New York Post. \"Тя парадира с богатството и начина си на живот пред очите на всички.\"                ", "date": "2018.10.24", "title": "Жената на Ел Чапо демонстрира разкошния си начин на живот"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388743-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5", "text": "Скандалната щерка на Орхан Мурад – Сузанита, призна, че е ставала жертва на побой от бившия си приятел. Старлетката, която наскоро напомпа джуки, изкара страстен романс с Александър. Той й е батко с осем години и е известен с прякора Сашо Лудия. След краха на отношенията им, тя проговори за проблемите си с него пред своите последователи в социалните мрежи, пише \"Монитор\".      \"Дали ми липсва? Кое да ми липсва? Това, че ме ограничаваше? Това, че съм плакала всеки ден заради него? Това, че триеше чатове и ме лъжеше, след като знаех истината ли? Това, че ме обиждаше и ми посягаше на публични места? \", написа 15-годишното момиче, прочуло се с провокативното си поведение. Самата Сузанита не иска да навлиза в повече подробности за проблемите във връзката си с Александър, като в медийното пространство се завъртяха сценарий, че тя е наела адвокати за дело срещу него. Междувременно изпълнителката на „Луцифер и Буда\" обмисля да емигрира, тъй като не чувства, че потенциалът й е добре оценен в родината.     Какво е вашето мнение за Сузанита?          ", "date": "2018.10.24", "title": "Сузанита с шокиращо признание"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388744-5-%D0%BF%D0%BE%D0%B7%D0%B8-%D0%B7%D0%B0-%D0%B1%D0%B5%D0%B7%D0%B1%D0%BE%D0%BB%D0%B5%D0%B7%D0%BD%D0%B5%D0%BD-%D0%B0%D0%BD%D0%B0%D0%BB%D0%B5%D0%BD-%D1%81%D0%B5%D0%BA%D1%81", "text": "Аналният секс изисква не само повишено внимание, но и някаква подготовка. Най-важното е да изберете поза, която да ви възбужда, но в същото време да не предизвиква болка у дамата.    Все пак сексът трябва да е удоволствие и наслада във всичките си форми и за двамата участника. В следващите редове ще откриете 5-те пози, в които спокойно може да правите анален секс, защото степента на болка е най-малка.   В хватката на любовта     В това положение сексът не може да се прави много грубо, но всичко се компенсира от интензивността и триенето при всяко движение. В допълнение партньорът ви може да ви целува по шията и по врата, докато палувате, а това ще вдигне максимално степента ви на възбуда.   Красива кукла     Тази секс поза ви предразполага максимално да се отпуснете. Легнете настрани и поставете главата си върху възглавницата. Вашият партньор трябва да сложи голяното си между краката ви, а с ръце нека да поддържа гърба ви. Гарантираме ви, че ви очакват невероятно силни усещания.   Кучешката     Тази поза вече е подходяща за двойки, които вече са правили анален секс, а момичето вече се отпуска при това палаво преживяване с мъжа си. Говорете свободно какво точно ви харесва, за да изживеете нещо вълнуващо.   Топло място   В тази поза сте в състояние да контролирате скоростта и степента на проникване. Мъжът може да гали гърдите и клитора на половинката си.   На престола на любовта     Вашият партньор ви е изцяло подвластен. Жената е отгоре – тя определя ъгъла на проникване, темпото и силата на триене. Поставете възглавница под кръста на приятеля си, накарайте го да свие колене  и го яхнете.", "date": "2018.10.24", "title": "5 пози за безболезнен анален секс"}
