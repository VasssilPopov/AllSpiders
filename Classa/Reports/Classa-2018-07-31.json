{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384719-%D0%B0%D0%B1%D0%B2-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-%D0%B5-%D0%BD%D0%B5%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B0", "text": "Това заяви по време на пресконференция зам.-председателят на АБВ доц. Христо Михайлов. „Ние сме за изграждането на втора кабинкова линия на Банско и Пирин, но категорично бяхме против формулировката и технологията, по която бе взето решението за това“, посочи още той. „За това на този етап сме удовлетворени с решение на Върховния административен съд (ВАС), което покрива, правно разбира се, нашите експертни оценки. Това решение вероятно ще бъде обжалвано от правителството, но това нас не ни притеснява. Сега например, става ясно и че въпреки решението за изграждане на водовземни съоръжения върху 48% от територията на Пирин, нито една община към днешна дата  не е заявила потребност за увеличаване на нужда от водоползване. Говорим за нито една община от периферията на Пирин. ВАС констатира и редица нарушения, свързани с решението на правителството по изграждането на . За това изразяваме удовлетворение от това, може би междинно решение на тричленния състав на този съд, и позицията ни ще бъде такава, без да влиза в противоречие с местния бизнес и туристите от цялата страна и Европа“, обясни още политикът. Доц. Михайлов коментира и подхода на държавата за справяне с африканската чума по свинете като заяви, че отмяната на решението, груповия лов на тези животни да бъде разрешен и извън обичайното време, е правилна. По думите му обаче опитите пренасянето на болестта от Румъния чрез диви животни с изграждането на ниско оградно съоръжение от бодлива тел са нелепи. „Бяхме свидетели на редица политически еквилибристики като Закона за лова и опазване на дивеча, който позволи групово ловуване – нещо невиждано за Европа, т.е. прогонване на огромни територии с цел премахване на популацията на дивите свине. Искахме от президента да наложи вето върху този закон и за приятна изненада само ден след като беше публикуван в „Държавен вестник“ министър Порожанов забрани груповия лов на дивата свиня през летните месеци. Удовлетворени сме и поздравихме министъра за това му смело и политически трудно решение, особено когато управляващата коалиция единодушно е одобрила този проект, когато имаше в парламента само седем души въздържали се или против този закон. На този фон обаче ще заявя, че не сме удовлетворени от едно друго решени за борба с чумата по свинете. Това е изграждането на така нареченото „инженерно-техническо съоръжение“ по границата ни с Румъния, което с две думи, българската общественост нарече „чесало за дивите свине“. Защото това са три-четири реда бодлива тел с височина до един метър. Всеки, който има представа от това какво животно е дивата свиня си представя как ние ще успеем да я спрем с такова съоръжение“, заяви той. Според него в момента има над 500 души, които са изпратени от държавата да патрулират в района. Те обаче могат само да констатират, ако стадо диви свине преминат границата и на практика не могат да вземат никакви мерки, които да предотвратят това.", "date": "2018.07.31", "title": "АБВ: Оградата срещу африканската чума е неефективна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384715-150-%D0%BC%D0%BB%D0%BD-%D0%BB%D0%B2-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F", "text": "Със 150 милиона лева ще бъде увеличен бюджетът за хората с увреждания през 2019 г. - това обяви премиерът Бойко Борисов след среща в Министерски съвет. В дебата участваха както представители на организациите в защита на хората с увреждания, така и социалният министър Бисер Петков и омбудсманът Мая Манолова. Разговорите, които продължиха близо 5 часа, са показали диаметрално противоположни разбирания за мерките от страна на различните засегнати групи, обяви Борисов. \"Дали помощните средства да се купуват от държавата или отделно - тотално различни мнения. Дали да има държавен орган за координация - две коренно различни мнения. Това, което мога да кажа, е, че за новия бюджет мога да гарантирам 150 милиона лева повече, освен 1 млрд. лв., които отиват сега. Проблемът е, че и те им се виждат крайно недостатъчни. Ще смятаме още, но трябва все пак да знаем какво може да си позволи държавата\", каза той. Една от критиките е електронният регистър за хората с увреждания, който е поръчан и платен от Министерството на здравеопазването, но не работи. \"Информационната система е платена с близо 2 млн. лв., но се оказа, според едните колеги, че тя не носи никаква информация. Допълнително 500 000 лв. сме дали за тази информационна система, а се оказва, че не работи. Правителството е осигурило достатъчно средства, но целият контрол, организация и практика се оказва, че не е достатъчно ефективна. Много агенции, много неправителствени организации, много министерства, много пари - и ефектът е накрая, че има протест\", каза Бойко Борисов. Премиерът обяви, че ще се направи проверка колко от регистрираните в момента 700 000 хора с увреждания наистина се нуждаят от повече помощ и дали наистина имат здравословни състояния, които водят до намалена трудоспособност.", "date": "2018.07.31", "title": "150 млн. лв. допълнително за хората с увреждания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384716-%D0%BE%D1%82%D1%82%D0%B5%D0%B3%D0%BB%D0%B5%D1%82%D0%B5-%D0%BF%D0%BE%D0%B4%D0%BF%D0%B8%D1%81%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F,-%D0%BF%D1%80%D0%BE%D1%82%D0%B8%D0%B2%D0%BE%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B0-%D0%B5", "text": "Институтът за модерна политика изпрати писмо до министър-председателя Бойко Борисов с искане за оттегляне на подписа на България от Истанбулската конвенция Екатерина Захариева и Бойко Борисов искаха Народното събрание да ратифицира Истанбулската конвенция, но тя се оказа в противоречие с Конституцията ИМП с искане до Бойко Борисов:   се казва още в писмото на ИМП до министър-председателя.В същото време – министърът, който ангажира България със спорния документ се скри след решението на конституционните съдии и не взе отношение по темата. Като министър на правосъдието през април 2016 г., настоящият вицепремиер и външен министър Екатерина Захариева, постави подписа си под Истанбулската конвенция. Захариева бе и един от най-големите защитници на ратифицирането на спорния документ, който се оказа в противоречие с основния закон на страната. Правосъдният министър Цецка Цачева, която по стечение на обстоятелствата се оказа вносител на Конвенцията за приемането й от настоящето правителство на Бойко Борисов, също не е коментирала историческото решение на Конституционния съд. До него се стигна след като правителството не успя да убеди дори депутатите от управляващото мнозинство в правотата на документа. За да не изпаднат в изолация, парламентаристите от ГЕРБ бяха принудени да сезират КС, като така прехвърлиха отговорността на друга институция за крайното решение.", "date": "2018.07.31", "title": "Оттеглете подписа на България от Истанбулската конвенция, противоконституционна е!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384717-%D0%BD%D1%81%D0%B8-%D0%BF%D1%80%D0%B5%D0%B7-2015-%D0%B3-%D1%81%D0%B0-%D0%B1%D0%B8%D0%BB%D0%B8-%D0%B7%D0%B0%D0%BA%D1%80%D0%B8%D1%82%D0%B8-34-853-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F", "text": "През разглежданата 2015 г. 43.4 на сто от закритите предприятия са класифицирани в сектор \"Търговия; ремонт на автомобили и мотоциклети\". Най-жизнеспособни са предприятията от сектори - \"Добивна промишленост\", \"Доставяне на води; канализационни услуги, управление на отпадъци и възстановяване\" и \"Производство и разпределение на електрическа и топлинна енергия и на газообразни горива\", като при тях \"умрелите\" предприятия са под 1 процент. През 2016 г. в България са действали 347 962 активни предприятия, което е с 2.6 на сто повече в сравнение с предходната 2015 година. Най-голям относителен дял в съвкупността на активните предприятия през целия период (2012 - 2016 г.) имат активните предприятия с нула наети. През 2016 г. техният брой е 169 625 и съставлява 48.7 на сто от всички активни предприятия. В следващата група \"1 - 4 наети\" попадат 127 187 предприятия, или 36.6 на сто от общия брой за 2016 година. Най-нисък е делът на предприятията в групата \"5 - 9 наети\". Средно за периода той е 7.3 на сто, а в групата \"10 и повече наети\" средно за разглеждания петгодишен период попадат 7.9 на сто от активните предприятия. Броят на заетите в групата \"10 и повече наети\" съставлява 69.4 на сто от заетите в периода 2012 - 2016 г. Срещу големия брой активни предприятия в групата с нула наети - 45.7 на сто, стои малък брой заети - 6.5 на сто от общия брой на заетите в страната. От общия брой предприятия в разглежданите сектори на икономиката 12.5 на сто са \"новородени\" през 2016 година. За последните пет години средногодишно са се \"раждали\" 12.2 на сто от броя на активните през периода предприятия. За периода 2012 - 2016 г. най-висок относителен дял имат новосъздадени предприятия в сектор - \"Търговия; ремонт на автомобили и мотоциклети\", като средно за петгодишния период този дял е 43.5 на сто. Най-нисък е делът на новосъздадени предприятия в сектор - \"Добивна промишленост\" - едва 0.1 на сто средно за периода. Тази тенденция се запазва и през 2016 г.През наблюдавания период от 2012 до 2016 г. най-голям е броят на новосъздадени предприятия, които не са наемали работна ръка. От всички създадени през 2015 г. предприятия 81.1 на сто оцеляват една година по-късно, като в групата с \"10 и повече наети\" този относителен дял е 91.5 на сто. Най-висок е делът на оцелелите предприятия в сектор - \"Транспорт, складиране и пощи\" - 89.1 на сто, а най-нисък - в сектор \"Производство и разпределение на електрическа и топлинна енергия и на газообразни горива\" - 58.7 на сто. Делът на предприятията, създадени през 2011 г. и все още активни пет години по-късно - през 2016 г., е 4.7 на сто.", "date": "2018.07.31", "title": "НСИ: През 2015 г. са били закрити 34 853 предприятия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384718-%D0%B1%D0%B8%D0%B7%D0%BD%D0%B5%D1%81-%D0%BA%D0%BB%D0%B8%D0%BC%D0%B0%D1%82%D1%8A%D1%82-%D1%81%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D0%B2-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE,-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%BD%D0%B0-%D0%B4%D1%80%D0%B5%D0%B1%D0%BD%D0%BE-%D0%B8-%D1%83%D1%81%D0%BB%D1%83%D0%B3%D0%B8%D1%82%D0%B5", "text": "Съставният показател \"бизнес климат в промишлеността\" намалява с 2.2 пункта в резултат на изместване на оценките и очакванията на промишлените предприемачи за бизнес състоянието на предприятията от \"по-добро\" към запазване на \"същото\". Бизнес климатът в строителството се увеличава с 1.6 пункта, което се дължи на по-благоприятните оценки и очаквания на строителните предприемачи за бизнес състоянието на предприятията. Показателят \"бизнес климат в търговията на дребно\" се повишава с 0.7 пункта в резултат на леко подобрените оценки и очаквания на търговците на дребно за бизнес състоянието на предприятията. Бизнес климатът в сектора на услугите нараства с 1.3 пункта, което се дължи на оптимистичните оценки на мениджърите за настоящото бизнес състояние на предприятията.", "date": "2018.07.31", "title": "Бизнес климатът се подобрява в строителството, търговията на дребно и услугите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384710-2-3-%D0%BE%D1%82-%D1%85%D0%BE%D1%80%D0%B0%D1%82%D0%B0-%D0%BD%D0%B5-%D1%81%D0%B5-%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0%D1%82-%D0%BE%D1%82-%D0%B1%D0%B8%D1%82%D0%BA%D0%BE%D0%B8%D0%BD", "text": "Независимо от поскъпването, което реализира биткойнът през последните седмици, проучване на Gallup и Wells Fargo установи, че докато едни твърдят, че един ден най-популярната криптовалута може да бъде гръбнакът на глобалната система за разплащане, то други все още не могат да го приемат като възможност за инвестиция, съобщава Market Watch, цитирана от investor.bg. От 96% от респондентите в САЩ, участвали в анкетата и потвърдили, че са чували за биткойна, се оказва, че едва 2% притежават единици от цифровите пари, докато 72% са посочи, че нямат интерес към покупки. „Биткойнът все още не е пробил сред по-широк кръг от инвеститори в САЩ\", обяснява Лидия Саад от Gallup. Тя подкрепя твърдението си с данни от проучването, според които само 3% от мъжете и 1% от жените посочват, че притежават биткойн. При възрастовата разбивка ситуацията е подобна – 3% от хората между 18 и 49 години и 1% от тези над 50 години декларират, че купили от най-популярната криптовалута. „Притежаването на биткойн е по-често срещано сред по-богатите инвеститори\", обяснява още Саад. Според резултатите от проучването на Gallup и Wells Fargo 75% от анкетираните смятат биткойна за много рисков, а 23% за рисков до известна степен. Проучването е проведено сред 1921 американски инвеститори на възраст над 18 години в периода 7-14 май. В понеделник биткойнът поевтинява с малко над 1% до 8125,60 долара за брой.", "date": "2018.07.31", "title": "2/3 от хората не се интересуват от биткоин"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/384711-%D0%B5%D0%BA-%D1%80%D0%B0%D0%B7%D1%80%D0%B5%D1%88%D0%B8-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B5%D0%BB%D0%B5%D0%BD%D0%BE%D1%80", "text": "Eвpoпeйcĸaтa ĸoмиcия oдoбpи пpидoбивaнeтo нa бизнeca нa Теlеnоr в Бългapия, Унгapия, Чepнa гopa и Cъpбия oт РРF Grоuр NV, coбcтвeнocт нa нaй-бoгaтия чoвeĸ в Чexия и Изтoчнa Eвpoпa – Πeтp Keлнep. Paзpeшeниeтo e дaдeнo бeз ycлoвия. Cтoйнocттa нa cдeлĸaтa e €2,8 милиapдa. Tя бe oбявeнa в ĸpaя нa мapт т.г. и ocвeн мoбилнитe oпepaтopи вĸлючвa и дocтaвчиĸa нa тexнoлoгични ycлyги Теlеnоr Соmmоn Ореrаtіоn. Koмпaниитe имaт oбщo нaд 9 млн. ĸлиeнти и oĸoлo 3500 cлyжитeли. „Koмиcиятa ycтaнoви, чe пpeдлoжeнaтa тpaнзaĸция нямa дa cъздaдe пpитecнeния зa ĸoнĸypeнциятa\", ce ĸaзвa в oфициaлнoтo cъoбщeниe. B нeгo ce пocoчвa, чe ĸoмпaниитe paбoтят в oтдeлни тepитopии и нe пpипoĸpивaт дeйнocттa cи в eднa дъpжaвa. Цeнaтa нa пpидoбивaнeтo ce paвнявa нa 6.4 пъти пeчaлбaтa нa бизнecитe нa Теlеnоr Цeнтpaлнa и Изтoчнa Eвpoпa зa 2017 г. Πpoдaжбaтa щe дoнece нa нopвeжĸaтa ĸoмпaния пeчaлбa oт нaд 316 млн. eвpo. Теlеnоr нaпycĸa peгиoнa cлeд 25 гoдини ycпeшeн бизнec. Kyпyвaчът РРF Grоuр e ĸoнтpoлиpaн oт чeшĸия милиapдep Πeтp Keлнep – eдин oт нaй-бoгaтитe eвpoпeйци и нaй-бoгaтият чoвeĸ в Изтoчнa Eвpoпa. Keлнep пoиcĸa дa ĸyпи и дpyгa гoлямa бългapcĸa ĸoмпaния – coбcтвeниĸa нa Hoвa тeлeвизия „Hoвa бpoyдĸacтинг гpyп\", нo KЗK зaбpaни cдeлĸaтa. Toй пpитeжaвa oĸoлo 16 млpд. дoлapa, a гpyпaтa мy РРF yпpaвлявa aĸтиви зa нaд 35 млpд. eвpo в paзнooбpaзни ceĸтopи. Mилиapдepът paзвивa бизнecи в paзлични дъpжaви ĸaтo Pycия, Cлoвaĸия, Kитaй, Pyмъния, CAЩ, Фpaнция, Bиeтнaм и дp. Бизнecмeнът вeчe имa oпит в тeлeĸoмyниĸaциoнния бизнec – РРF дъpжи нaд 80% в О2, нaй-гoлeмият oпepaтop в Чexия и тpeти пo paзмep в Cлoвeния c oбщo 7 млн. aбoнaти. „C пpoдaжбaтa нa нaшитe aĸтиви в Цeнтpaлнa и Изтoчнa Eвpoпa пpaвим вaжнa cтъпĸa в oпpocтявaнeтo и фoĸycиpaнeтo нa пopтфeйлa нa Теlеnоr въpxy peгиoнитe, ĸъдeтo имa нaй-гoлям пoтeнциaл зa cъздaвaнe нa cтoйнocт\", ĸaзa тoгaвa Cигвe Бpeĸe, изпълнитeлeн диpeĸтop нa Теlеnоr Grоuр. Mинaлaтa ceдмицa бългapcĸaтa Koмиcия зa зaщитa нa ĸoнĸypeнциятa (KЗK) блoĸиpa пpидoбивaнeтo нa „Hoвa бpoyдĸacтинг гpyп\" oт Keлнep. Bce oщe нe e яcнo дaли щe имa oбжaлвaнe. Πo-paнo днec „Инepĸoм Бългapия\" ocпopи пpeд BAC зaбpaнaтa нa KЗK зa пoĸyпĸaтa нa ЧEЗ.", "date": "2018.07.31", "title": "ЕК разреши придобиването на Теленор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384712-%D1%81%D0%B0%D1%89-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D1%82-%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%D0%B0%D1%80%D0%B0%D0%B1%D1%81%D0%BA%D0%BE-%D0%BD%D0%B0%D1%82%D0%BE", "text": "САЩ работят върху проекта за „арабска НАТО\" – отбранителен пакт на приятелски държави от Близкия изток, който да може да се противопостави на „иранската заплаха\", пише в. „Таймс ъф Израел\", цитиран от информационните агенции. Пактът ще включва Египет, Йордания и шестте държави от Съвета за сътрудничество на арабските държави в Персийския залив – Бахрейн, Катар, Кувейт, Обединените арабски емирства, Оман и Саудитска Арабия, като целта е изграждане на обща противовъздушна отбрана и борба с тероризма. Предложението за създаване на близкоизточен стратегически алианс цели още и задълбочаване на икономическите и дипломатическите връзки между страните и със САЩ. Според източници на медията идеята е предложена за първи път от Саудитска Арабия по време на визитата на американския президент Доналд Тръмп в Рияд м.г., но засега няма особено развитие по въпроса. Създаването на потенциалния пакт ще бъде дискутирано на среща във Вашингтон през октомври. САЩ могат да загубят своя „искрен\" съюзник, ако Вашингтон не промени отношението си към Анкара. За това предупреди турският президент Тайип Ердоган, цитиран от телевизия НТВ. Той предупреди, че Анкара ще прибегне до международен арбитраж, ако Вашингтон блокират продажбата на изтребители Ф-35 на Анкара.", "date": "2018.07.31", "title": "САЩ възраждат идеята за арабско НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384713-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7-%D0%B8-%D0%BF%D1%80%D0%BE%D1%81%D1%82%D0%B8%D1%82%D1%83%D1%86%D0%B8%D1%8F-%D0%BC%D1%80%D0%B0%D1%87%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B8%D1%82%D0%B5-%D0%BC%D0%B8%D1%81%D0%B8%D0%B8", "text": "Сексуалното насилие над беззащитни жени и момичета от страна на международни хуманитарни работници е масова практика, която се случва в продължение на близо 20 години - а насилниците лесно си намират нова работа в рамките на същия сектор, без да им бъде противодействано. Това се казва в нов доклад на британския парламент, който беше публикуван във вторник. Разследването дойде в отговор на тежкия скандал около една от най-големите благотворителни организации във Великобритания - Оксфам, обвинявана в прикриване на нарушения на служители, използвали услугите на проститутки в опустошения след земетресение и холера Хаити. Новият доклад съдържа описание на конкретни случаи, при които хуманитарни работници са експлоатирали сексуално хората, на които уж би трябвало да помагат за възстановяването на нормалния живот. Сред жертвите на насилие е бездомно момиче в Хаити, което е изнасилено от работник на неправителствена организация, който платил 1 долар за \"услугата\". Разкритията са част от разследване на членовете на Комисията за международно развитие към британския парламент, която започна пълна проверка на хуманитарния сектор след скандала от февруари 2018 г. Документът посочва, че сексуален тормоз и експлоатация са масова практика в сектора, като са насочени както срещу местни жители, така и срещу членове на самите хуманитарни екипи. Под \"тормоз\" се разбират както нежелани сексуални коментари и подмятания, така и случаи на изнасилване. В повечето от разследваните случаи става дума на насилие от страна на мъже срещу жени и момичета, но има и изключения, се посочва в доклада. Парламентаристите предупреждават, че разкритията са само \"върхът на айсберга\". Най-дълбоко притеснение и тревога предизвиква лекотата, с която насилниците (вече установени или потенциално опасни лица) успяват да се прехвърлят безпрепятствено от една хуманитарна организация в друга. Комисията отправя критика спрямо всички благотворителни организации, които не полагат достатъчно усилия за справяне с проблема въпреки множеството сигнали за насилие, които са получавали в продължение на години. \"Непрекъснато са се появявали данни за сексуална експлоатация и насилие от страна на хуманитарни работници и/или мироопазващи сили. Секторът реагира на момента, но фокусът върху проблема отново се размива\", се казва в доклада. Депутатът от Лейбъристката партия Стивън Туиг нарича случая \"колективен провал в период от най-малко 16 години\", като посочва, че организациите често поставят грижата за собствената си репутация преди интересите на жените, децата и другите жертви на секс-експлоатация в бедстващи зони. 2018 г. се превърна в повратен период за хуманитарния сектор. През февруари стана ясно, че ръководители на мисии на Оксфам са плащали за услугите на проститутки по време на престоя си в Хаити. Четирима служители от британската благотворителна организация бяха уволнени, а други трима (включително бившия директор на структурата за Хаити Роланд ван Хаувермайрен) подадоха оставки. Оксфам беше обвинена в прикриването на данните от разследването и неадекватна реакция по време на самите случаи на насилие. Ръководството на организацията поднесе официални извинения за случилото се пред правителството на Хаити. Сигналите за нарушения обаче не се изчерпаха с това - малко по-късно стана ясно, че бившият главен изпълнителен директор на американската фондация \"Save the Children\" Джъстин Форсайт е обвинен в тормоз срещу служителки между 2011 и 2015 г. Сигналите не са разследвани своевременно, а Форсайт вече беше избран за зам.-генерален директор на УНИЦЕФ, когато разследването срещу него стана публично достояние. Скандалът доведе до оставката му и до поредно извинение за поведението му. Кризата не подмина и Червения кръст, откъдето обявиха, че за последните три години 21 служители са уволнени или напуснали доброволно заради заплащането на сексуални услуги по време на мисии. Разкритията от парламентарното разследване хвърлят сериозна сянка на съмнение върху претенциите на организациите \"с идеална цел\", чиято основна мисия би трябвало да е защитата и помощта за уязвими хора в тежко социално положение. Британският доклад описва случаи на сексуално насилие над момичета на възраст 13-18 години от страна на служители на ООН и хуманитарни структури в бежански лагери в Либерия, Гвинея и Сиера Леоне още през 2001 г. Една от пострадалите твърди, че е забременяла от хуманитарен работник, който просто я е изоставил и е прехвърлил интереса си към друго младо момиче. Някои от жертвите на насилие са преживели аборт, други са били заразени с болести, предавани по полов път, включително с ХИВ и СПИН. Сексуалната експлоатация и насилие над жени и момичета от Сирия, които са настанявани в бежански лагери и центрове за разпределение на хуманитарни помощи, също е отчетено като масова практика. Сред насилниците има както охранители и шофьори на ниско ниво в йерархията на хуманитарните организации, така и висши ръководни кадри. Докладът посочва, че една от причините за натрупването на толкова много груби етични нарушения е свързана с \"забавената, откъслечна и флегматична\" реакция спрямо насилниците. Тя води до случаи, в които не извършителят на престъплението, а жертвата му се чувства наказана заради подадения сигнал. Парламентаристите призовават за създаването на единен световен регистър на хуманитарните работници, който да служи като предпазна мярка срещу наемането на сексуални насилници на мисии по света. Един от най-големите проблеми пред промяната обаче е липсата на финансиране, което и в момента притиска организациите в подбора на кадри и ограничаването на всички странични разходи.", "date": "2018.07.31", "title": "Секс-тормоз и проституция - мрачната тайна на хуманитарните мисии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384714-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B0%D0%BF%D0%BA", "text": "Президентът Румен Радев наложи вето на 16 разпоредби от новоприетите промени в Административно-процесуалния кодекс. В мотивите му се посочва, че \"уредбата се отдалечава от основни конституционни начала и деформира традиционни принципи и постижения на административното право\". \"Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията\", се посочва в съобщението на администрацията на президента. Промените в АПК предвиждаха значително увеличаване на съдебните такси за обжалване пред ВАС, премахването на касационна инстанция по някои административни дела с цел разтоварване на съдиите, въвеждане на възможност за закрити заседания и прехвърляне на контрола по законността на определени актове на министри към местните административни съдилища. \"Подкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи. С приетия Закон за изменение и допълнение на АПК са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение\", се казва във ветото на Румен Радев. Той критикува въвеждането на неясни правила за подсъдност, заради които жалбоподателите няма да знаят към кой съд да се обърнат и които ще доведат до допълнителни разходи както за администрацията, така и за обжалващите. Радев не е съгласен с въвеждането на закрити заседания в касационното производство, като посочва, че принципът на публичност е гаранция за справедлив процес и защита срещу \"администриране на правосъдието на тъмно\". Президентът отхвърля \"драстичното\" увеличение на съдебните такси за обжалване - от 14 пъти за физически и юридически лица, до 74 пъти за юридическите лица с нестопанска цел\". \"Приемам, че сегашните съдебни такси се нуждаят от актуализация, но увеличението на простите такси в касационното производство е драстично и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори\", казва той. \"\"Въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес\", ще доведе до правна несигурност и до противоречива съдебна практика\", посочва още президентът. Румен Радев не е съгласен и с премахването на касационната инстанция по някои от административните дела, защото мярката не съответства с правото на съдебна защита на гражданите и юридическите лица във всички стадии на процеса. \"Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени\", казва още Радев.", "date": "2018.07.31", "title": "Румен Радев наложи вето на промените в АПК"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/384700-%D1%81%D0%B0%D0%BC%D0%BE-%D0%B0%D0%BA%D0%BE-%D0%B1%D1%8F%D1%85%D1%82%D0%B5-%D1%87%D0%B5%D0%BB%D0%B8-%D1%82%D0%B8%D1%8F-%D0%BA%D0%BD%D0%B8%D0%B3%D0%B8,-%D0%BA%D0%BE%D0%B8%D1%82%D0%BE-%D1%86%D0%B8%D1%82%D0%B8%D1%80%D0%B0%D1%82%D0%B5", "text": "\"Истински се вижда само със сърцето. Същественото е невидимо за очите\". Антоан дьо Сент Екзюпери и неговата книга \"Малкият принц\" са от онези значими творби, които остават в историята и те карат да се вгледаш по-надълбоко в живота, откривайки наистина важните неща.   Поне така се предполага, че е. На практика \"Малкият принц\" от години просто се учи в училище или се споделя от онези девойки, чиито претенции са да се покажат по-дълбокомислени и интелектуални (отколкото всъщност са).     За предпочитане цитатът да е положен върху някой красив пейзаж или арт фотография на двойка влюбени. Носи още допълнителни 10 точки за креативност и душевна и емоционална зрялост.    И Екзюпери, и неговият малък принц барабар с овцата му в кутия, боата глътнала слон и лелеяната роза в стъклен похлупак отдавна са преминали границата на иконичност, отвъд която дадена книга се превръща просто в източник на цитати за Facebook или описания под снимки в Instagram.   Тук художествената стойност няма никакво значение. Важното е да звучи достатъчно \"мъдро\" или поне достатъчно миличко и сладникаво. Подобно на хомо еротиката, която налъхва от повечето извадени от контекста цитати от \"Мечо Пух\", където той и Прасчо, просто искат да се уверят, че другия го има.   Истината е, че книгата тук няма никакво значение, стига да е достигнала даден култов статут, достатъчен за да може цитатите от нея да звучат особено \"умно\", \"житейски мъдро\" и \"красиво\".   Това да достатъчно за всяка кифла (от градски и неградски тип), която иска да се покаже като нещо \"по-така\".   Така че кеф ти Екзюпери, кеф ти Алан Милн, кеф ти Джак Керуак, Паулу Коелю, Хорхе Букай, Фредерик Бегбеде или каквото още там е модерно в момента. Та дори и Стивън Кинг (в последно време наистина е популярно сред кифлите да твърдят, че са му фенки).   Дори не е нужно книгата да е прочетена, в интернет има достатъчно публикации с \"избрани цитати от...\"   Защото звучи модерно да казваш (и да демонстрираш), че четеш и обогатяваш културния си живот с нещо повече от светски клюки и затова постваш във Facebook възвишени цитати от книги, за които някой ти е казал, че са значими. (Снимка с нацупени устни и билети за театър върши същата работа, но това е вече друга тема.)   Та идеята е, че щом си пуснала няколко познати вече до болка статуса с чувствено послание, вече си се въздигнала от цялата останала маса \"градски принцеси\" с идентични прически, идентично изпъкнали джуки, идентичен начин на обличане и разнообразен набор от идентични татуси.   Тогава вече ще си \"четящо момиче\", интелигентна красива жена, която струва много повече от всички онези останали там просто селски пръчки...   Въпросното въздигане над останалите е сравнително просто. Пуснеш няколко цитата от 3-4 книги, намерени в класация от типа \"Книгите, които задължително трябва да прочетете през живота си\", няколко полуголи селфита с книга (за предпочитане познато заглавие, ако може по-дълбокомислено - \"Крадецът на книги\" на Маркъс Зюсак върши страхотна работа) и готово.   Допълнителни точки вече се слагат и за патриотичност, така че може отбраните книги да са нещо от изучаваните български книги в училище или някакъв псевдоинтелектуален, псевдодуховен \"шедьовър\" като \"Стопанката на Господ\".   Схемата се прилага веднъж на няколко месеца. Статус в стил \"Адът не е нищо в сравнение с яростта на измамена жена.\" от \"Живата факла\" Стивън Кинг (модерен е в момента все пак, казахме) може да се редува с клипче на мазен кючек от Plaza.   А на следващата сутрин снимка с гол крак, развлечена тениска, чаша кафе и небрежно поставен акцент върху корицата на \"Любов\" от Елиф Шафак (и отдолу надпис, че неделя е ден за духовна храна или някаква подобна глупост).   Само дето, когато става въпрос за такава духовна храна от статуси и снимки, нещата отиват към духовна анорексия.", "date": "2018.07.31", "title": "Само ако бяхте чели тия книги, които цитирате"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384701-%D0%B2%D0%B0%D1%81-%D0%BE%D1%82%D0%BC%D0%B5%D0%BD%D0%B8-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%B2-%D0%B1%D0%B0%D0%BD%D1%81%D0%BA%D0%BE", "text": "Тричленен състав на Върховния административен съд отмени промените в Плана за управление на Национален парк „Пирин“, приети от правителството през декември 2017 г. във връзка с изграждането на втори лифт в Банско.     Държавата трябва да заплати на жалбоподателите – “ВВФ Световен фонд за дивата природа, Дунавско – Карпатска програма България”, представлявани от А. Карагьозов и Тома Белев сумата от 810 лева за разноски по делото.   Според върховните съдии при издаване на обжалвания административен акт са нарушени разпоредби на Закона за опазване на околната среда (ЗООС) и на Закона за биологичното разнообразие(ЗБР) и не са извършени екологична оценка и оценка на въздействието върху околната среда, каквото е изискването за планове, програми и инвестиционни предложения за строителство, дейности и технологии или техни изменения или разширения, при чието осъществяване са възможни значителни въздействия върху околната среда.   Тричленният състав смята също, че административният акт не съответства на основната цел на Закона за защитените територии, а именно: опазването и съхраняването на защитените територии като национално и общочовешко богатство и достояние и като специална форма на опазване на родната природа, способстващи за развитието на културата и науката и за благополучието на обществото. В чл. 2, ал. 2 ЗЗТ изрично е предвидено, че опазването на природата в защитените територии има предимство пред другите дейности в тях.  ", "date": "2018.07.31", "title": "ВАС отмени решението на правителството за втори лифт в Банско"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384702-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D0%B8-%D0%BC%D0%B0%D0%BC%D1%8F%D1%82-%D1%81-%D1%82%D0%B5%D1%81%D1%82-%D0%B7%D0%B0-%D1%85%D0%BE%D1%80%D0%BC%D0%BE%D0%BD%D0%B8-%D0%BD%D0%B0-%D0%BF%D1%80%D0%BE%D0%BC%D0%BE%D1%86%D0%B8%D1%8F", "text": "Единият от тях включва изследване на четири хормона LH, FSH, Prolactin, Estradiol и Testosteron. Според промоцията ваучерът струва 8 лв., а на място се заплащат 35 лв., като изрично е посочено, че тези хормонални изследвания се правят между 2-рия и 5-ия ден от началото на месечния цикъл. Тези хормони не се правят по едно и също време, в кратък период като посочения, категорични бяха водещи АГ специалисти от Университетската болница „Света Анна“ в София. LH и Testosteron се правят между 2-рия и 4-тия или 3-тия и 5-ия ден, а Prolactin в 19-и - 23-ти ден от цикъла, поясниха оттам. Когато дойдат жени с изследвания, направени чрез покупка на ваучер от страници за групово пазаруване, направо ги връщаме. Пращаме ги отново на изследвания които да направят в точните срокове и дни, за да са точни, разказаха лекарите. През 2017 г. пазарджишка болница предлагаше на промоция секцио по желание, което е категорично забранено, припомниха акушер-гинеколози. По-късно рекламата бе блокирана, а лечебното заведение се оправда, че не е пускало такава реклама. Законът за здравето категорично забранява такива реклами, коментира д-р Даниела Дариткова, депутат от ПГ на ГЕРБ и председател на комисията по здравеопазване в Народното събрание. Това е уредено с член 190, ал. 2, където се казва, че се „забранява на медицински специалисти и лечебни заведения да рекламират своята дейност“. Забранено е да се рекламират и неконвенционални методи за лечение, поясни депутат Дариткова. Тя подчерта, че това е в нарушение на Закона за здравето и когато хората попаднат на такива неща, трябва да сезират съответната регионална здравна инспекция. Недоволство от сайтовете, които продават медицински услуги по интернет изразиха и от Пациентски организации „Заедно с теб“. Тази дейност трябва да се контролира от Изпълнителната агенция „Медицински одит“, би следвало след публикацията тя да се самосезира и да вземе мерки. Това заяви председателят на „Заедно с теб“ Пенка Георгиева. \"Следва да се самосезират и медицинските дружества по различните специалности, както и съответните консултанти. Самите пациенти също трябва да сигнализират институциите, когато забележат нещо нередно в подобни обяви\", допълни тя. По думите й такива реклами са недопустими. Пациентски организации „Заедно с теб“ ще сигнализират с писмо министъра на здравеопазването   с искане да разпореди в тридневен срок проверка от страна на Изпълнителна агенция „Медицински одит“ на сайтовете за реклами на медицинска дейност и продажби. Не може да се рекламира какво ли не само, за да се приберат парите на пациентите, категорична беше Пенка Георгиева. Особено важно е да се провери дали предлаганото отговаря на добрата медицинска практика, защото случаят с изследваните хормони е показателен.", "date": "2018.07.31", "title": "Лаборатории мамят с тест за хормони на промоция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384703-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0-%D0%BD%D0%B0-%D0%BB%D0%B5%D0%BE-%D0%B4%D0%B8-%D0%BA%D0%B0%D0%BF%D1%80%D0%B8%D0%BE", "text": "Камила Мороне, красивата приятелка на холивудската звезда Леонардо ди Каприо, се наслаждаваше на прекрасна среща за обяд с любимия си по-рано през деня. Но-малко по късно тя реши да не бъде свенлива и да покаже страхотното си тяло, докато се радваше на яхтен круиз с приятелите си в Сен Тропе в неделя следобед, съобщава \"Дейли Мейл\".      21-годишната гореща моделка предизвика сърцебиене сред мъжете с неустоимите си форми, прикрити единствено от бански костюм.      Камила Мороне, която е от аржентинско-американски произход, успя да и да се похвали на присъстващите, че е успяла да събере достатъчно тен под лъчите на слънцето. В същото време, красавицата с убийствена физика беше избрала да си постави минимално количество грим.      Камила и Ди Каприо за пръв път бяха заподозряни във връзка в средата на декември, когато актьорът бе забелязан да напуска къщата й.      Двамата оттогава са присъствали заедно на редица събития, включващи 60-годишнината на Елън Дедженерис в Лос Анджелис, както и музикалният фестивал в Коачела, където те били забелязани да се забавляват по време на концерта на Еминем.              ", "date": "2018.07.31", "title": "Красивата приятелка на Лео ди Каприо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384704-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81%D1%8A%D1%81%D0%B8%D0%BF%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BE%D0%BF%D0%B8%D1%82%D0%B2%D0%B0-%D1%81%D0%B5-%D0%B4%D0%B0-%D1%81%D0%B8-%D1%81%D0%BC%D0%B5%D0%BD%D0%B8-%D0%BF%D0%BE%D0%BB%D0%B0-%E2%80%93-%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%B8-%D0%BD%D1%8F%D0%BA%D0%B0%D0%BA-%D0%B7%D0%B0%D1%81%D1%80%D0%B0%D0%BC%D0%B5%D0%BD%D0%BE", "text": "Остри думи по адрес на лидера на БСП Корнелия Нинова отправи депутатът от ГЕРБ Тома Биков. Той написа коментара по повод на свое изявление в медиите за опита на социалистите да преодолеят идеологическото си разстройство.    Според Биков, БСП се опитват да изградят нов имидж – на християнска и консервативна партия. „Всичко това изглежда бутафорно, но не бутафорията е големият проблем на БСП. Големият проблем е, че партията все повече затъва в криза на идентичността и опитът да смени идеологическия си пол показва точно това. Смяната на пола се осъществява наполовина и някак засрамено.    Нинова не казва открито:    „Ние вече не сме социалисти и се отричаме от миналото си\", а се опитва да дефинира някакъв трети политически пол, през който БСП трябва да преодолее идеологическото си разстройство.    Така се роди и признанието на социалистката Нинова, че любимият й политик е антикомунистката и пазарен фундаменталист Маргарет Тачър\", написа депутатът във Фейсбук.", "date": "2018.07.31", "title": "Тома Биков съсипа Корнелия Нинова: Опитва се да си смени пола – наполовина и някак засрамено"}
{"url": "http://www.classa.bg/%D1%81%D0%B2%D1%8F%D1%82/item/384705-%D1%82%D1%80%D1%8A%D0%BC%D0%BF-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%BF%D1%83%D1%82%D0%B8%D0%BD", "text": "Американският президент също се надява, че ще може да приеме руския си колега във Вашингтон в началото на следващата година, съобщава life.ru   Президентът на САЩ Доналд Тръмп е готов да посети Москва за среща с лидера на Русия Владимир Путин, ако получи официална покана в столицата. За това съобщава прессекретарят на Белия дом Сара Сандерс.     – Президентът Тръмп е готов да посети Москва след получаване на официална покана – заяви Сандерс.   Тя добави също, че Тръмп разчита да приеме Путин във Вашингтон след 1 януари 2019 година.", "date": "2018.07.31", "title": "Тръмп е готов да посети Москва за среща с Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384706-%D0%BB%D0%BE%D0%B2%D1%8F%D1%82-5-%D0%BC%D0%BB%D0%BD-%D0%BB%D0%B5%D0%B2%D0%B0-%D1%81%D0%BA%D1%80%D0%B8%D1%82%D0%B0-%D0%B2%D0%B0%D0%BB%D1%83%D1%82%D0%B0-%D0%B3%D0%BE%D0%B4%D0%B8%D0%BB%D0%BE%D0%B2%D1%8F%D1%82-5-%D0%BC%D0%BB%D0%BD-%D0%BB%D0%B5%D0%B2%D0%B0-%D1%81%D0%BA%D1%80%D0%B8%D1%82%D0%B0-%D0%B2%D0%B0%D0%BB%D1%83%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%BE", "text": "Валута за 400 хил. лева на месец недекларирана валута хващат митничарите на браздата. За цялата 2017 г. е задържаната валута е с левова равностойност над 4,8 млн. лева., което е с 25% повече през 2016 г. Това показва справка на структурата към финансовият министър за „Монитор\". За първите шест месец на годината на контролно-пропусквателните пунктове служителите са спрели опитите на контрабандисти да прекарат през държавата ни чужди валути за над 1,5 млн. лева. Най-често парите са засичани на граничните ни пунктове с Турция и натоварения заради близостта си до София – ГКПП „Калотина\" със Сърбия.      Такъв е случая и с вчерашната проверка, при която недекларирана валута над установената от европейски регламент и българския валутен закон норма за свободен внос е била открита на ГКПП „Капитан Андреево\" митнически и гранични служители. Това е станало при проверка на лек автомобил от Турция. Той е бил управляван от германски гражданин с турски произход, пътуващ със своето семейство за Германия. Всички заявили, че не пренасят нищо подлежащо на деклариране, включително и валута.    Превозното средство е било селектирано за щателна митническа проверка. При нея във фабрична кухина пред предната пасажерска седалка увити в станиол са били открити 279 банкноти в купюри от 50 евро, или 13 950 евро. В хода на инспекцията е било установено, че валутата е на шофьора на автомобила, на който е съставен акт. Според еврорегламента и нашия валутен закон на деклариране при внос през външна граница на ЕС подлежат суми над 10 000 евро. Най-често контрабандистите се опитват да скрият парите облепени с фолио по тялото, крият ги в джобове на колите и чанти. Все по-рядко нарушителите правят специални тайници, коментират митничарите.    Последната новост е колан със скрито място с цип, където да се слагат парите, но там не може да се съберат големи суми. Доста по-елементарен бил опита на холандска гражданка, осуетен при митническата проверка на Калотина. Дамата е пътувала от Холандия към Турция, но на нашата граница е била заловена с 97 бона евро. Контрабандната валута, в различни купюри, направена на пачки и увита в найлонов плик, е открита в дамската чанта на 54-годишна жена, която пътувала със съпруга и пълнолетната си дъщеря.    Преди проверката семейството заявило, че не пренася нищо подлежащо на деклариране, включително и валута. Това е втори случай на задържано голямо количество контрабандна валута на Калотина през последния месец, след като в началото на юли бяха задържани 52 000 евро у съпрузи, отново пътуващи от Холандия до Турция през България.    По време на европредседателството ни специална работна група се занимаваше в координирането на обща позиция за Регламент на ЕП и на Съвета относно контрола на паричните средства, които се въвеждат в Съюза или се извеждат от него, и за отмяна на сега действащия документ. Новите моменти в регламента са свързани с разширяване обхвата на дефиницията „пари в брой\" като към настоящата дефиниция (банкноти и монети и платежни инструменти на приносител) се включват стоки, използвани като високо ликвидни средства за съхранение на стойност (например злато) и предплатените карти.    Предвижда се контрол на преноса на пари чрез пощенски и товарни пратки, правомощия на компетентните органи за временно задържане на пари в опредени срокове при съмнение за свързаност с изпиране на пари и финансиране на тероризъм, регламентиран обмен на информация между държавите членки и с трети страни, сближаване на санкциите в държавите членки, уеднаквяване на сроковете за съхранение на декларациите за преноса на пари и др. Предвижда се регламентът ще бъде внесен за гласуване през есенната сесия на ЕП.", "date": "2018.07.31", "title": "Ловят 5 млн. лева скрита валута годиЛовят 5 млн. лева скрита валута годишно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384707-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%89%D0%B5-%D1%81%D1%8A%D0%B4%D1%8F-%D0%BC%D0%B0%D1%80%D0%B5%D1%88%D0%BA%D0%B8,-%D1%82%D0%BE%D0%B9-%D0%B5-%D0%BF%D0%BE%D1%81%D0%BB%D1%83%D1%88%D0%BD%D0%B0-%D0%BF%D0%B0%D1%82%D0%B5%D1%80%D0%B8%D1%87%D0%BA%D0%B0", "text": "\"Ще съдя Веселин Марешки\", обяви в ефира на bTV вицепремиерът Красимир Каракачанов. \"Той твърди, че аз прекалявам с някакви прахообразни лекарства, намеква за наркотици вероятно. Аз си направих тест, чист съм и ще съдя Марешки. Той каза съм измислил проектите за превъоръжаване. Това си е за съд\", поясни Каракачанов. Марешки играел ролята на \"послушното момче на ГЕРБ\". \"Нали беше голям спец по здравето Защо не атакува здравния министър?      А подлага министри на Обединени патриоти. Марешки атакува заради високия рейтинг. Той ми скъсваше телефона след изборите, за да може да е в управлението. То не бяха салтанати, салтоморталета. Но, както се казва - те не го пускат на той пита за попската къща. Марешки е патеричка. Когато ОП кажат, че няма да гласуват нещо поява се веднага и гласува \"За\", каза вицепремиерът.    Каракачанов коментира и пожара в Царските конюшни. \"Общините отдавна трябва да имат своя политика за поддръжка на такива сгради, защото са историческо наследство. В Европа подобни постройки се пазят и съхраняват. Атрактивни места в центровете на големи градове - как така клошари влизат в тях и ги подпалват. Аз ако съм собственик, мислите ли, че ще позволя в нея бездомник\", каза Каракачанов. Крайно време било по основни фундаментални проблеми да спрем да се делим.    \"Вземете чумата по овцете. Там се прокара лъжлива теза от опозицията, че Странджа се прочиства, за да се настанят имигранти\", поясни Карак За трагедията с катастрофиралия хеликоптер до Пловдив Каракачанов каза: \"Малкото летателни часове са довели до загубата на рефлекс\". Той уточни време на негов", "date": "2018.07.31", "title": "Каракачанов изригна: Ще съдя Марешки, той е послушна патеричка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384708-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B0%D0%B5%D1%86-%E2%80%9E%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9C-%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD%D0%B0-%D0%BF%D1%80%D0%B5%D0%B4-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D1%8F%D0%B4%D1%80%D0%B5%D0%BD%D0%B0-%D0%B0%D0%B2%D0%B0%D1%80%D0%B8%D1%8F", "text": "Ние ще дадем 3 млн. лв. на „Уестингхаус-Швеция\", за да ни напишат анализ колко е хубаво тяхното гориво, заяви лидерът на партия АБВ   Румен Петков сигнализира за редица смущаващи процеси и процедури в българската енергетика. Един от тях според него е свързан с обществена поръчка и откриване на процедура с пряко възлагане за АЕЦ „Козлодуй\", с което се посяга грубо върху интереса на българската държава, сигурността на централата и се обслужват чужди интереси.   „Общо казано, ние ще дадем 3 млн. лв. на „Уестингхаус-Швеция\", за да ни напишат анализ колко е хубаво тяхното гориво. За това ние от АБВ се обърнахме към редица анализатори и те считат, че това е един експеримент, който представлява посегателство върху сигурността на двата блока, допълни той, цитиран от пресцентъра на партията.   Писмо от страна на тогавашния шеф на ЕВРАТОМ - Агенция по доставките Стаматиос Цалас от 2016 г. е изключително цинично и е ярък пример на политически рекет и демонстрация на зависимост на висш държавен чиновник\", посочи Петков. „При положение, че всяка ядрена централа има възможност да избира между френско, канадско, руско, американско ядрено гориво, този висш държавен чиновник да пише писмо, в което императивно разпорежда да се вземе ядрено гориво от „Уестингхаус-Швеция\", е цинизъм.    Това е една от причините в Европа да се насажда евроскептицизъм, избиващ в евроомраза. Тук има или рушветчийство на много високо равнище, или форма на зависимост. За нас от АБВ е непонятно защо парламентарната комисия по енергетика не се противопоставя на това решение и то не е подложено на парламентарен контрол\", допълни той. Според него всички централи в Европа, които са работели с това гориво, имат проблеми от инженерно-техническо естество, което означава, че буквално държавата ни се използва като опитно зайче за тестване на ядрено гориво, което се е провалило веднъж в Чехия и в Украйна. \"Ако българската държава не каже: „Не!\", то българските институции ще станат съучастници в създаване на предпоставки за сериозен ядрен инцидент в Козлодуй\", заяви председателят на АБВ.   Той сигнализира и за нередности в обществени поръчки, свързани с газопреносната мрежа. „На 2 март 2016 г. е открита процедура по обществена поръчка за изграждането на транзитен газопровод за Турция в участъка КС „Лозенец\" до ОС „Недялско\". Този участък е с дължина 20 км. и е остойностен на 47 128 000 лв. без ДДС - по 2,5 млн. лв. на километър. Когато се изгражда 180-километровия колектор България – Гърция, той е определен на 290 млн. лв., което е 1,6 млн. лв. на километър. Значи някой краде 1 милион на километър или „Булгартрансгаз\" не знаят какво поръчват. Този някой в случая е „Главболгарстрой\", поясни Румен Петков.   „Поръчката е от март месец 2016 г., когато е подписан договор, срокът на изпълнение е 18 месеца, а в публичното пространство се обяви, че отсечката ще бъде открита и въведена в експлоатация на 2 август от министър-председателя. Забавяне с 11 месеца на най-скъпото газопреносно съоръжение в страната. Министър-председателят трябва да знае, че отива да открива обект, който е оскъпен с 25 милиона лева и някой ще си бърше ръкавите с него. Ако отива, трябва да знае откъде започва разпределението на тия 25 милиона. И тук големият въпрос е – защо в НС това не направи впечатление на никого?\", коментира лидерът на АБВ. По думите му обществената поръчка също се прави със специфични изисквания, на които да отговаря единствено „Главболгарстрой\", като същевременно има основание да счита, че са били предложени немски тръби и в последствие са били заменени с по-евтини. „Изключително смущаващо е предвидения ремонт и реконструкция на 4 газ станции, като три от тях вече са били модернизирани и открити през 2016 г.\", обяви още Петков.   „Това са компресорните станции в Странджа, Лозенец, Ихтиман и Петрич, които преди две години са били модернизирани на обща стойност над 200 млн. лв. Сега е обявена процедура за реконструкция на 3 от тях, на обща стойност 150 млн. лв. – Лозенец, Ихтиман и Петрич. Още повече, че две от тях вероятно ще бъдат изведени от газопреносния поток\", каза Петков.   Не на последно място той коментира приемането на една тежка лобистка поправка в Закона за енергетиката, която засяга стратегически интереси на България за реализиране на газов хъб. Те са свързани с концесията, която е единствено и само за добив на природен газ от икономическата ни зона в Черно море. „Концесионерът ни към този момент е „Петрокелтик\" ООД -Люксембург. Концесионерът през последната година системно не изпълнява концесионния си договор. Ние от АБВ ще настояваме в МОСВ да бъде направен сериозен анализ на извършеното и неизвършеното от него. Самият той преди няколко месеца е поискал прекратяване на концесията с аргумент, че не може да я изпълнява. Имаме основание да считаме, че в резултат на неустойки дължи на държавата десетки милиони\", подчерта председателят на АБВ. „Вместо да се вземат мерки, се прави промяна в закона, в която изрично се разрешава такъв тип съоръжения да могат да действат в перспектива. С тази промяна се обслужва стриктно интереса на концесионера, който вече е внесъл молба в КЕВР с искане за издаване на такъв тип лиценз\".   Петков е категоричен, че ще сезира МОСВ за тези нарушения, както и че има основание да се счита, че концесионерът не изпълнява екологичните норми и изискванията за изхвърляне на отпадните води със съдържание на цианид, олово и арсен и те до момента са били изхвърляни в Черно море.   „Даваме тези примери с цялото смущение, че са източник на корупционни практики. Обезпокоени сме от факта, че това също не смущава никой в Народното събрание. Това са парите на България и някой ги краде. Една част от тях с участието на 240 народни представители. БСП на първо място, подкрепени от ГЕРБ. Това, което коментирам, не е обект на парламентарен контрол. Значи в парламента няма опозиция\", категоричен бе Румен Петков.", "date": "2018.07.31", "title": "Румен Петков: АЕЦ „Козлодуй“ е изправена пред заплаха от ядрена авария"}
{"url": "http://www.classa.bg/%D1%81%D0%B2%D1%8F%D1%82/item/384696-%D1%82%D1%80%D1%8A%D0%BC%D0%BF-%D0%BE%D1%82%D0%BF%D1%80%D0%B0%D0%B2%D0%B8-%D0%B8%D1%81%D0%BA%D0%B0%D0%BD%D0%B5-%D0%BA%D1%8A%D0%BC-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "Доналд Тръмп отново нарече \"лов на вещици\" разследването, водено от специалния прокурор Робърт Мюлер за предполагаемата намеса на руското правителство в избирателния процес в САЩ. през 2016 г. и призова Мюлер да признае съществуването на конфликт на интереси по делото.   \"Ще оповести ли някога Робърт Мюлер своя конфликт на интереси по отношение на президента Тръмп, включително факта, че имахме много неприятни и спорни делови отношения, че му отказах да оглави ФБР (един ден преди номинацията за специален прокурор) и че Джеймс Коми, (бивш директор на ФБР, уволнен от Тръмп), е негов близък приятел?\" написа президентът на САЩ в своя акаунт в Twitter.   Тръмп също попита защо специалният прокурор избира за своя екип \"само разгневените демократи\", които са работили за Хилъри Клинтън или за бившия президент Барак Обама.   От Кремъл многократно отхвърлиха обвиненията за предполагаемата им намеса в изборите в САЩ като неоснователни и без никакви доказателства или факти, които може да послужат като убедително доказателство.   В интервю за \"Фигаро\" Владимир Путин заяви, че губещите на изборите в САЩ не желаят да приемат провала си и \"използват антируската карта под различни претексти, изобретени в политическата борба\".", "date": "2018.07.31", "title": "Тръмп отправи искане към специалния прокурор да признае за конфликт на интереси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384698-%D0%BA%D0%BE%D0%B3%D0%B0%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B5%D1%85%D0%B0%D0%B5-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F", "text": "Те се чувстват сами в нещастието си – отритнати и напълно забравени от държавата и обществото. Родителите на деца с увреждания в България искат промяна - сега.             Сутринта в Морската градина в Бургас все още няма жива душа. Продавачите на сладолед и сокове тъкмо отварят будките си. Младеж в инвалидна количка седи край щанда за електрически ховърбордове под наем и разговаря със собственика. За България това е рядка картина: тук почти няма да видиш инвалиди по улиците или в кафенетата, защото обществото почти нищо не прави за тяхната интеграция. Родителите на деца с увреждания не искат повече да търпят това - от години те се опитват да привлекат вниманието на политиците към това проблемите на тези хора. В понеделник те излязоха на протести в цялата страна.   Лагерът на протестиращите родители е недалеч от щанда за ховърбордове. От началото на протестите на първи юни т.г. Гергана Маврова идва тук всеки ден. Дъщеря ѝ Симона седи до нея - в инвалидна количка. По-късно към тях се присъединяват още една майка и дъщеря ѝ. Тя носи детето на ръце, защото то не може да ходи без чужда помощ. Онова, което тръгна от София като протестен палатков лагер, междувременно обхвана цялата страна - включително Бургас, където майките са опънали една черна палатка с надпис върху нея: \"Системата ни убива\". Оставени на произвола   \"Децата с увреждания са изключени от системата още от раждането си. Не получаваме никаква подкрепа от държавата, оставени сме сами с нещастието си\", споделя Гергана Маврова.   Тя има две дъщери, от които по-малката (12-годишно дете) се нуждае от денонощни грижи. Страда от детски паралич и епилепсия. Двете майки раздават брошури. На обложката: скелет в инвалидна количка. В десет точки родителите описват тежкото положение на хората с увреждания в България и го сравняват с това в западноевропейските страни. Те критикуват главно липсата на медикаменти, особено за епилептично болни. И не само това - родителите пък са принудени да водят истинска битка в търсене на лекари-специалисти и правилно лечение за техните деца.   Зов за помощ Гергана, майката на Симона: \"Родителите си помагаме взаимно\"   В България специализираните заведения за деца с увреждания се броят на пръстите на едната ръка, а персоналът е крайно недостатъчен. Младежите над 18-годишна възраст изобщо не могат да излизат от домовете си. \"В България човекът с увреждания очевидно не заслужава грижи, той няма никакъв шанс\", пише в брошурата. Това е зов за помощ от държавата - за повече подкрепа, но и за признаване на тежкото положение на децата и техните родители. Гергана Маврова получава за дъщеря си Симона финансиране от здравната каса само за 10 рехабилитационни процедури в месеца. За логопед, психолог и лечение при други специалисти тя е принудена да плаща от собствения си джоб: над 300 евро месечно.   Гергана Маврова сочи празната инвалидна количка до черната палатка: \"Такива инвалидни колички ни дава държавата за децата ни. Те са всъщност за възрастни, твърди са и са твърде големи за децата. Много от тях получават и болки в гърба\", допълва тя. Държавната здравна каса ѝ отпуска близо 240 евро за детска инвалидна количка при положение, че тя струва 1300 евро.   Възможен ли е \"независим\" живот?   Протестиращи майки на деца с увреждания в Морската градина на Бургас   Гергана Маврова не може да остане целия ден с протестиращите, защото съпругът ѝ работи следобяд, а без него тя не може изведе детето от къщи. \"Някой трябва да ми помогне да изнеса инвалидната количка, тук няма специални пътеки за инвалидни колички\", казва дребната жена. В училището също не е изградена рампа, така че не може да води детето си на училище. Налага се учителят да ги посещава у дома - само така Симона може да продължи образованието си.   Миналата седмица Министерството на социалните грижи представи нов законопроект. В него е залегнало правото на индивидуална подкрепа - според степента на увреждане. По данни на Агенцията за социално подпомагане, половин милион българи ще могат да се възползват от новия закон. Говорител на министерството отговори на запитване от ДВ, че тази подкрепа ще съответства на индивидуалните потребности и възможности за интеграция на засегнатите. Целта е да се гарантира на хората с увреждания \"независим живот\".   Родителите на деца с увреждания и някои съюзи на засегнатите ще кажат своето мнение за новия законопроект до края на седмицата. Само че протестът няма да свърши дотук - той ще продължи, докато не бъдат изпълнени исканията на протестиращите.", "date": "2018.07.31", "title": "Когато държавата нехае за хората с увреждания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384699-%D0%B4%D0%B0-%D0%BD%D0%B5-%D0%BE%D1%81%D1%82%D0%B0%D0%B2%D0%B8%D0%BC-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%B4%D0%B0-%D0%BF%D0%B0%D0%B4%D0%BD%D0%B5-%D0%B1%D0%B5%D0%B7-%D0%BF%D0%BE%D0%B1%D1%83%D1%82%D0%B2%D0%B0%D0%BD%D0%B5", "text": "Една от първите модерни сгради, строени в София след Освобождението, се превърна в жертва на новата градска атракция - разчистване с огън на скъпи \"локации\" от пустеещи, умишлено обезценени сгради.   Версии за пожара в Царските конюшни има всякакви - от късо съединение, гръм и мълнии подхвърлен фас на клошар и умишлен палеж, до коварното съвпадение на Ретроградния Меркурий и Кървавата Луна. По случайност или по поръчка, вече няма особено значение, когато щетата върху лицето на града е факт.   На пръв поглед, повтаря се същият филм, който гледахме след пожара в тютюневите складове в Пловдив и   в бившето кино \"Възраждане\". В съботно-неделна дрямка беше проспано и разрушаването на стенописите на Вълчан Петров в   и .   Сега обаче има разлика - в ролята на немарливия съсобственик се оказа самата държава, на която й отне цяло денонощие да провери и да признае, че изгорялата Конюшня е част от имотния фонд на МВР.   Изтърбушени, самосрутващи се сгради с изпочупени прозорци и изгнил гредоред, от който вече никнат храсти - кадрите от птичи поглед над терена са достатъчно красноречиви за \"специалната грижа\" преди последната клечка кибрит.   Ако за \"защитено културно наследство от национален значение с високи исторически качества\" вече се броят четири стени, подпрени на изгнил покрив, тежко й на Стара София. Ако Конюшните са истинска \"ценност, важна за идентичността на софиянци и паметта на българската държавност\", как изобщо е допуснато да се стигне до подобна разруха?   Има нещо сбъркано в столицата, в която паважът се оказа по-ценен и обгрижван от собствените й архитектурни старини.    Още по-сбъркана е културната политика, която се води по лозунга \"Да не оставим паметник да падне без стимулиращо побутване от държавата\".   От една страна, дори най-съвестният наследник на историческа недвижимост няма право да построи една беседка в двора си без разрешение на НИНКН, защото е длъжен да съгласува всяка своя стъпка с експертите. Длъжен е да спазва всяко предписание за съхраняване на физическото състояние на дома си и да осигурява публичен достъп, когато му бъде наредено.   От друга страна, безстопанствеността на едро се оказва безнаказана дори когато е извършена от държавен служител. Вече втора година делото срещу бившият областен управител на София Веселин Пенев, който продаде земята под Царските конюшни за 90 лв. на кв.м., още не може да тръгне на първа инстанция.   Понеже общи пари на частен терен се харчат най-лесно, възстановяването на изгорелия обект ще стане за сметка на публичните финанси.   Затова никак не е изненадващо, че Бай Ганьо обича миризмата на напалм рано сутрин. Особено в събота срещу неделя, по празници и насред лятното безвремие.", "date": "2018.07.31", "title": "Да не оставим паметник да падне без побутване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384690-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B8%D1%83%D0%BB%D0%B8%D1%82%D0%B0-%D1%8E%D0%BB%D0%B8%D1%82%D0%B0", "text": "    Света Иулита, която насилствено била лишена от имението си, като молела съдията за правосъдие, получила отговор, че може да възвърне имението си само, ако се отрече от Христа.     Неустрашимата изповедница на Христовото име предпочела смъртта пред отпадането от вярата.   Като се отказала от имота и живота си, света Иулита безстрашно встъпила в мъченическия подвиг.   Тя пострадала в 304 или 305 година при император Диоклетиан.", "date": "2018.07.31", "title": "Св. мъченица Иулита (Юлита)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384697-31-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1422 г. на девет месечна възраст Хенри IV става Крал на Англия, като единствен наследник на трона след смъртта на баща си Хенри V.    През 1888 г. - в Лондон е намерено тялото на първата жертва на серийния убиец с неустановена самоличност Джак Изкормвача.    През 1888 г. шотландец Джон Бойд Дънлоп получава патент за своето изобретение, наречено \"пневматичен обръч\" за транспортни средства.    През 1897 г. Томас Едисън патентова кинетоскопа, първата кинокамера.    През 1913 г. е основан холандският футболен отбор „ПСВ Айндховен\".    През 1955 г. в Чикаго е извършена демонстрация на първия в света автомобил със слънчева батерия.    През 1957 г. Малайзия обявява своята независимост от Великобритания.    През 1980 г. в Полша е основан профсъюзът „Солидарност\".    През 1991 г. Киргизстан обявява независимост от СССР.    През 1991 г. Азербайджан обявява независимост от СССР.    През 1997 г. при автомобилна катастрофа в Париж загиват принцеса Даяна, нейният придружител Доди ал-Файед и шофьорът на автомобила.    През 1998 г. съгласно сведенията Северна Корея изстрелва своя първи изкуствен спътник - Кванмьонсон-1    ", "date": "2018.07.31", "title": "31 юли, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/384691-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%BA%D0%B0%D1%82%D0%B0%D1%80,-%D1%87%D0%B5-%D0%BC%D0%BE%D0%BD%D1%82%D0%B8%D1%80%D0%B0%D0%BB-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F,-%D0%B7%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-2022", "text": "Катар е организирал тайна кампания от \"черни операции\", предназначени да дискредитират съперничещите кандидати за домакин на Световното първенство по футбол през 2022, като по този начин са нарушени правилата на ФИФА, съобщи The Sunday Times, цитирайки изтекли документи.   Британският вестник твърди, че са получили документи от член на катарския екип, които показват, че страната е плащала на фирма за връзки с обществеността, базирана в САЩ, както и на екс-агенти на ЦРУ, за разпространение на \"фалшива пропаганда\" за основните си съперници, Съединените щати и Австралия.   Кампанията е включвала набирането на влиятелни кандидати, които да атакуват собствените си страни, с цел да се създава впечатлението, че има \"нула подкрепа\" за Световното в цялата страна, обяснява вестникът.   Наред с другите неща, статията в The Sunday Times внушава, че арабската страна е платила на американска академичка да напише подробен доклад за негативния финансов ефект от Световната купа, като се опита да окаже натиск върху Конгреса на САЩ в полза на резолюция относно \"вредните за страната \" ефекти от Световната купа.   Тези твърдения, ако са истина, биха били нарушение на основите на ФИФА, които забраняват \"всяка писмена или устна декларация от всякакъв вид, независимо дали вредна или не, по предложения или номинации на друг член на асоциацията.\"   Британският вестник съобщи през 2014 г. за предполагаемо купуване на гласове от Катар, за да спечели Световната купа, но арабската страната бе оневинена в рамките на разследване за корупция, спонсорирано от ФИФА. Върховният комитет на Катар, отговарящ за световното първенство по футбол, отхвърли в изявление \"всяко едно от обвиненията, представени от Sunday Times\". Органът подчерта, че те вече са \"щателно разследвани и всички правила и разпоредби на ФИФА са стриктно спазвани \".   От друга страна, ФИФА отново потвърди, че е извършено \"задълбочено разследване\", в което не са открити нередности.", "date": "2018.07.31", "title": "Обвиняват Катар, че монтирал пропагандна кампания, за да спечели домакинството на Световната купа 2022"}
{"url": "http://www.classa.bg/%D1%81%D0%B2%D1%8F%D1%82/item/384692-%D0%BD%D0%B0%D1%81%D0%B0-%D0%B8%D0%B7%D0%B1%D1%80%D0%B0-5-%D1%82%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8-%D0%BA%D1%8A%D1%89%D0%B8-%D0%B7%D0%B0-%D0%BC%D0%B0%D1%80%D1%81", "text": "НАСА и Университета Брадли са избрали петте най-големи жилищни проекти за Марс, от всички представени на конкурса \"3D печатани местообитания\", съобщава организацията на официалния си уебсайт.   Състезателите предложиха различни модели за устойчиво пространствено жилищно настаняване с помощта на нови технологии, които да бъдат използвани като жилища с използване на местни ресурси. 18-те участващи екипа създадоха цифрови изображения на физическия и функционален аспект на домовете на Марс.   Екипът от дизайнери от Арканзас, \"Екип Zopherus на Роджърс\", зае първо място с проект, който включва използването на мобилен 3D принтер и разполагане на марсоходи за събиране на местни ресурси, необходими за печат на бъдещия дом. Един огромен принтер ще създаде подходящата среда за започване на процеса на изграждане на дома, като защити процеса на печат от времето.   \"Не само се проектират структури, предназначени за местообитания, които да позволят на нашите космически изследователи да живеят и работят на други планети. Ние сме щастливи да видим как техните проекти се превръщат в реалност докато продължава състезанието\", каза Монси Роман, мениджър на програмата за конкурса.   Петте печеливши отбора в конкурса си поделиха наградата от $ 100,000.", "date": "2018.07.31", "title": "НАСА избра 5-те най-добри \"къщи\" за Марс"}
{"url": "http://www.classa.bg/%D1%81%D0%B2%D1%8F%D1%82/item/384693-%D0%B5%D1%81,-%D0%BA%D0%B0%D0%BD%D0%B0%D0%B4%D0%B0,-%D0%BC%D0%B5%D0%BA%D1%81%D0%B8%D0%BA%D0%BE,-%D1%8F%D0%BF%D0%BE%D0%BD%D0%B8%D1%8F-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "Канада ще се присъедини към срещата, организирана от Япония и Европейския съюз в Женева, Швейцария на 31 юли, за да се реши как да действат при възможното налагане на мита върху автомобили и части, внесени в Съединените щати, обявено от Доналд Тръмп, съобщава канадският вестник The Globe and Mail.   На срещата ще бъдат включени заместник-министри от тези страни и представители на Мексико и Южна Корея, които ще обменят мнения в търсене на стратегия и отговор на САЩ, в случай, че Тръмп изпълни предупреждението си.   Администрацията на Тръмп проучва внедряването на мита до 25% за автомобилния сектор, след налагането на мита върху алуминий и стомана от различни страни.   Миналия понеделник президентът на САЩ каза, че Вашингтон може да въведе мита за вносни автомобили от страните от ЕС, но двете страни се съгласиха на отстъпки, за да избегнат търговска война.   Предвид възможното налагане на мита по силата на член 232 от Закона за разширяване на търговията, който позволява това, ако внасяните стоки представляват заплаха за националната сигурност, критиците от автомобилните гиганти твърдят, че това ще навреди на световната автомобилна индустрия, ще доведе до повишаване на цените на автомобилите и ще остави много безработни.   Разследването, което да определи дали вносът от автомобилния сектор представлява заплаха за националната сигурност на САЩ, беше поръчано от Тръмп на 23 май и не е известно кога ще бъде завършено. Министерството на търговията има 270 дни от тази дата, за да предложи своето мнение на президента.", "date": "2018.07.31", "title": "ЕС, Канада, Мексико, Япония и Южна Корея ще се срещнат заради митата на САЩ"}
{"url": "http://www.classa.bg/%D1%81%D0%B2%D1%8F%D1%82/item/384694-%D1%80%D1%83%D1%81%D0%BA%D0%B8%D1%8F%D1%82-%D1%84%D0%BB%D0%BE%D1%82-%D1%89%D0%B5-%D0%BF%D0%BE%D0%BB%D1%83%D1%87%D0%B8-%D0%BD%D0%B0%D0%B4-25-%D0%BD%D0%BE%D0%B2%D0%B8-%D0%BA%D0%BE%D1%80%D0%B0%D0%B1%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0", "text": "Руският президент Владимир Путин, обяви в неделя, че ВМФ на Русия ще получи 26 нови кораби през 2018 г., съобщава РИА Новости.   По време на тържествен прием по повод Деня на ВМС, руският президент заяви, че флотът \"ще получи 26 нови кораби, включително четири кораба с противоракетната система Калибр\".   Путин добави, че тази година руският флот вече е получил четири кораба.   Президентът подчерта също развитието на инфраструктурата на флота, твърдейки, че \"темпото на модернизация е голяма заслуга на работниците и служителите на корабостроителната индустрия и резултат от техния професионализъм и отговорно отношение \".   Няколко руски градове станаха място на военноморски шествия по повод Деня на ВМС. Основният парад се проведе в Санкт Петербург и Кронщад, с участието на нови военни кораби и авиацията на Балтийския, Северния, Черноморския и Каспийския флот.", "date": "2018.07.31", "title": "Руският флот ще получи над 25 нови кораба тази година"}
{"url": "http://www.classa.bg/%D1%81%D0%B2%D1%8F%D1%82/item/384695-%D0%B8%D1%80%D0%B0%D0%BD-%D0%B3%D0%BE%D1%82%D0%BE%D0%B2-%D0%B4%D0%B0-%D0%B8%D0%B7%D0%BB%D0%B5%D0%BA%D1%83%D0%B2%D0%B0-%D1%81%D0%B0%D1%89-%D0%BE%D1%82-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D1%8F%D0%B2%D0%B0%D0%BD%D0%B5-%D0%BA%D1%8A%D0%BC-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Иран може да накара Вашингтон да разбере, че ще трябва да се откаже от своето \"пристрастяване към санкции\", заяви иранският външен министър Мохамед Джавад Зариф, позовавайки се на заплахите на САЩ да налагат ограничения на своите съюзници, ако не окажат натиск върху Техеран.   \"Американците са пристрастени към санкции, но можем да им покажем, че те трябва да се откажат от своята зависимост\", каза първият дипломат по време на среща между иранските посланици и представители на фирми от частния сектор, в която той добави \"ясно е за света, че САЩ трябва да се откажат от рестриктивните си политики.\"   \"Аз не съм достатъчно наивен, за да кажа, че ние можем да създадем конфликт между САЩ и Европа, но има разлики между тях и трябва да се възползваме\", заяви той по отношение на икономическите напрежения между съюзниците.   Освен това министърът каза, че страната му \"е обмисляла начини да използва възможностите, които ни се предлагат и те могат да помогнат за засилване на икономиката на частния сектор\".   \"Сегашната ситуация е такава, че европейските страни трябва да следват или собствените си интереси, или тези на американския президент Тръмп\", каза Зариф, отбелязвайки, че Вашингтон е изолиран и принуден да използва политически натиск за постигане на целите си. Изявленията на министъра идват в периода на нарастващо напрежение между Иран и САЩ. Доналд Тръмп, предупреди иранският си колега Хасан Рухани, \"никога повече да не заплашва страната му, ако не иска да понесе последствията\". Твърдото изявление на Тръмп идва след като иранският президент обяви, че войната с Иран ще бъде \"майката на всички войни\". В отговор на изявленията на президента на САЩ, Зариф Тръмп поиска Тръмп да \"бъде предпазлив, защото Иран съществува от хилядолетия и е видял падането на империи, включително на своята, продължила повече от някои страни\".", "date": "2018.07.31", "title": "Иран готов да излекува САЩ от \"пристрастяване към санкциите\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384689-%D0%BE%D1%82-%D0%B6%D0%B8%D0%BB%D0%B8%D1%89%D0%B5%D1%82%D0%BE-%D0%B4%D0%BE-%D1%82%D0%BE%D0%B0%D0%BB%D0%B5%D1%82%D0%BD%D0%B0%D1%82%D0%B0-%D1%85%D0%B0%D1%80%D1%82%D0%B8%D1%8F-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0-%D0%B2-%D0%BD%D1%80%D0%B1", "text": "Ежедневието през последното десетилетие на НРБ е белязано от корупция и пошлост. Жилища, автомобили, дори тоалетна хартия: без връзки и подкупи почти нищо не е било възможно. Поглед назад.             През последното десетилетие на НРБ бакшишите и подкупите са се превърнали в \"повсеместно явление в почти всички сектори на обслужването, обществения живот и всички слоеве на населението\". Това пише в строго секретен доклад на Информационно-социологическия център към ЦК на БКП до Тодор Живков и Политбюро от средата на юли 1985 година. Твърденията на партийните социолози се базират върху резултатите от представителна анкета, в която 77,8% от участниците потвърждават горния извод.      Близо две трети от младите хора на възраст между 18 и 30 години смятат, че корупционните практики са вече \"неизкореними\" и в НРБ е възникнала \"масова обстановка за корупция\", пише още в документа. Копие от него се намира в Държавния архив, а негов откривател и анализатор е проф. Иван Еленков от Софийския университет.   Текстът е включен в неговата най-нова монография под заглавие \"Орбити на социалистическото всекидневие\". Пред Дойче веле културологът изтъква, че откритите секретни анализи и доклади до ЦК на БКП доказват концентрирания политически натиск на управляващия режим и неговата идеология върху всички сфери на общественото и личното битие на поданиците - от люлката до гроба. Те са обективни свидетелства за всекидневието в НРБ, защото са базирани не на лични спомени и носталгии, а на предупредителни сигнали до управляващите за ситуацията в страната и за съответните заплахи за властта. Разгласяването на тази поверителна информация е било в състояние дори да доведе до силно социално брожение по подобие на случилото се в Полша, Чехословакия и Унгария.   Жилища, храни, резервни части   Анализът на Еленков води до категоричния извод: \"Безнаказаността на похищенията и произволното разполагане с притежанията на повалените стари имуществени прослойки след 9-ти септември има като пряко следствие създадената и поддържана политическа обстановка за корупция\". В нея \"настървението и активната престъпна деятелност на подмамените маси се насочва пряко и косвено в подкрепа на комунистическата власт\", твърди ученият.   Подкупите, бакшишите и принципа \"аз на теб - ти на мен\" се утвърждават като могъщо и често единствено средство за решаване на личните проблеми на българите в условията на остър и задълбочаващ се дефицит от всевъзможни стоки и услуги - от закупуването на жилище и автомобил до снабдяването с резервни части, вносни плодове и тоалетна хартия. В обширно изследване с гриф \"Строго поверително\" от 1985 Информационно-социологическият център на БКП алармира, че три четвърти от участниците в допитванията посочват като най-корумпирани следните браншове: търговията, общественото хранене, автосервизите, доставките на строителни материали, както и товарния и таксиметровия сектор.   НРБ: за автомобил и мотоциклет се чакаше дори с години   Добро обслужване само срещу заплащане?   Още през 1978 година проверка на казионните профсъюзи пък показва, че за пациентите в редица окръжни и районни болници се полагат крайно незадоволителни или никакви грижи. \"Стана масова практика, особено в здравните заведения за специализирана медицинска помощ, болните и техните близки да заплащат на сестри или на санитарки по 5-7 лева на ден, за да полагат необходимите грижи\", гласи един от изводите на проверката. \"Пазарлъкът за превозване на покойник до провинцията започва от 500 лева при издавана държавна фактура за 30 лева\", посочват социолозите на ЦК. Оказва се още, че безплатните найлонови торбички с фирмено лого на западни производители, до които имат достъп продавачките в \"Кореком-Варна\", незаконно се продават на съветски туристи, защото са модни и супердефицитни в соцлагера. Така продавачките си докарват по 1800 лева доход на месец - 15 пъти повече от заплатата на начинаещ млад лекар или инженер. Пак в \"Кореком\" мострите за продаваните стоки се разпределят между началниците.   И още: преподаватели си набавят валута, взимайки подкупи от изпитваните чуждестранни студенти. Само в кабинета и в дома на един варненски доцент били открити българска и чуждестранна валута на стойност около 80 000 лева. \"Чух от началниците си, че на един другар с материали от предприятието сме му построили вила за 50 000 лева, а той после я продал за 100 000. Лично аз се възмущавам, но като гледам другите какво правят, се питам: балама ли да бъда?\", цитират партийните социолози мнението на член на БКП. Те са особено обезпокоени, че и сред съдиите в България взимането на бакшиш се е превърнало в норма на поведение.   А хранителните продукти?   Огромният дефицит от качествени и разнообразни храни за хората в НРБ е пряк резултат от насилственото отнемане на земята и добитъка през 50-те години на миналия век. Най-красноречива картина за състоянието на снабдяването с хранителни стоки дават внезапните проверки на ключови обекти, каквито са например Софийските централни хали. През октомври 1980 година в един доклад от такава проверка пише следното: \"В обекта се търси, а липсва следното: захар, зрял фасул, веро, кока-кола, тоалетна хартия, фини шоколадови бонбони, маслини, майонеза, прясна риба, месо, червен пипер. Във върховите моменти работят половината каси, има големи опашки и се губи много време.    Оплакванията са от качеството на разфасованото месо, което беше размразено и изпускаше лош мирис. Хладилниците са силно замърсени. Каймата е изключително лошо опакована и продавачките я дооформяха с ръце. На щанда за плодове и зеленчуци нямаше нищо друго освен картофи и чесън\". Същевременно се търсят спешни решения на проблеми като \"степента на обезмирисаност\" на соята, която постепенно се превръща в основна съставка на саламите, кренвиршите и шоколадовите изделия за обикновените потребители.   Трагично е и положението с много вносни храни, които ръководството в НРБ обявява за \"луксозни\". Иван Еленков привежда данни от секретната статистика на Министерството на търговията за вноса на произвеждани извън съветския лагер продукти през 70-те и 80-те години на миналия век. От информациите става ясно, че годишно срещу твърда валута Министерството е трябвало да осигури на глава от населението поне в столицата по: 250 грама банани, маслини и грейпфрути, около 300 грама лимони, килограм портокали, 25 грама мандарини, 50-60 грама сурово кафе на зърна, 15 грама нескафе и по три пакетчета чай. При това става дума за годините, в които са били провеждани конгресите на БКП - те се смятат за особено важни от управляващите. През конгресната 1981 година обаче половината от отделените 7,3 млн. лева за изброените по-горе \"луксозни храни\" са пренасочени за закупуване картофи и лук, които неочаквано изчезват от магазините.   В някои периоди липсваха и основни хранителни продукти   С дълготраен ефект върху десетилетията на прехода   В книгата си Еленков публикува и данни за бракувани и спрени от пазара платове, мебели, обувки, дрехи, бяла и черна техника за стотици милиони левове - главно поради царящата безстопанственост, кражби, немарливост и използване на дефектни материали. На фона на всички тези дефицити и неволи на плановата икономика, властите в НРБ са принудени тихомълком да узаконят немислимата доскоро частна инициатива, която пропагандата предпазливо нарича \"самозадоволяване\". Постепенно личните стопанства се превръщат в основен фактор за изхранването на населението. Към края на 1989 година тези лични стопанства вече са над 2 милиона и осигуряват над 1/3 от зеленчуците и млякото, близо половината от месото и плодовете и над половината от яйцата.   \"Политиките към всекидневието през епохата на комунизма се оказаха безизходно социално разрушителни с дълготраен и продължаващ ефект върху десетилетията на прехода в България\", посочва Иван Еленков в края на книгата си \"Орбити на социалистическото всекидневие\". Той заключава, че тъкмо повсеместното разграбване на \"общественото\" от средата на 80-те години на миналия век предопределя катастрофичната социална и икономическа картина на българското посткомунистическо общество.  ", "date": "2018.07.31", "title": "От жилището до тоалетната хартия: реалността в НРБ"}
{"url": "http://www.classa.bg/%D1%81%D0%B2%D1%8F%D1%82/item/384680-%D1%82%D1%80%D1%8A%D0%BC%D0%BF,-%D1%82%D0%B8-%D0%BE%D1%82%D0%BA%D1%8A%D0%B4%D0%B5-%D1%81%D0%B8", "text": "През 2012-а южнокореецът Psy прави истински фурор със своята \"Gangnam Style\". Песента събира рекорден брой гледания в YouTube и всеки си я тананика, независимо, че нищо не разбира от текста. \r\n   В основата си обаче песента е социално-икономическа сатира на Южна Корея - Гангнам е един от най-елитните квартали на столицата Сеул, а Psy иронизира ситуацията в него. \r\n   Сега друг южнокорейски музикант е решил чрез творчеството си да се шегува и то с едно от най-важните събития за Корейския полуостров. \r\n   Певецът Seungri е една от най-големите звезди на корейския поп, но новият му клип има потенциала да го превърне в знаменитост и по света. В него изпълнителят осмива срещата на върха между Доналд Тръмп и севернокорейския лидер Ким Чен-ун. \r\n   Приликите с Psy са доста - като се почне от хореографията и костюмите на Seungri и се стигне до мелодията и софтуерно обработените гласове. Парчето се радва и на подобен мълниеносен успех - качено е в YouTube на 26 юли и вече има почти 3 млн. гледания. \r\n   \r\n \r\n   Само че младият певец е вложил много повече сарказъм. Видеото показва актьори, дегизирани умело като Ким Чен-ун и далеч не толкова умело като американския президент. \r\n   В една от финалните сцени двамата предполагаеми лидери дори пият шампанско с преплетени ръце като младоженци.  \r\n   Името на песента също не е случайно - \"Where are you from?\", \"Откъде си?\". \r\n   Въпреки че не достига нивото на социална ирония на Чайлдиш Гамбино и неговата \"This is America\", песента е показателна за начина, по който една голяма част от южнокорейците гледат на състоялата се в Сингапур среща на върха. Лидерите са показани с не особено доброжелателна насмешка, а за Доналд Тръмп дори не са се постарали да изглежда достатъчно правдоподобно. \r\n   Това не е и първата подигравка от страна на азиатски поп изпълнител към КНДР, САЩ и техните политици. \r\n   През март месец тази година японската банда World Order (Световен ред) пусна песен, озаглавена \"Let's Start WW3\" - \"Нека започнем трета световна война\". В клипа членовете на групата гледат реч на Доналд Тръмп и започват да имитират жестовете и физиономиите му. Има я и прословутата реплика за \"грабването за ...\". \r\n   Видеото на Seungri обаче е важно и от гледна точка вътрешната политика на Южна Корея. \r\n   За някои от кадрите певецът е облечен с южнокорейска военна униформа, докато гост-изпълнителят е с такава със севернокорейския герб. От една страна това е намигване към затоплянето в отношенията между двете държави, особено когато двамата артисти застават лице в лице, а след това и танцуват заедно в синхрон. \r\n   Но освен присмеха към привидно подобрените дипломатически връзки на полуострова, видеото засяга и чувствителна за Южна Корея тема - тази за задължителната военна служба. Голяма част от колегите на Seungri в момента карат военната си служба, а самият той трябва да се присъедини към тях по-късно през 2018-а. \r\n   Според южнокорейските закони всеки мъж на възраст между 18 и 25 години отслужва най-малко 21 месеца задължителната военна служба. \r\n   При опит да се отърват от нея, младежите са заплашени от една година затвор. \r\n   Плановете са през 2020-а службата да бъде намалена на 18 месеца, но не се знае дали промените ще бъдат приети. Казармата обаче е била спънка в кариерата на много от поп музикантите на Южна Корея и може да се окаже такава и за Seungri. \r\n   Възможно е \"Where are you from?\" да е големият шанс за световен пробив на певеца, а веднага след него да му се наложи поне година и половина да е далеч от сцената - две неща, които само времето ще покаже. \r\n    ", "date": "2018.07.31", "title": "\"Тръмп, ти откъде си?\""}
{"url": "http://www.classa.bg/%D1%81%D0%B2%D1%8F%D1%82/item/384681-%D0%BF%D1%80%D0%B5%D0%B2%D1%8A%D0%B7%D0%BF%D0%B8%D1%82%D0%B0%D1%82%D0%B5%D0%BB%D0%B5%D0%BD-%D0%B1%D0%BE%D0%B9-%D0%B8-%D0%BC%D1%8A%D1%87%D0%B5%D0%BD%D0%B8%D1%8F-%D0%B2-%D1%80%D1%83%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80", "text": "Мрачните стени на стая в затворническа сграда. Мъж, очевидно затворник, е притиснат по лице върху дървена маса, а двама охранители здраво държат ръцете му зад гърба му.   В същото време другите облечени в униформи мъже в стаята се редуват да нанасят удари по опънатите му крака и стъпалата.   Първо, те използват юмруците си. След това прибягват до помощта на гумени палки. Когато някой се измори, друг от поне десетимата пазачи го замества.   Ударите не са хаотични или предизвикани от гняв. Те са внимателни и добре премерени. Жертвата крещи, на няколко пъти се налага да бъде събуден с помощта на бутилка с вода, изсипана върху лицето му.   В един момент бива поставен на колене, а един от облечените в униформи мъже, вероятно с най-висок пост, го пита: \"Защо ме нарече \"рижав\"?\". През това време стенещият затворник се опитва да се оправдае, докато получава удари и по лицето.   Малко по-късно панталоните му са свалени, той отново е качен на масата и боят по краката му продължава.     Тази смущаваща сцена се разиграва в Изправителна колония 1 (ИК-1) – затвор край руския град Ярославъл, на около 272 км северно от Москва. Затворът се намира на половин час път с кола извън града, а според разказите на настоящи и бивши затворници зад стените му се шири безконтролно насилие от страна на пазачите.   Побоят се е случил преди повече от година - през лятото на 2017-а. Едва сега обаче случаят получава гласност, след като руското издание \"Новая газета\" публикува на сайта си 10-минутно видео от случая с обяснението, че го е получил от адвокатите от НПО-то Фондация \"Обществена присъда\".   Видеото предизвика скандал в Русия и доведе до задържането на шестима мъже, служители на затвора, които са били идентифицирани от кадрите. Общо 17 са отстранени от длъжност, докато тече ново разследване по случая.   Такова вече е имало. Мъжът, който понася ударите в клипа, е затворникът Евгений Макаров, който подава оплакване още тогава, но то е отхвърлено с аргумента, че е използвана \"допустима сила\".   Трима от задържаните в края на юли вече са признали за участието си в побоя. Един от тях – 24-годишният Максим Яблоков, който е сред побойници в клипа, дори предлага да свидетелства срещу колегите си, посочва BBC. Друг пазач – Сергей Ефремов, който е получил прякора \"SS” от затворниците в ИК-1, също признава за ролята си в случилото се.   В момента Макаров е прехвърлен в друг затвор, а адвокатката му – Ирина Бирюкова от НПО-то \"Фондация \"Обществена присъда\"\", се намира в чужбина.   Тя е заминала там заедно със семейството си заради отправени към нея смъртни заплахи, получени след разпространяването на видеозаписа.   Според Бирюкова подобни случаи се нуждаят от публичност, защото тя не вярва в това, че разследванията в Русия са справедливи. Именно опасенията, че властите няма как да я опазят, са я накарали да се оттегли временно в чужбина.   Пред Guardian Бирюкова посочва, че е получила оплаквания за насилие и тормоз от общо 50 души в ИК-1 като случаят на Макаров е само един от многото.   Естествено, разказите за станалото в затвора миналата година се различават. Бирюкова се срещнала със своя клиент пет дни след побоя. По нейни думи той почти не можел да ходи, а състоянието му било печално.   В свой доклад тогава адвокатът пише, че Макаров има хематом под дясното око, пръснати кръвоносни съдове в лявото око, охлузвания и отоци по главата и ръцете. В най-лошо състояние са долните му крайници - целият му ляв крак от коляното до петата е синьо-жълт, а десният е подут от коляното надолу. Стъпалата му са покрити със зачервявания, а на места най-горният слой кожа липсва.   Разказът, който Макаров споделя с адвоката си, гласи, че при връщане в килията си на 29 юни м.г. той намерил на земята писмо от своята майка. Изглеждало сякаш пазачите били стъпвали върху него и той ги наругал. Те му казали, че ще си плати за това.   Малко по-късно го извели от килията, макар той първоначално да е отказал да излезе. Отвели го в друга стая, сложили го върху масата и му нанесли побой. Върху лицето му поставили кърпа, която обливали с вода (т.нар. waterboarding), за да остане в съзнание. Това не проработило.   Макаров е разказал, че си спомня и три удара с юмрук в лицето си, преди да изгуби съзнание.   След като научава това Бирюкова предприема всичко възможно, за да информира разследващата комисия, прокуратурата, дори и Европейския съд за случилото се с нейния клиент. От Европейския съд пишат на Русия със запитване по случая и искане за информация  какво се случва с Макаров. Отговорът на руските власти е, че няма причина за криминално разследване, съобщава \"Новая газета\".   В доклад на някои от участвалите в побоя охранители се посочва, че Макаров отказал да изпълни заповед да излезе от клетката си. Все пак бил убеден да го направи, за да получи \"възпитателен разговор\" в офиса на един от пазачите. При излизането си обаче Макаров призовал други затворници да не се подчиняват на заповедите на служителите на затвора.   Опитал се и да се самонарани с пирон, който дотогава криел в устата си. С него опитал да се пореже по врата. Тъй като пазачите знаели, че е склонен от самоубийство, извили ръцете му и го отвели в друга стая. Там, по думите им, той започнал да блъска главата си в стената.     Изтеклото видео обаче показва една съвсем различна картина. В съществуването на този запис няма нищо странно – охранителите в затворите в Русия са длъжни да носят камери, прикрепени към униформите им. Това обаче не винаги дава резултат, както сочи разказът на местния омбудсман в Ярославъл Сергей Бабуркин. Миналата година той се опитал да научи повече за случая с Макаров, при което получил от пазачите видео, в което затворникът отказва да изпълни заповед да напусне клетката си и проявява агресия.   Омбудсманът не пожелал да види какво се случва нататък.   \"Беше безсмислено. Показаха ми каквото ми показаха. Официалната част\", коментира омбудсманът. Според Бабуркин камерите, които пазачите носят, се използват \"избирателно\" и в интерес на самите пазачи, за да \"прикриват престъпления\".   По думите на местния омбудсман насилието над затворници не е системно, но Бабуркин признава, че когато има такъв случай, да се потърси отговорност на побойниците е много трудно.   На различно мнение що се отнася до честотата на подобни случаи са други хора, които също са лежали в ИК-1 край Ярославъл.   Иван Непомнящик е друг бивш затворник там, който разказва, че е бил засипван с удари в гръб като за целта пазачите му използвали ръце, крака и гумени палки. Непомнящик е бил задържан заради масов протест срещу Путин, проведен в Москва през 2012-а. След задържането си известно време прекарва в ИК-1, в клетка, съседна на тази на Макаров.   Бившият затворник разказва, че през април 2017-а пазачите се наредили в коридора и го накарали да премине няколко пъти покрай тях като през това време го удряли.   \"Искаха да ме накарат да тичам, но отказах. След третия път ме заведоха в друга стая. Бяха около 20 души и ме пребиха там\", твърди той. По думите му насилието в затвора е нещо \"често срещано\" и дори \"рутина\".   Според текста на \"Новая газета\" в ИК-1 затворниците освен бити, биват оставяни и да гладуват като в продължение на седмици им се дават само хляб и вода.   Освен, че случаят с Макаров доведе до арести и отстраняване на служители на затвора, руските власти са започнали масова, задълбочена проверка във всички затвори из страната.   От Федералната служба по затворите отказват да коментират докато тече разследването, но в скорошен доклад от екипа на обмудсмана по човешки права в Русия има 905 оплаквания за лошо отношение в затворите през миналата година - ръст с 15 процента спрямо 2016 г.   Същевременно има информации, че тече \"вътрешен лов\" за човека, който е предоставил видеото на НПО-то, което след това го е изпратило на \"Новая газета\".   Според майката на Макаров хората трябва да видят видеото, за да разберат какво се случва в руските затвори, пише BBC. По думите на Татяна Макарова други майки на бивши и настоящи затворници са се свързали с нея, за да споделят подобни истори.   А нейното желание е едно – побойниците да бъдат съдени и наказани.   Видеото от побоя не е подходящо за деца и по-чувствителни възрастни:", "date": "2018.07.31", "title": "Превъзпитателен бой и мъчения в руски затвор"}
{"url": "http://www.classa.bg/%D1%81%D0%B2%D1%8F%D1%82/item/384682-%D0%BC%D0%B0%D0%BA%D0%BA%D0%B5%D0%B9%D0%BD-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0%D1%87%D0%B8%D0%BD-%D0%B7%D0%B0-%E2%80%9E%D0%B7%D0%B0%D1%89%D0%B8%D1%82%D0%B0%E2%80%9C-%D0%BD%D0%B0-%D0%BD%D0%B0%D1%82%D0%BE-%D0%BE%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Сенаторът е внесъл законопроект, който би направил невъзможно излизането на САЩ от Алианса без одобрение на Сената   Американският сенатор Джон Маккейн реши да попречи законодателно на президента на САЩ Доналд Тръмп да изтегли страната от НАТО, предава РИА Новости.   Отбелязва се, че Маккейн, заедно с няколко други депутати, са представили за разглеждане законопроект, който би направил невъзможно излизането на САЩ от НАТО без одобрение на Сената.   Според него, Тръмп не се е отнесъл добре със съюзниците на САЩ в НАТО, заради което в американското правителство „възникна съмнение за привързаността на САЩ към Северноатлантическия алианс.   Маккейн смята, че съюзниците в НАТО в продължение на 70 години са направили жертви в името на „демократичния мир, основан на безопасност, права на човека и върховенство на закона.\" Той дори добави, че именно НАТО е направило САЩ толкова успешна и безопасна страна.   Още след встъпването си в длъжност Доналд Тръмп заплаши натовските си съюзници, че трябва сами да се погрижат за националната си сигурност, вдигайки драстично разходите за отбрана. По думите на Тръмп САЩ носят на гърба си Алианса и това трябва да се промени.", "date": "2018.07.31", "title": "Маккейн предложи начин за „защита“ на НАТО от Доналд Тръмп"}
{"url": "http://www.classa.bg/%D1%81%D0%B2%D1%8F%D1%82/item/384683-%D0%B8%D0%BD%D0%B4%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BB%D0%B8%D1%88%D0%B8-%D0%BE%D1%82-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-4-%D0%BC%D0%BB%D0%BD-%D0%B4%D1%83%D1%88%D0%B8", "text": "Делхи цели да изкорени ордите от нелегални имигранти от Бангладеш   Индия публикува списък, който ефективно заличава около 4 млн. души в североизточния щат Асам от гражданство, предаде БГНЕС.   Националният регистър на гражданите (НРГ) е списък на хората, които могат да докажат, че са дошли в щата преди 24 март 1971 г., когато бе създадена Бангладеш.   Властите в Индия посочват, че целят изкореняване на ордите от нелегални имигранти от Бангладеш. Действията на Ню Делхи предизвикаха страхове от лов на вещици срещу етническите малцинства в Асам. Тъй като се страхуват от насилие, властите заявиха, че никой няма да се изправи пред незабавна депортация.   Около 4 млн. бенгалци - езиково малцинство в Асам - сега се намират пред дълъг бюрократичен процес. Съгласно споразумението за Асам, подписано от тогавашния премиер Раджив Ганди през 1985 г., всички, които не могат да докажат, че са дошли в североизточната държава преди 24 март 1971 г., ще бъдат заличени от избирателните списъци и изгонени.   Но активистите казват, че НРГ се използва като претекст за двустранна атака - от хиндуистки националисти и асамски хардлайнери - върху легитимната бенгалска общност на щата, голяма част от която е съставена от мюсюлмани.", "date": "2018.07.31", "title": "Индия може да лиши от гражданство 4 млн. души"}
{"url": "http://www.classa.bg/%D1%81%D0%B2%D1%8F%D1%82/item/384684-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BA%D0%B3%D0%B1-%D0%BE%D1%82-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%B4%D1%8F%D0%B4%D0%BE-%D0%B2%D0%B8", "text": "Наблюдавайки конкуриращите се руски шпионски агенции, техните припокриващи се операции срещу САЩ и на моменти небрежната им професионална работа, някои ветерани от ЦРУ се чудят дали руските шпиони не искат всъщност да бъдат разкрити, пише Дейвид Игнейшъс за Washington Post.   Истината е, че президентът Владимир Путин вероятно няма нищо против дейностите на неговото разузнаване да са толкова очебийни, че да са предмет на всекидневни публични дебати. Целта му не е да краде тайни, а да дестабилизира американската политическа система. От гледна точка на Путин колкото повече хора са обсебени от идеята за рояци руски шпиони, толкова по-добре.   „Руските разузнавателни дейности в последните няколко години станаха не само по-енергични, но и по еклектични“, обясни в имейл бившият директор на ЦРУ Джон Бренан. „Това е разнородна, предприемчива и често конкурентна екосистема… Част от работата им е наистина много, много добра и показва изключителна вещина, а друга – не толкова“, каза той.   Ролф Моуат-Ларсен, бивш специалист по Русия в ЦРУ, вижда смяна на поколенията в руското разузнаване. „Цената на преминаването към подход за по-бързи резултати е по-голямата небрежност. Необмислените решения са нещо обичайно. Контролът от страна на по-възрастни и опитни кадри е по-слаб“, казва той.   Новият освободен, лежерен стил е виден от атаката на Русия през 2016 г. срещу американската политическа система. Кремъл атакува от три посоки: чрез военното разузнаване ГРУ, Федералната служба за сигурност (ФСС) и развъдника на тролове в социалната мрежа, известен като Агенция за интернет изследвания, която се ръководи от един от близките на Путин олигарси.   Руснаците осъществиха своята скрита пропагандна акция чрез Facebook, Twitter, Уикилийкс и други социални медии. Кой знае дали е имало „тайно съглашателство“, но руските висши представители са поддържали контакт през 2016 г. с редица сътрудници на Доналд Тръмп, на високо и ниско равнище, което ФБР не би могло да не забележи. Това бе обратното на гъвкава манипулативна кампания. Операция „Хаос“ може би е подходящо название.   Москва наблюдаваше публичните изказвания, а не тайни места за обмен на информация. Според 13-те обвинителни акта на министерството на правосъдието срещу 12 сътрудници на ГРУ през юли руските конспиратори започнали хакерските си атаки срещу личните имейли на Хилари Клинтън на 27 юли 2016 г. По-рано същия ден Тръмп обяви публично: „Русия, ако ме чуваш, надявам се да успееш да откриеш 30-те хиляди липсващи имейла“.   Путин беше формиран от безкомпромисната бюрокрация и изключителна секретност на КГБ. Но като руски президент той възприе друг оперативен модел – по-свободен, по-фрагментиран, при който различни служби си съперничат за благоволението на лидера. Старото КГБ беше разбито на две части, започвайки през 1991 г. – Службата за външно разузнаване СВР, която наследи шпионската мисия в чужбина и в която беше служил Путин, и ФСС, която пое вътрешната сигурност.   ФСС все повече бива въвлечена във външни операции и сега може да засенчи посестримата си, каза в интервю Майкъл Салик, експерт по Русия и бивш оперативен шеф в ЦРУ. ФСС вероятно е осъществила хакерската атака Cozy Bear срещу Националния комитет на Демократическата партия през 2015 г. и беше подведена под отговорност от американското правосъдие миналата година за „хакването“ на 500 милиона имейла в Yahoo.   „Грубо казано, ФСС върши неща, които всички други мислят да направят, но не пристъпват към тях, тъй като са твърде рисковани, твърде провокативни политически или има твърде голяма опасност да доведат до ответни действия“, писа миналата година в американското сп. „Атлантик“ специалистът по руско разузнаване Марк Галеоти.   ГРУ, традиционно най-дейното крило на руското разузнаване, сега изглежда отново се активизира след грешки при войната в Грузия през 2008 г., които му струваха скъпо. Украйна беше „перфектната илюстрация“ на тактиката на ГРУ на подмолни бунтовнически действия, писа този месец Галеоти. Той съзира ръката на ГРУ в анексирането на Крим през 2014 г. и свалянето на пътническия самолет на Malaysia Airlines, в намесата в американската политика през 2016 г. и опита за убийството през март във Великобритания на избягалия бивш руски шпионин Сергей Скрипал.   Отравянето на Скрипал илюстрира готовността на Русия да рискува и пълния ѝ непукизъм, че може да бъде хваната. Нервнопаралитичният агент „Новичок“, който се твърди, че е използван, лесно може да бъде проследен до Русия.   Интригуващ пример за новото поколение руски шпионаж е случаят с Мария Бутина, която американското правосъдие този месец подведе под отговорност по обвинения, че е организирала тайна кампания за оказване на влияние, която отчасти е била насочена към Националната асоциация на притежателите на огнестрелно оръжие (NRA). В обвинителния акт се казва, че тя е била направлявана тайно от висш руски представител, работил в парламента и в централната банка, и е била вербувана от втори руснак – олигарх милиардер.   Когато Бутина била снимана близо до Капитолия в деня на встъпването в длъжност на Доналд Тръмп, нейният руски наставник й пратил одобрително съобщение: „Смелчага“, както показва съдебната документация. Три месеца по-късно, когато американските контакти на Бутина бяха изнесени в медиите, нейният предполагаем наставник й писал: „Как се справяш там в светлините на новата слава? Почитателите ти искат ли ти вече автограф?“.   Това не е КГБ-то от времето на дядо ви. Путин ръководи многопластова шпионска служба в съзвучие с епохата на интернет – толкова бърза, достъпна и с такъв разрушителен потенциал, колкото и снимка в приложението Snapchat.", "date": "2018.07.31", "title": "Това не е КГБ от времето на дядо ви"}
{"url": "http://www.classa.bg/%D1%81%D0%B2%D1%8F%D1%82/item/384685-%D1%80%D1%83%D1%81%D0%B8%D1%8F-%D0%BB%D0%B5%D0%B2%D0%B8-%D0%B8-%D0%B4%D0%B5%D1%81%D0%BD%D0%B8-%D0%B7%D0%B0%D0%B5%D0%B4%D0%BD%D0%BE-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0", "text": "В събота в цялата страна имаше акции под знамената на леви движения и на комунистическата партия, и най-масовите бяха в Москва. Според експерти протестите срещу пенсионната реформа водят до ситуационен съюз между различни политически сили, отбелязва „Независимая газета“.   Сред организаторите на протестите в Москва срещу повишаването на пенсионната възраст беше и Либертарианската партия. В подкрепя на тази проява енергично агитираше в социалната мрежа и Алексей Навални. Той дойде на неделния митинг веднага след завръщането си от чужбина, посочва вестникът. В Туитър Навални публикува снимки, които да потвърдят колко многолюден е бил митингът. Опозиционерът написа, че е присъствал „като обикновен граждани“ и е бил сред множеството, а не сред ораторите.   По оценки на независими наблюдатели и журналисти в началото на митинга в него са участвали около 10 хиляди души, а според вътрешното министерство не повече от 2500.   Изданието припомня, че основният лозунг беше срещу повишаването на възрастта за пенсиониране. Освен либертарианци и привърженици на Навални, на митинга бяха активисти на „Отворена Русия“ и партия „Яблоко“, както и представители на леви и националистически движения.   Членът на ръководството на „Отворена Русия “ Андрей Пивоваров посочи пред „Независимая газета“, че пенсионните протести фактически са обединили леви и десни сили. И ако в неделя на „чужд“ митинг са отишли граждани с леви убеждения, то в събота към общоруската акция на комунистите са се присъединили масово и демократи. В събота „Отворена Русия“ е била на „леви“ митинги във Владивосток, Казан, Калининград, Краснодар, Курган, Наро-Фоминск, Ростов на Дон, Санкт Петербург, Саранск, Тамбов и другаде.   Най-масовата съботна проява беше митингът на булевард „Сахаров“ в Москва, на който според комунистите са отишли 100 000 души, макар че според полицията те са били едва около 6500, а според независими наблюдатели – между 15 и 20 000. Но и тази бройка е голяма, имайки предвид летните отпуски и горещото време, пише „Независимая газета“.   Вестникът изтъква, че властите са започнали веднага дискредитиране на пенсионните митинги – прокремълски сайтове са пълни със снимки отвисоко на протестиращите, докато още се събират, и това се представя като окончателния брой участници в проявата. Публикуват се и коментари на лоялни на властта експерти, които говорят за „несъстоятелността на митингите“ и за това, че руснаците масово осъзнават нуждата от повишаване на пенсионната възраст и затова не излизат на протести. За неделната акция прокремълските източници отбелязват, че при комунистите са се отзовали повече хора, но при демократите не е отишъл никой.   Първият зам.-председател на Центъра за политически технологии Алексей Макаркин каза в разговор с журналист от „Независимая газета“, че обединението на леви и десни е условно и ситуационно, защото съботните митинги са били основно на левите сили, а „не всички демократи искат да протестират под червени знамена и да слушат колко хубаво е било в СССР и колко добре би било да се върне другарят Сталин“. Има и разлика в начина на оценяване на тази реформа: в очите на либералите тя изглежда лоша, но техен приоритет все пак са политическите свободи, отварянето на страната и т.н. За комунистите приоритетите обективно са други“, посочва политологът.", "date": "2018.07.31", "title": "Русия: Леви и десни заедно на протест срещу пенсионната реформа"}
{"url": "http://www.classa.bg/%D1%81%D0%B2%D1%8F%D1%82/item/384686-%D1%8E%D0%BD%D0%BA%D0%B5%D1%80-%D1%81%D1%8A%D1%81-%D1%81%D0%B0%D1%89-%D1%81%D0%BC%D0%B5-%D1%81%D1%8A%D1%8E%D0%B7%D0%BD%D0%B8%D1%86%D0%B8-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Самият той навярно не се е надявал на такъв грандиозен успех: Жан-Клод Юнкер успя да убеди Доналд Тръмп да се откаже от конфронтацията с европейците. В интервю за ARD Юнкер разказва подробности за срещата:     Г-н Юнкер, Вие успяхте да постигнете споразумение с президента на САЩ Доналд Тръмп. Заговори се дори за нова дружба между Европа и Съединените щати, ако не и за нова любов. Така ли е всъщност?   Юнкер: За мен споразумението с господин Тръмп означава не ново приятелство, а продължение на старото приятелство. Той известно време беше на различно мнение, но аз винаги съм бил убеден: САЩ и ЕС не са просто временни съюзници, в зависимост от обстоятелствата – ние сме съюзници завинаги.   Накрая Вие дори целунахте Доналд Тръмп. Това май Ви беше за пръв път?   Юнкер: Да, май наистина беше за пръв път. За разлика от начина, по който аз се държа обикновено, този път, колкото и да е изненадващо, инициативата дойде от негова страна, а не от мен. Аз дори не знаех, че в Овалния кабинет има и фотограф. Но тази снимка всъщност много точно възпроизвежда атмосферата на момента. И беше разпространена от г-н Тръмп, не от мен.   И досега имаше достатъчно разговори с г-н Тръмп, той многократно е чувал аргументите, които сте му изложили. Какво беше по-различното този път?   Юнкер: Аз упорито и последователно му излагам едни и същи аргументи, подплатени с едни и същи числа. Много пъти съм се опитвал да му обясня, че ако съберем накуп цялата търговия, услугите и печалбите на многонационалните американски концерни в Европа, накрая излиза, че всъщност ние имаме дефицит в търговията със САЩ. Тръмп дълго време поставяше тези числа под съмнение. Накрая успях да му докажа, че това са данни, събрани от американски статистици – и оттам нататък разговорът тръгна много приятелски. Освен това той видимо искаше да постигнем съгласие, включително и в разговорите със своите съветници, които явно бяха доста по-сдържани от него самия.   Разкажете ни повече подробности: как точно се развиха нещата? Първоначално не беше предвидена дори пресконференция. В кой точно момент си казахте: „Абе то сякаш потръгва\"?   Юнкер: Двамата в един и същи момент усетихме, че потръгва. И тогава той каза: „В такъв случай дай да направим и обща пресконференция.\" Аз по принцип съм много сдържан, когато става дума за изнасяне на детайли от проведени разговори. За мен е достатъчно, че постигнахме съгласие. И че търговската война няма да се задълбочава.   Вие сте се изказвал критично за Доналд Тръмп и за начина, по който той общува. Какви лични впечатления придобихте сега, след като прекарахте относително по-дълго време насаме с него? Наистина ли той е такъв импулсивен човек, какъвто изглежда?   Юнкер: Не е моя работа да оценявам импулсите на американския президент. Той е гъвкав.   Можем ли да сме сигурни, че сделката ще се задържи?   Юнкер: Уговорихме се, че докато траят преговорите, нови мита няма да има. Вярвам, че тази уговорка ще бъде спазена. Би било глупаво и неуместно сега да Ви кажа: „Не вярвам на американския президент\". И двамата подхванахме тези разговори с определен кредит на доверие. Разговорите никак не бяха лесни и резултатите го онагледяват.   ЕС заяви, че ще купува повече соя. Но дали ЕС изобщо може да даде такова обещание? Та нали такива неща всъщност се решават на свободния пазар?   Момент от срещата Тръмп-Юнкер в Овалния кабинет на 25 юли 2018   Юнкер: Всеки, който си мисли, че Комисията може да нареди някому какво и къде да купува, надценява възможностите на Комисията. В случая със соята става дума за това, че вносът в ЕС на американска соя не се облага с мито. Оттук нататък участниците на пазара се договарят помежду си за вноса на повече американска соя в Европа. Впрочем, тази соя не е генно модифицирана.   А какво е положението с втечнения газ?   Юнкер: Това, което се договорихме с Доналд Тръмп за вноса на втечнен газ от САЩ, отразява изцяло позицията на ЕС – такава, каквато я изработихме преди месеци на срещата в София. Там се договорихме, че ще предложим на американците да изнасят повече втечнен газ за ЕС. Защото това намалява нашата зависимост от Русия и освен всичко е напълно в съзвучие с инфраструктурата, която изградихме през последните години, инвестирайки 500 милиона евро. Тъй че това не беше някаква отстъпка, а всъщност осъществяването на едно предложение, което ЕС отправи още преди месеци.   И за соята ли изработихте позиция още по време на срещата на върха в София?   Юнкер: В София за соя не сме говорили. Този въпрос възникна спонтанно.   Онзи, който смята, че Еврокомисията може да реши кой да купува американска соя, надценява Комисията, казвате Вие. Дали Доналд Тръмп не надценява Еврокомисията?   Юнкер: Не. Но той добре разбира, че всичко е въпрос на цена, че решенията се взимат от пазарните субекти – американските фермери и европейските вносители. В зависимост от развитието и в рамките на възможностите си ние ще придвижваме нещата в правилната посока.", "date": "2018.07.31", "title": "Юнкер: \"Със САЩ сме съюзници завинаги\""}
{"url": "http://www.classa.bg/%D1%81%D0%B2%D1%8F%D1%82/item/384687-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B8-%D0%B3%D0%BE%D0%BB%D0%B8%D1%8F%D1%82-%D1%85%D1%80%D0%B8%D1%81%D1%82%D0%BE%D1%81", "text": "Щеше да е смешно, ако не беше тъжно: Фейсбук търпи съдържания, отричащи Холокоста, но не и голите Рубенсови тела. Това доведе до една комична акция в един белгийски музей.           \"За Вашата собствена сигурност е - длъжни сме да Ви предпазим от голотата в картините\". С тези думи двама униформени мъже препречват пътя на някои от посетителите в „Къщата на Рубенс\" в Антверпен, Белгия. На това място навремето е живял фламандският художник Петер Паул Рубенс. Днес къщата е превърната в музей, където се съхраняват и едни от най-забележителните негови произведения – от красивите пейзажи до картините с голи тела.     Във видеоклип, качен в YouTube, униформените мъже се приближават до посетителите на музея с въпроса дали имат личен профил във Фейсбук. Ако отговорът е „не\", мъжете оставят туристите на мира. В противен случай униформените служители ги отклоняват от картините, изобразяващи голи човешки тела, и учтиво ги насочват към останалата част от Рубенсовите произведения. На гърба на униформите им е изписано „fbi\" – съкращение от \"инспектор за социалните мрежи\".   Скандално: голият Исус   „Полицейската\" акция си има предистория. Наскоро туристическо бюро от Фландрия в Белгия пусна във Фейсбук рекламна кампания по повод изложбата „Фламандските майстори\". В кампанията за привличане на посетители участва и картината „Свалянето от кръста\" от Рубенс, на която е изобразен Исус, покрит с плат само от кръста надолу.   Фейсбук обаче забранява публикуването на материали с чувствително съдържание, които биха могли да подкопаят морала на младите хора. Към тези съдържания американската компания причислява и постинги, снимки или видеоклипове с „голота или загатната голота, независимо от това дали става дума за изкуство или образование, с изключение само на скулптурите\".   Забранено е и голото Христово тяло от картината на Рубенс. Фейсбук алгоритмите изобщо не се интересуват от това, че фламандският художник от 17-ти век е гений, чиито неповторими портрети на пищни, чувствени женски тела са повлияли на европейското бароково изкуство както нищо друго. Но голото си е голо, и рекламната кампания беше премахната. Критики към Марк Зукърбърг   Прекалено много голота, според Фейсбук: Христос от \"Свалянето от кръста\" на Рубенс   В знак на протест срещу онлайн цензурата, белгийските музеи написаха отворено писмо до създателя на Фейсбук Марк Зукърбърг. Заедно с писмото, те публикуваха и забавното видео с инспекторите. В обръщението към Зукърбърг се казва: „Макар това да ни развесели първоначално, Вашата културна цензура ни затруднява много\". Посланието до Зукърбърг съдържа и покана на чаша кафе, за да обсъдят проблема заедно. Инициаторите даже обещават на американеца студена белгийска бира, ако намери решение на проблема. Според тях, не е редно културното наследство, завещано ни от Рубенс, да бъде класифицирано като „порнографско\".   Неведнъж представите на Зукърбърг за това какво може и какво не може да се публикува във Фейсбук са пораждали недуомение. Така например миналата седмица той се обяви срещу това Фейсбук да трие постинги, които отричат Холокоста. В Германия обаче такива съдържания са забранени със закон, за разлика от САЩ и много други държави. Не му е за първи път на Фейсбук   Изказването на Зукърбърг за Холокоста предизвика остри реакции от страна на Центъра „Симон Визентал\", известен с издирването на нацистки военнопрестъпници от Втората световна. Оттам нарекоха отричането на Холокоста класически случай на фалшиви новини, а геноцида над евреите - „най-добре документираното престъпление в историята на човечеството\".   И във Фейсбук може да си стои гола: датиращата от преди 30 хиляди години статуетка \"Вилендорфската Венера\"   Белгийският вестник „Het Laatste Nieuws\" съобщава, че американският концерн е реагирал на поканата за кафе. В отговора се посочва, че Рубенсовата картина с голото Христово тяло не трябва да се цензурира в обикновените потребителски постинги, което обаче не се отнася до рекламните кампании.   В миналото Фейсбук е цензурирал и други произведения на изкуството, като например известната скулптура на пищно женско тяло „Вилендорфската Венера\", картината „Произходът на света\" на Гюстав Курбе, представляваща реалистична рисунка на вагина, както и картината „Свободата води народа\" на френския художник Йожен Дьолакроа. Това с \"Вилендорфската Венера\" обаче беше грешка, защото във Фейсбук правят изключение за статуи с голи тела.", "date": "2018.07.31", "title": "Зукърбърг и голият Христос"}
{"url": "http://www.classa.bg/%D1%81%D0%B2%D1%8F%D1%82/item/384688-%D0%BE%D1%82%D0%BA%D0%B0%D0%BA%D1%82%D0%BE-%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D1%82%D0%B0%D0%BD%D0%B0-%D0%B2%D0%B8%D1%86%D0%B5%D1%88%D0%B0%D0%BC%D0%BF%D0%B8%D0%BE%D0%BD", "text": "Хърватската президентка Колинда Грабар-Китарович се надява на повече инвестиции и туристи в страната ѝ след сензационното представяне на хърватския национален отбор на Световното първенство в Русия.             С успеха на Световното първенство по футбол за Хърватия започва \"нова ера на оптимизма\", заяви хърватската президентка Колинда Грабар-Китарович в разговор със Сречко Матич от Дойче Веле. Откакто хърватският национален отбор стана вицешампион, много хора проявяват интерес към Хърватия и търсят информация за страната в Гугъл, добавя още тя. \"Трябва да използваме това, за да позиционираме Хърватия по нов начин пред света - като нова, млада, динамична страна с амбициозни и талантливи хора\", заяви хърватската президентка по време на интервюто.     Това, по нейните думи, важи не само за спорта, а и за науката и икономиката. \"Искрено се надявам, че успехът на Световното първенство по футбол ще се превърне в подтик за нови инвестиции и сделки в Хърватия, както и че ще доведе повече туристи и гости в страната\", каза Колинда Грабар-Китарович. Сензационното спортно постижение представя Хърватия като модерна страна, която има не само прекрасна природа, а и много талантливи хора, посочи президентката.   Националистически страсти или национална гордост?   При посрещането си в Загреб хърватските футболни герои обиколиха столицата с автобус, в който бяха поканили и Марко Перкович, известен с крайнодесните си убеждения и вокал на рок групата \"Томпсън\". Концертите на \"Томпсън\" са забранени в чужбина, защото в някои от текстовете им се възхвалява фашисткия усташки режим в Хърватия.   Не е ли смущаващо това, че тъкмо \"Томпсън\" свириха на партито по случай футболната победа? На този въпрос хърватската президентка отговаря така: \"Трябва да респектираме желанията на футболистите, те си пожелаха \"Томпсън\"\". Според Колинда Грабар-Китарович, това не е \"национализъм\", а \"чиста проба национална гордост\" и в никакъв случай не е нещо, което е \"насочено срещу другите\". Хърватската президентка обяснява още, че не е чувала парчетата, за които става дума.   Президентката и треньорът: тази снимка обиколи света \"Дребен проблем с расизма\"   Към хърватската президентка бе отправен и въпрос, свързан с дискусията за оставката на германския национал от турски произход Месут Йозил. Има ли според нея в европейския футбол проблем с расизма? \"Като цяло все още имаме един дребен проблем с расизма и ксенофобията в Европа, но не само в спорта\", смята Колинда Грабар-Китарович. \"По футболните стадиони вече сме виждали някои прояви на расизъм. Правителствата трябва да се справят с този проблем, те трябва да се борят с всякакви форми на расизма, включително за да постигнат сплашващ ефект. Нужно е взаимно уважение - не става дума само за спорта, става дума за живота изобщо\", изтъкна хърватската президентка. Хърватия е член на ЕС от 1 юли 2013 година. В интервюто за ДВ президентката изрази надежда, че всички билатерални въпроси със съседните балкански държави ще бъдат решени така, че Сърбия и Босна и Херцеговина също да могат да се присъединят към ЕС.", "date": "2018.07.31", "title": "Откакто Хърватия стана вицешампион"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384678-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%82%D0%BE%D0%B7%D0%B8-%D0%BF%D1%8A%D1%82", "text": "Родената в Русия моделка, но живееща в САЩ, Анастасия Квитко, която е известна със своята нестандартна фигура и е наричана \"руската Ким Кардашиян\", показа на страницата си в \"Инстаграм\" снимки, които поразиха със смелостта си дори най-преданите й почитатели, привикнали към откровените й кадри.      Новите фотографии на пищната красавица се появиха в нейните \"Истории\" в социалната мрежа. На тези снимки тя е запечатана в бельо, което почти не успява да скрие нито гигантските й гърди, нито апетитните й задни части. Красавицата вече има 4,4 милиона последователи в \"Инстаграм\", които постоянно я засипват с комплименти.      Самата тя в едно от интервютата си за руско издание разказва за скромния си начин на живот преди да започне кариерата си на фотомодел, но си замълчава за пластичните операции.      \"Преди да стана на 17 години имах много отрицателно отношение към своята външност. Мислех се за дебела. Не само се сдобих с голямо дупе през тези години, но и бюстът ми доста израсна и на фона на моите съченички всичко това не изглеждаше съвсем нормално. Тогава много исках да отслабна\", споделя Квитко. \"Никога не съм си мислила, че мога да стана модел, но срещнах известния фотограф Анвар Норов от Москвы, работещ за модните списания, и всичко се промени\", разказва още руската Ким Кардашиян.", "date": "2018.07.31", "title": "Руската Ким Кардашиян този път..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384679-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D1%8E%D0%BB%D0%B8", "text": "ОВЕН ( 21 март - 20 април ) Най-накрая ще започне да се занимавате с реални дела, а не само да мечтаете кога ще изтеглите печелившия билет. По отношение на финансите, бъдете по-активни, иначе парите ще ви се изплъзнат. Песимизмът е лош съветник в любовта. Тук трябва да бъдете инициатор на всичко, което се случва. Поканете на среща, човека, когото харесвате. ТЕЛЕЦ ( 21 април - 21 май )  Очаква ви ден, в който неприятностите, ще са повече отколкото приятните събития. Задайте си реални цели, тогава късметът ще ви се усмихне. Необходимо е да оставите в миналото, всичко което ви пречи да работите пълноценно и уверено. Дори в личната сфера, трябва да живеете в настоящето и да не ревнувате любимия, от бивши възлюбени. БЛИЗНАЦИ ( 22 май - 21 Юни ) Още рано сутринта, ще разработите такава тактика на поведение, че да завладеете целия свят. Да, много неща може да направите, но не се ласкайте твърде много. От заеми и кредити, се откажете, в противен случай в бъдеще, само ще ви дръпнат назад. По-добре си намерете допълнителна работа. Ако имате успешни приятели,техните съвети няма да са ви излишни.   РАК ( 22 юни - 23 юли ) Комуникирайте активно, преговаряйте и се отправете в командировка, ако обстоятелствата го налагат. Всичко, от което не се интересувате, оставете настрана. Това важи не само за делата, но и за хората, от които нямате полза. В семейния живот, ще трябва да отделите по-голямо внимание на домашните и финансовите проблеми. ЛЪВ ( 24 юли - 23 август ) Няма да е лесно да се откажете от привилегиите, които ви дава съдбата. Но това трябва да направите, за свое добро. В края на краищата щастието може да завърти главата ви и да забравите за най-важните неща. В общуването с роднини, трябва да сте максимално деликатни. А битовите въпроси, да решавате спокойно. ДЕВА ( 24-ти август - 23 септември ) Очаква ви труден ден, когато всички наоколо ще ви обвиняват, обиждат и мамят. Не сте очаквали такъв ход на събитията, какво да правите? Естествено, без сълзи и драми. Е, ако имате възможност, тогава е по-добре да прекарате този ден далеч от дома - в гората, близо до езеро и само с най-близките си и скъпи хора. ВЕЗНИ( 24 септември - 23 октомври) Трябва първо да решите собствените си проблеми и след това да помагате на обкръжаващите ви. Възможно е да има много препятствия по пътя ви, но всичко е преодолимо, когато имате цел и желание. Вечерта, по-добре се откажете от алкохола и шумните компании и прекарайте времето със семейство или стари приятели.   СКОРПИОН ( 24 октомври - 22 Ноември ) Денят ви, няма да е скучен, но за здравето си трябва да следите. Особено, ако бурно сте се забавлявали с приятели или сте заспали на плажа. Възможни се изгаряния и лека простуда. Народните средства, ще бъдат ефективни в случай, че и друг път сте ги прилагали. Макар че и консултация с лекар, няма да е излишна.   СТРЕЛЕЦ ( 23 Ноември - 21 Декември ) Очаква ви радостен ден, когато никой и за нищо, няма да може да съсипе. Напротив, всички наоколо ще ви подкрепят, както морално, така и с мъдри съвети. Също, ще имате много работа около дома, планиране на ремонти и дребни тревоги. Ако организирате пътуване, трябва да се обадите на някои хора. От това зависи качеството на вашето пътуване. КОЗИРОГ (22 Декември - 20 януари ) Не се втурвайте в любовта, без да се огледате, в противен случай тя ще се изплаши от вашите пориви и ще избяга. Не пречи и да направите пауза, в отношенията си с избраника. Помислете внимателно и ако имате съмнения, тогава отложете приемането на важно решение. Възможни са приходи, които ще ви помогнат да върнете дълговете си и да купите всичко, от което се нуждаете.  ВОДОЛЕЙ ( 21 януари -  19  февруари ) Очаква ви разнообразие от събития, но какви ще бъдат те - решете сами. Кешовите разходи ще бъдат свързани с бизнеса. Но ако сте ангажирани с творчество, ще получите не само вдъхновение, но и голяма печалба. При шофиране, трябва да бъдете много внимателни.   РИБИ ( 20 февруари - 20 март ) Трябва да се концентрирате, за да решите всички натрупани проблеми. Разбира се, много от тях са изкуствено създадени от вас, затова помислете. Финансовите разногласия могат да доведат до разрив с партньорите. Ако вечерта почувствате признаци на умора, по-добре се откажете от забавленията с приятели.", "date": "2018.07.31", "title": "Дневен хороскоп 31 юли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384676-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%BF%D0%BE%D1%82%D1%80%D0%B5%D1%81%D0%B5-%D0%BE%D1%81%D1%82%D1%80%D0%BE%D0%B2%D0%B0-%D1%81", "text": "Принц Хари защити своята доведена майка Камила Паркър Боулс в нова биография и заяви, че \"винаги е бил много близък\" с нея. Кралският наследник най-накрая сложи край слуховете, че той и Камила имат обтегнати отношения, и увери, че тя не е \"зла мащеха\", пише в. \"Мирър\".    Херцогът на Съсекс казва в книгата \"Хари: Разговори с принца\", че харесва взаимоотношенията, които има с доведената си майка и призова обществото да \"изпитва съжаление към нея\". Камила се омъжи за принц Чарлз през 2005 г., но двойката имаше връзка още преди Чарлз да се ожени за принцеса Даяна през 1981 г.      Двойката се срещна за първи път на парти през 1971 г., но след това Чарлз се ожени за Даяна. Принц Хари каза: \"Честно казано, Камила винаги е била много близо до мен и Уилям. Тя не е зла мащеха. Вижте в какво положение е и не съжалявайте мен и Уилям, а съжалете нея.    Тя е чудесна жена и направи баща ни много, много щастлив, което е най-важното нещо. Уилям и аз я обичаме\". Камила беше обявена публично за мащеха на принц Хари и Уилям през 2004 г., което ѝ донесе много критики от обществото.    Когато Чарлз и Камила демонстрираха връзката си публично след трагичната смърт на Даяна през август 1997 г., историята на двойката излезе наяве. Слуховете твърдяха, че Чарлз изневерявал на Даяна и имал връзка с Камила зад гърба й. Преди смъртта си Даяна проговори за брака си и каза в интервю за Би Би Си: \"Имаше трети човек в този брак, така че беше малко претъпкано\".", "date": "2018.07.31", "title": "Принц Хари потресе Острова с...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384677-%D0%B1%D0%BE%D0%B6%D0%B8%D0%BD%D0%BE%D0%B2-%D0%BF%D0%B0%D0%BA-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81%D1%8A%D1%81", "text": "Половинката на Валери Божинов - Биляна си прекарва страхотно през лятото. Сръбкинята за пореден път се похвали с перфектно тяло от хърватския курорт Опатия, където често отскача с любимия си. Биляна не спира да пуска снимки от почивката си, като не спира да се хвали с различен бански костюм всеки ден.                                          ", "date": "2018.07.31", "title": "Божинов пак се похвали със..."}
