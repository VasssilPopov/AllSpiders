{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389900-%D0%BC%D0%B5%D1%81%D0%BE%D1%82%D0%BE-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B0%D0%BB%D0%B5%D1%80%D0%B8%D1%8F-%D0%BE%D0%BD%D0%B0%D0%B3%D0%BB%D0%B5%D0%B4%D1%8F%D0%B2%D0%B0%D0%BB%D0%BE-%D0%BA%D0%BE%D0%BD%D1%81%D1%83%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B6%D0%B5%D0%BD%D0%B0%D1%82%D0%B0", "text": "Агресивната реакция към пърформанса дошла от неразбиране и завист, коментира шефката Яра Бубнова        миналия четвъртък, е имало специално послание - да илюстрира консумацията на жената от съвременното общество.     Това обясни в защита на пърформанса, който възмути обществеността и  , изпълняващата длъжността директор на галерията Яра Бубнова. Тя не смята, че е допуснала грешка при вдигналия се скандал за \"голямото плюскане\", което не пожела да нарече \"с турската дума софра\".     Заяви пред медиите, че носи отговорност само частично. Авторката Ода Жон, родена в България, изпратила каталозите си и пожелала да направи в Националната галерия изложба с коктейл, а Бубнова нямала представа какво ще последва. Разходите били поети от художничката, която живее във Франция, а е завършила школа в Дюселдорф.     \"Необичайно, неочаквано, рисково при всички положения, но това е животът на новото изкуство\", е нейният коментар за случилото се. \"Това, което Ода Жон направи, тя доста директно превърна хората в обекти\", коментира Бубнова.     И описа реакциите на отбраните гости - едни реагирали с чувство за хумор, други с отвращение, имало и хора, които не се докоснали до храната на масата.   Ода Жон изготвила списъците с гостите си, които искала да шокира с женското тяло от месо, разясни директорката на галерията.   \"Масата не бе една, те бяха две. Не бих я нарекла софра, защото това придава смисъл, който тя не носеше, нямаше задоволяване на глада\", коментира Бубнова. Художничката съзнателно създала тези маси, \"тези скулптури, приличащи на човешко месо\".    Посланието било свързано с жената и нейното потребяване от съвременното общество, а целта да се шокират гостите от \"тази болезненост и сюрреалистичност от ядене на телата\", направи изкуствоведски коментар на \"плюскането\" Бубнова. Самата художничка и много от гостите й били вегетарианци и дори не докоснали месото. Ода Жон постигнала целта си да постигне страх и нещо, което е отблъскващо.   \"Агресивната реакция, която се получи, е наистина от неразбирането, незнанието на контекста и от завистта, че не са били поканени да присъстват на това събитие\", тълкува общественото възмущение директорката на галерията.   Бубнова не е титуляр, но предстои да кандидатства за постоянно за шефското място. Конкурс ще бъде обявен, съобщи тя, но вероятно не и до края на годината. А дотогава Бубнова планира да покаже още на 1 декември в галерията освен изложбата и филм за художничката Ода Жон, сниман от германска режисьорка.", "date": "2018.11.27", "title": "Месото в Националната галерия онагледявало консумацията на жената"}
{"url": "http://www.classa.bg/%D1%81%D0%B2%D1%8F%D1%82/item/389893-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BD%D0%B5%D1%83%D1%82%D1%80%D0%B0%D0%BB%D0%B8%D0%B7%D0%B8%D1%80%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%B2%D0%BE%D0%B5%D0%BD%D0%B5%D0%BD-%D0%BB%D0%B5%D1%82%D1%8F%D1%89-%D0%B1%D0%BE%D1%80%D0%B4", "text": "Министерството на отбраната на Франция разпространи чрез социалните мрежи снимки и видео на първата демонстрация в действие на военен \"летящ борд\".   Демонстрацията се състоя на 24 ноември на река Сена в Париж, където по време на маневри на специалните части на френската армия, боец на борда на \"Flyboard\", апарат подобен на популярните ховърбордове, помогна да се неутрализират въоръжени лица. Събитието се проведе в рамките на технологичен и иновационен форум този уикенд в Париж. \"Това е военен авангард\", написа в своя Twitter профил държавният секретар по дигиталните въпроси Мунир Манджуби. \"Нашата армия винаги трябва да бъде начело на иновациите\", добави той.   \"Тази платформа е иновация в действие, подготовката за утрешните битки с модерно оборудване е от съществено значение\", каза министърът на отбраната Флоранс Парли. Човекът, управляващ летящият \"борд\" бе авторът му, Франки Запата, който е получил финансиране от 1,3 милиона евро от френската армия за да създаде това устройство за военна употреба.   Министерството на отбраната на Франция се надява, че Flyboard ще оказва помощ на специалните части при задачите за разузнаване на вражески зони, евакуация на ранени и дори при градски бой.", "date": "2018.11.27", "title": "Френската армия неутрализира въоръжени терористи с помощта на военен \"летящ борд\""}
{"url": "http://www.classa.bg/%D1%81%D0%B2%D1%8F%D1%82/item/389894-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%B5%D0%BF%D0%BE%D1%80%D1%82%D0%B8%D1%80%D0%B0-500-%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D0%BE%D0%BF%D0%B8%D1%82%D0%B0%D0%BB%D0%B8-%D1%81%D0%B5-%D0%BD%D0%B0%D1%81%D0%B8%D0%BB%D1%81%D1%82%D0%B2%D0%B5%D0%BD%D0%BE-%D0%B4%D0%B0-%D0%B2%D0%BB%D1%8F%D0%B7%D0%B0%D1%82-%D0%B2-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Секретарят на вътрешните работи на Мексико, Алфонсо Наварете Прида, обяви, че 500 членове на мигрантския конвой, които в неделя пробиха полицейския кордон и се опитаха да пресекат с насилие границата между Тихуана (Мексико) и Сан Диего (САЩ) , ще бъдат депортирани, съобщава вестника Миленио.   „Националният институт по миграцията ще продължи да депортира тези, които се опитаха да влязат насилствено, това е вредно, това са актове на провокация. Ще бъдат депортирани хората, които са идентифицирани като насилници, които са нарушили мексиканския правов ред. Действието ще бъде твърдо \", увери Прида.   Служителят каза, че хората, които са подтикнали мигрантите да извършат тези действия, вече са били идентифицирани. Освен това той посочи, че границата, по която служителите \"са имали затруднения\", ще бъде засилена, но без прилагане на военна сила.   На 25 ноември, най-малко 500 души от кервана мигранти се опитаха да прескочат граничната бразда, която разделя двете страни, което принуди агентите по сигурността на САЩ да прибягнат към употребата на сълзотворен газ. Мигрантите на свой ред хвърляха камъни по членовете на граничния патрул. Мексиканските медии съобщават, че нито един член на кервана, състоящ се от мъже, жени и деца, не е успял да достигне до САЩ.", "date": "2018.11.27", "title": "Мексико депортира 500 мигранти, опитали се \"насилствено\" да влязат в Съединените щати"}
{"url": "http://www.classa.bg/%D1%81%D0%B2%D1%8F%D1%82/item/389896-%D1%80%D1%83%D1%81%D0%B8%D1%8F-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0,-%D1%87%D0%B5-%D0%B5-%D0%BE%D0%B1%D1%81%D1%82%D1%80%D0%B5%D0%BB%D0%B2%D0%B0%D0%BB%D0%B0-%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BB%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%82%D0%B5-%D0%BA%D0%BE%D1%80%D0%B0%D0%B1%D0%B8,-%D0%BA%D0%BE%D0%B8%D1%82%D0%BE-%D1%81%D0%B0-%D0%BD%D0%B0%D1%80%D1%83%D1%88%D0%B8%D0%BB%D0%B8-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D0%B9", "text": "Предвид неподчинението на трите кораба от украинския флот, които в неделя са нарушили руската морска граница и са маневрирали опасно близо до пролива Керч, граничарите на Русия са използвали оръжие, съобщава Центърът за връзки с обществеността на Федерална служба за сигурност на Русия (ФСБ).   \"Корабите от украинския флот Бердянск , Никопол и Яну Капу, които са нарушили държавната граница на Русия тази сутрин, в 19:00 часа на 25 ноември са направили още един опит на незаконни действия в териториалното море на Руската федерация\", се казва в изявлението на ФСБ.   Беше отбелязано, че украинските кораби са игнорирали \"законовите реквизити на моторните лодки на гранична охрана на ФСБ и на Черноморския флот на Руската федерация, извършвайки опасни маневри\".   \"За да бъдат спрени принудително украинските военни кораби, бяха използвани оръжия. В резултат на това в териториалните води на Русия в Черно море са били арестувани три военноморски кораба на Украйна. На ранените трима войници от Украинските въоръжени сили бе оказана медицинска помощ, животът им не е в опасност\", се казва в изявлението.   Освен това, от ФСБ подчертават, че \"украинската страна е наясно с процедурата за преминаване на военни кораби през териториалното море на Руската федерация и пролива Керч. Преди това те са използвали тази процедура, за да минават мирно от там.\"   Трите украински военни кораба, арестувани в Черно море, са транспортирани до руското пристанище Керч, съобщи Антон Лозовой, служител на граничния отдел на Федералната служба за сигурност на Русия за Крим. Според длъжностното лице, образувано е наказателно дело по част 3 от член 322 от Наказателния кодекс на Руската федерация за незаконно преминаване на държавната граница. Навигацията на граждански кораби през пролива е спряна за неопределено време Руски военни самолети Су-25 патрулират в района на Керченския проток поради действията на украинския флот", "date": "2018.11.27", "title": "Русия потвърждава, че е обстрелвала и арестувала украинските кораби, които са нарушили суверенитета й"}
{"url": "http://www.classa.bg/%D1%81%D0%B2%D1%8F%D1%82/item/389897-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D0%BD%D0%B0-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F", "text": " души протестират през последната седмица във Франция, където сблъсъците и ранените говорят, че след като системните партии в тази страна отидоха на боклука на историята, там ще бъде захвърлен и изглеждащият антисистемен Макрон. Едва 25% от французите имат доверие в него само след година и половина управление, а над 70% не го искат. В Германия Ангела Меркел е на смъртното си политическо ложе, а двете основни системни партии са в най-тежката си криза от Втората световна война насам. У нас през последната година почти всеки ден има някакъв локален протест, а през последната седмица в цялата страна протестират хора, отхвърлящи не само управляващите, а и системата, която те символизират.     Противоречията, които поражда глобализираният неолиберален капитализъм, провокираха през последните две десетилетия повече протести, отколкото в цялата предходна история на света. Започна се  през 1999 г. в Сиатъл, където бе провалена срещата на Световната търговска организация. След това дойдоха протестите срещу войната в Ирак, „Окупирай Уолстрийт“, „99% срещу 1%“ (срещу единия процент най-богати). Имаше „Арабска пролет“ и „цветни революции“, чието последно проявление беше украинският „Майдан“. Медиите като основен идеологически апарат за налагане на легитимност и оправданост на властовите структури все повече не успяват да си вършат успешно работата. Навсякъде доверието към институции, лидери, но и към медиите, налагащи в съзнанието на хората неолибералния идеологически порядък, се срива. Идеите за идеологическата хегемония, а след това и за идеологическите апарати, са формулирани през 30-те години на миналия век от Антонио Грамши и през 70-те години от Луи Алтюсер. Това става в два периода на кризисни процеси на капитализма. Грамши формулира концепцията за идеологическата хегемония във времето на коренна промяна в резултат на голямата икономическа криза и преди това на Първата световна война в Европа. Това е промяна във възгледите на милиони хора, в съдържанието и ролята на пропагандата, в начина, по който се легитимират разпадът на предходните политически режими и възходът на фашизма. В този смисъл можем да кажем, че медиите са свързани със сигурността в степента, в която легитимират функционирането на наличната система, и почват да губят своята функция в степента, в която играят ролята на инструменти на делегитимация на тази система, за разпада ѝ и замяната ѝ с нещо друго. Това именно става през 30-те годни – либералната демокрация в основните европейски страни е заменена с фашизма. През 70-те години е следващата криза на капитализма, от която той излиза, като се трансформира не във фашизъм, а в неолиберален капитализъм. Днес и неолибералният капитализъм е в криза. И немалко автори правят сравнения със станалото през 30-те години в Европа. Идеологическата хегемония на съществуващата днес система е в криза, която всява ужас у либералните господстващи елити. Те ужасено говорят, че някой фалшифицира, пречи, критикува неолибералните им истини, че срещу тях се води „хибридна“ и „информационна война“. Опитват се по всякакъв начин да поставят медиите под контрол, което в световен план води до това, че навсякъде индексът за свобода на медиите намалява. В традиционните медии, от вестника до телевизията, е възможно да подбереш нужните факти, да се откажеш от огромно количество други, да ги интерпретираш от гледна точка на интересите на съответните сили, контролиращи тези медиите. В глобалното виртуално пространство, което възхожда през последните две десетилетия, обаче това е много по-трудно. Чуждите посолства у нас например могат да финансират и организират, да застанат начело на София прайд и така да налагат съответните неолиберални ценности, но са безсилни да контролират този процес в дигиталните мрежи. Чрез дигиталните мрежи днес може да въздейства всеки, от всяка точка на света.  И това се превръща в техтнологическия фактор, който заедно с изострящите се икономически, политически и геополитически неравенства, започна да тресе глобализираната хегемония на САЩ. Възникнала е съвсем нова ситуация. САЩ са световен технологичен лидер и основните интернет гиганти на глобалната сцена са американски, но независимо от това контролът върху информацията е много по-труден, а виртуалното пространство се превръща в основно поле на нова студена и хибридна война. За това колко е труден контролът можем да съдим по следните данни: през 1994 г. в интернет има 3000 сайта, 20 години по-късно, през 2014 г., те са вече над 1 милиард (1). По този начин новите медии водят до разпад на предходните идеологически апарати. Подобно на Гутенберговата печатна машина, която разрушава средновековния идеологически порядък, дигиталните медии днес допринасят за нова радикална реорганизация на обществата. Това става в условия на глобализирани комуникации и изострящи се противоречия на неолибералния капитализъм, при който се съчетава невиждан възход на неравенствата с нарастваща мултиполярност на света. Кризата на неолибералния капитализъм е свързана с отслабване на легимиращите функции на идеологическите апарати и с либерални плачове за това как сме живели в света на медийните истини, а сега отнякъде са плъзнали фалшиви новини и постистини. Огромната част от хората обаче смятат, че медиите манипулират и лъжат. И никакви конференции по медийна сигурност не могат да решат този системен проблем, свързан с криза на либералната демокрация и неолибералния капитализъм. Глобално изследване сред 33 000 човека в 28 страни, осъществено от компанията   в края на 2016 г.,  отчита срив на доверието в правителства, медии, НПО-та, бизнес и политици в повечето държави по света. Медиите и правителствата са на най-ниското ниво на доверие, откакто се правят такива проучвания. 53% от анкетираните са убедени, че системата се е провалила, което е допринесло и за победата на Доналд Тръмп в президентските избори в САЩ през 2016 година. Над 70% от французите и италианците заявяват, че са изгубили вяра в системата – най-висок процент сред анкетираните държави. Повече от половината французи и италианци също така се страхуват и са обезпокоени от имиграцията, глобализацията и упадъка на социалните ценности (2). Според данни на агенция „Галъп“ убедеността на американците, че медиите представят точно и вярно ставащото, е паднала до най-ниското равнище, откакто тази най-стара социологическа агенция в света мери тези показатели. През 1976 г. доверие в медиите заявяват 72% от американците. През септември 2016 г. те са едва 32%. При това сривът само за една година е  8% ‒ през 2015 г. доверие към медиите са имали 40% от американците (3). Същата тенденция виждаме и в Европа, поради което паралелно с това имаме срив на доверието към политици, партии и парламенти. Победата на Тръмп срещу Хилъри Клинтън бе победа на „Туитър“ срещу СиЕнЕн,   и останалите традиционни медии. В ситуация на остра криза и поляризация на американското общество либералните елити държаха традиционните медии и можеха да замазват  ситуацията, но новите медии дадоха възможност на това противоречие да се прояви. Така „Туитър“ се оказа по-мощен от два от най-мощните идеологически инструмента в историята. Направи ги безсилни. Водеща журналистка от СиЕнЕн демонстративно „отряза главата“ на Тръмп, но и това не им помогна. Ето защо редакторът на   пусна след края на президентската кампания в САЩ  статия, озаглавена „ “, с подзаглавие  Там се казва: „ “  (4)      ", "date": "2018.11.27", "title": "Протестите и кризата на неолибералната идеологическа хегемония"}
{"url": "http://www.classa.bg/%D1%81%D0%B2%D1%8F%D1%82/item/389898-times-%D0%B7%D0%B0-%D0%B4%D0%B0-%D0%BF%D0%BE%D0%BC%D0%BD%D1%8F%D1%82-%E2%80%94-%D0%B2-%D0%BB%D0%BE%D0%BD%D0%B4%D0%BE%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B5-%D1%83%D0%B2%D0%B5%D0%BA%D0%BE%D0%B2%D0%B5%D1%87%D0%B5%D0%BD%D0%BE-%D0%B7%D0%BB%D0%BE%D1%82%D0%BE-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": " че комунизмът донесе на света не по-малко зло, отколкото фашизма, отношението към него в Западна Европа е много по-меко, още повече, че идеите на Карл Маркс отново стават модерни, пише наблюдателят на Times Тим Монтгомъри. Според него специален музей в Лондон трябва да напомня на света за жертвите на комунистическата идеология, тъй като повечето от произведенията на Маркс са написани именно там.     Домът на терора в Будапеща е  , счита политическият наблюдател на The Times Тим Монтгомъри. Преди да се превърне в музей, сградата е място на мъчения и убийства на унгарското население - първо от фашистите, а след това от комунистите. Но, както отбелязва авторът на статията, извън Централна и Източна Европа за жертвите и престъпленията на комунизма почти не си спомнят нито в училищата, нито в университетите, нито на паметните места.  , отбелязва журналистът. Ако мнозинството от по-възрастните американци знаят, че идеологията на Карл Маркс е убила стотици милиони хора, 80% от младите жители на САЩ „  - подчертава авторът. По парадоксален начин   се падна на лидера на европейска страна, дълго време намирала се  , отбелязва Монтгомъри. Става дума за министър-председателя на Полша, който дари $10 милиона, за да помогне за създаването на Музея на жертвите на комунизма във Вашингтон. Обяснявайки решението си, Матеуш Моравецки обръща внимание на контраста между моралната и правната оценка на нацизма след 1945 г. и релативисткото отношение към комунизма след края на Студената война. Ако нацистките престъпници бяха екзекутирани и им беше отказан достъп до държавна служба, то много европейски комунисти след 1989 г. останаха на власт или се върнаха към нея - въпреки  .  на света на равните възможности не само позволяват на комунизма да избегне съдбата на фашизма, но и го правят още по-опасен, сигурен е наблюдателят. Според него  . При това, според автора,  .  на комунизма Карл Маркс се обявява за   на капитализма и за  . Както подчертава журналистът, Маркс пише повечето от творбите си в Лондон. Следователно би било уместно   на неговата фигура да бъде представена в музей, разположен в британската столица. Според наблюдателя партията, която някога е оглавявана от   Маргарет Тачър, трябва да започне да я строи.   Превод: В.Сергеев", "date": "2018.11.27", "title": "Times: За да помнят — в Лондон предлагат да бъде увековечено злото на комунизма"}
{"url": "http://www.classa.bg/%D1%82%D0%B5%D1%85%D0%BD%D0%BE/item/389899-rolls-royce-cullinan-%D0%B8%D0%B7%D1%82%D1%8A%D0%BD%D1%87%D0%B5%D0%BD-%D1%81%D1%82%D0%B8%D0%BB-%D0%B8-%D1%81%D0%B2%D1%80%D1%8A%D1%85%D0%BB%D1%83%D0%BA%D1%81-%D0%B5-%D0%B2%D0%B5%D1%87%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "Първият свръхлуксозен автомобил Rolls-Royce Cullinan беше представен официално у нас. Всъдеходът е кръстен на най-големия диамант, откриван досега. Новият Cullinan беше представен за пръв път миналата седмица в София.        Първият високопроходим Rolls-Royce е способен да премине всички препятствия, за да достигне до желаната дестинация. Новият всъдеход Cullinan предлага изобилие от лукс и плавност за иначе непредвидима ежедневна кола.         Новият автомобил е способен да премахне всяка грижа на пътя, осигурявайки на собственика си, без никакво усилие, луксозно изживяване навсякъде и при всяко едно пътуване. Rolls-Royce Cullinan е отговор на желанията на клиентите, който ще сбъдне мечтата им за луксозно офроуд пътуване. Това е вторият нов Rolls-Royce, който е базиран на изцяло алуминиевата архитектура на лукса.     Създателите на Cullinan сравняват возията по пресечен терен с комфорта на летящо килимче. За активирането на офроуд режим на шасито трябва само да се натисне специален бутон на централната конзола.   В салона седалките на втория ред са поставени малко по-високо от предните, за да осигурят по-добро виждане на пътниците. В задната част са предвидени специални маси, които могат да бъдат изтеглени с натискане на бутон. При отваряне на вратите автомобилът автоматично се спуска с 40 мм за лесно слизане или качване.     Cullinan е еднакво перфектен навсякъде – в ежедневието, когато карате децата на училище или пристигайки пред операта.   Със стил този Rolls-Royce ще ви отведе до някой самотен плаж, като в същото време без усилия ще разоре кал и чакъл, за да ви закара до любимото рибарско място или до някоя гора. Стотици тестове на пътя в цялата планета доказаха, че колата е способна да се справи с всякакъв терен.   Изтънченото и гъвкаво въздушно окачване се грижи за безопасността на пътниците в Rolls-Royce Cullinan на всякакви терени, независимо дали е на пътя или извън него. В същото време това е първата кола, която има триобемен дизайн в сегмента на SUV. Разделителната стена между багажната част и пътническото купе създава уникален комфорт за пътника.         Новият Rolls-Royce Cullinan се задвижва от 6,75-литров V12-цилиндров битурбо бензинов двигател и развива мощност от 571 к.с. и цели 850 Нм максимален въртящ момент. Скоростната кутия е 8-степенна автоматична. Изцяло нова е системата за задвижване на четирите колела, благодарение на която автомобилът преодолява всяко предизвикателство извън пътя.   Ускорението от място до 100 км/ч отнема едва 5,2 секунди, а максималната скорост е ограничена на 250 км/ч. Новият Rolls-Royce Cullinan предлага всякакви елементи по поръчка, разработени за различните нужди на своите собственици. Една от най-интересните опции е развлекателният модул, който представлява специално моторизирано чекмедже, в което се помещават оборудването и принадлежностите, необходими за всяко занимание на собственика на Cullinan.   То се намира в задното отделение на автомобила и може лесно да се отвори с натискането на бутон. Първите клиенти ще получат своя Rolls-Royce Cullinan през първото тримесечие на 2019 година. Според представители на компанията, цената на новия свръхлуксозен всъдеход започва от 265 000 евро, а с добавянето на различни опции, сумата може да нарасне и двойно.        ", "date": "2018.11.27", "title": "Rolls-Royce Cullinan - изтънчен стил и свръхлукс е вече  в България (СНИМКИ/ВИДЕО)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389889-%D0%BA%D1%84%D0%BD-78-%D0%BE%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D1%89%D0%B5-%D0%BF%D0%BB%D0%B0%D1%89%D0%B0%D1%82-%D0%BF%D0%BE-%D0%B5%D0%B2%D1%82%D0%B8%D0%BD%D0%B0-%D0%B3%D0%BE-%D1%81-%D0%BD%D0%BE%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "78% от собствениците на автомобили (над 2 млн. коли) ще плащат по-евтина полица по задължителната застраховка „Гражданска отговорност“, тъй като ще попаднат в бонус-класовете на новата система. Това съобщиха от Комисията за финансов надзор (КФН) по време на пресконференция, посветена на публикуваната наскоро за обществено обсъждане  .     Според регулатора около 44%, или 1 млн. души, ще достигнат максималния бонус и ще плащат с 25% по-малко или около 225 лв. (по сегашни цени) за „Гражданска отговорност“. От КФН посочват, че ако един шофьор кара без нарушения 2 години, това ще гарантира по-ниска полица за него с около 20%. Една година без нарушения ще означава с 10% по-евтина „Гражданска отговорност“. От регулатора очакват, че около 18% от водачите ще попаднат в по-високия клас и ще плащат повече. По-конкретно максималното оскъпяване от 1200 лв. се очаква да плащат около 18 хил. души. От КФН посочиха и конкретни примери. Оскъпяването на „Гражданската отговорност” например при превишена скорост ще означава 10% над застраховката. Ако това нарушение е в населено място и сериозно надскача разрешената скорост, може да стигне и до 30 на сто. Най-голямото наказание – плюс 400%, ще е заради тежки катастрофи с причинена смърт. Попадането в най-тежката група се получава и при извършването на поне 8-9 по-незначителни нарушения в рамките на една година. Неправилното паркиране, карането в бус лентата и превишението на скоростта с до десет километра в час над ограничението няма да се отчитат в системата \"бонус – малус\". Според експерти обаче статистиката, на базата на която е изготвена наредбата за класовете бонуси и малуси, е неточна. От КФН не предоставиха на журналистите конкретните разчети с мотива, че консултантът по подзаконовия нормативен акт ги е получил от КАТ и данните са конфиденциални. От регулатора увериха, че вярват на 100% на данните, но въпреки това остават съмненията, че повече водачи може да се окажат сред засегнатите с по-висока цена на ГО. На въпрос на Investor.bg дали се обсъжда отпадане на спорните текстове за продажбата на кола втора употреба от собственик с много нарушения и ГО от 1200 лв., от КФН обясниха, че все още се обсъждат различни варианти. По принцип не се обсъжда отпадане на тази част от новите предложения, а по-скоро прецизиране на текстовете и възможност за „зануляване“, но това трябва да се случи по начин, който да не допуска възможността да си прехвърлиш колата на някой близък или Проблемът е, че в сегашното предложение на наредбата, ако една кола е със скъпа застраховка \"Гражданска отговорност\", при продажба на машината новият собственик ще продължи да плаща висока премия, дори да е изряден шофьор. От КФН обясниха още, че на един рисков водач ще бъдат нужни 12 години, за да изчисти лошата история с нарушения и да достигне до неутрална цена на задължителната полица (без бонуси и без малуси). Малусът в цената на застраховката ще се чисти само с изрядно шофиране, каза Николай Петков от работната група подготвила предложението, което до 2 декември е предмет на обществено обсъждане.  Наредбата за системата \"бонус - малус\" се очаква да бъде приета до края на годината. През 2019 г. всички шофьори ще са без бонуси или по-скъпи застраховки. Ако шофьорите са без санкции, през 2020 година ще плащат по-евтина премия, но ако са с нарушения, \"Гражданската отговорност\" ще им е по-скъпа. Целта на новата система за санкции и поощрения е да се запазят същите приходи за застрахователните компании, но при по-справедливо разпределение, каза Владимир Савов. Ако системата събира по-малко или повече пари, може да настъпят корекции и санкциите да се намалят или увеличат, допълни той. По думите на Савов никой застраховател не „би повишил цените просто ей така“. Близо 40% от пазара се държи именно от „Гражданска отговорност“ и ако някой повиши цените, означава да загуби пазарен дял, обясни още той. Премията трябва да бъде достатъчна, така че да се събират нужните средства за ревизии и за изплащане на щети, добави експертът. роднина и отново да продължиш да шофираш рисково, обясни Владимир Савов, член на Комисията за финансов надзор. От КФН не скриха, че има и други проблемни текстове в новата наредба. Така например все още не е ясно какво ще се случва с нарушенията, за които наказателните постановления не са влезли в сила или се обжалват. Понякога този процес може да се разпростре в 2 календарни години, макар че нарушението фактически е направено само в едната, което ще окаже влияние на цената на застраховката и за бъдещ период. Освен това много хора не знаят, че са санкционирани и разбират за това, едва когато бъдат спрени на пътя от КАТ. Към днешна дата глобите към пътна полиция имат и давност.", "date": "2018.11.27", "title": "КФН: 78% от собствениците на автомобили ще плащат по-евтина ГО с новата система"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389890-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B8-%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D0%B0-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8%D0%BC-%D0%BD%D0%B8%D0%B5,-%D0%BC%D0%B0%D0%B9%D0%BA%D0%B0%D1%82%D0%B0", "text": " да припомня за пореден път моя прочит на нашата история, прочита на \"Критическата психология на българската история\", най-общото, разбира се! А то се свежда до нашата уникална драма, че векове наред не можем да осъзнаем себе си като Субект на Цивилизацията на Кирилицата и произтичащото от нея Православие! И винаги правим абсурдни \"цивилизационни избори\", които непременно водят със себе си национални катастрофи и ритуални български братски самоубийства!...     Впоследствие, припомням всичко това, защото Русия е нашето естествено дете, защото чрез Кирилицата/Българицата, тоест нашето писмено творение, а и чрез възпроизведеното от нея Православие, Русия се превръща в народ и държава! Иначе казано, България и българският народ са Историческият Субект на тази Православна Цивилизация, чиито съвременен стожер е тъкмо нашата историческа дъщеря - Русия, която днес отново е изправена пред вековния сблъсък със западната Римо-католическа, и впоследствие също протестантска цивилизация! Заради вековната историческа непримиримост на западното католическо-протестантско лицемерие към нашата източна православна цивилизация са се извършвали ужасяващи войни - две световни през ХХ в., чиято цел е да бъде заличена нашата, българската православна цивилизация! Не забравяйте това, драги!... И накрая, нека да видим как майката, тоест ние, българите, тоест България - Историческият Субект на Православната Цивилизация на Кирилицата/Българицата, се отнасяме днес към поредния католическо-протестантски опит да бъде заличена нашата дъщеря - Русия: Управляващите от ГЕРБ и измислените \"патриоти\" следват девиза да се снишат, докато бурята отмине?!... Опозицията от БСП мълчи в кататонен ступор, сякаш нищо не се случва няколко километра от нас в Черно море?!... \"Интелектуалците\", ох, тази образована пасмина, която разчита на Брюксел и Вашингтон да оцелее, също си трайка!... \"Революционерът\" - президент, НАТО-вският генерал Румен Радев също така се е сврял в миша дупка, предпочитайки да защитава правата на жена си?!... С други думи, драги, ние, българите, ние, България, ние, майката на Русия, за пореден път се отричаме от собственото си дете, от собствената си дъщеря?! А нали знаете какво се случва с родител, който се отказва от детето си - вечно страдание, вечна мъка и вечни провали, докато не дойде смъртта!... Нашата дъщеря - Русия, отдавна е показала, че е пораснала, че е станала могъща, че сама може да се справи с всички предизвикателства и опити да бъде унищожена! Тя и сега, в настоящата историческа ситуация, ще се справи, защото е откърмена с българската писменост и православие, защото е повече българска, отколкото сме самите ние!... А ние днес - България и българите, \"евро-атлантици\" и \"натовци\", сме просто един исторически боклук, който само смърди! Вонята е пронизала всички нас - от президент, през премиер, \"Народно събрание\", управляващи ГЕРБ и ОП, опозиция БСП и останалата паплач, но и в прогизналия от омерзение т-нар. \"български народ\"!... Това е положението, уважаеми дами и господа, драги ми другарки и другари!...", "date": "2018.11.27", "title": "Дъщерята ни е заплашена отново! А какво правим ние, майката?!..."}
{"url": "http://www.classa.bg/%D1%81%D0%B2%D1%8F%D1%82/item/389891-%D1%8F%D0%BF%D0%BE%D0%BD%D0%B8%D1%8F-%D0%BF%D1%80%D0%BE%D0%B4%D0%B0%D0%B2%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%BD%D0%B5%D0%BE%D0%B1%D0%B8%D1%82%D0%B0%D0%B5%D0%BC%D0%B8-%D0%BA%D1%8A%D1%89%D0%B8", "text": "Японските банки \"akiya\" (свободни), представляващи списъци с необитаеми недвижими имоти, управлявани от местните и регионални власти, предлагат къщи безплатно или на символични суми, съобщава порталът ReThink Tokyo. Инициативата се стреми да се бори срещу нарастващия в японската държава проблем с високия брой изоставени къщи, особено в селските райони.   През 2013 г. изследователският институт Fujitsu оцени броя на незаетите домове в Япония на 8,2 милиона. Префектурите Кагошима, Кочи и Уакаяма са концентрирали 10% от всички тези сгради. Смята се, че сегашната цифра, пет години по-късно, вече е увеличена до 10 милиона. Най-песимистичните прогнози показват, че до 2033 г. повече от 30% от всички домове в Япония ще бъдат изоставени или празни.   За да се обърне тази тенденция, инициативи като банките \"akiya\" могат да изиграят важна роля. Тези списъци групират изоставените имоти за продажба във всяка община или префектура и ги предлагат на намалени цени, опростявайки процеса на покупко-продажба, за да се извършат формалностите бързо. Това обикновено са големи къщи, някои от които дори имат големи парцели земя. Сред офертите можете да намерите дори безплатни жилища, които можете да закупите, като плащате само данъци и такси.   Експертите обаче съветват внимателно да проучвате състоянието на строителството, което ви интересува, тъй като понякога те могат да бъдат повредени от термити, течове на вода и проблеми с вентилацията, които могат да причинят плесени и унищожаване на дървените конструкции. В повечето случаи, след придобиването, имотът трябва да бъде частично или напълно реновиран.", "date": "2018.11.27", "title": "Япония продава безплатно необитаеми къщи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389888-%D0%BA%D0%B0%D0%BA%D0%B2%D0%BE-%D1%89%D0%B5-%D0%B8%D0%BC-%D0%B3%D0%BB%D0%B0%D1%81%D1%83%D0%B2%D0%B0%D0%BC", "text": "Българите сме недоверчив народ по природа, а не е пресилено да кажем - и по наследство. Съмняваме се и в най-благородното предложение, кой знае, може и с него да ни излъжат някак си. И понякога това съмнение се оказва напълно оправдано. Една бърза справка можем да направим с плеадата политици-месии, които видяхме през последните години - Волен Сидеров, Яне Янев, Николай Бареков, Веселин Марешки - списъкът е дълъг.     Друг път обаче недоверието е напълно нелогично и безпочвено и в чужди очи най-вероятно предизвиква насмешка и дори погнуса. Последното изследване на Евробарометър отново доказа, че се съмняваме във всичко и всички, но най-вече във вездесъщата Система - 60 на сто не вярват, че през май догодина, когато избираме евродепутати, ще се проведат честни и свободни избори. Още по-голям процент се опасяват от намеса на криминални групи. 81 на сто се притесняват, че вотът може да бъде (под)купен. Ще кажете - да, помните ли Костинброд 2013-а? Изборна измама не беше доказана пред съда, но все пак... А кошмара в Арена \"Армеец\" през 2015-а и небивалия хаос при преброяването на бюлетините от кметските избори? Дали някой не изнесе чувал повече или по-малко от необходимото... Няма как да не се сетим и за керваните с автобуси от съседни южни държави, които започват да пъплят насам преди всеки изборен ден. Или за тоновете кайма, които се превръщат в кебапчета и кюфтета с цел избирателят да бъде нахранен и, съответно, омилостивен. Всичко това допринася масово да се смята, че изборите са по-скоро нечестно начинание. Още когато бай Ганьо тръгва да прави избори, работата не е много читава, а описаното от Щастливеца е сатира, само че с много горчив привкус. Но е парадоксално човек силно да се притеснява, че конкретна схема (в случая - изборите) е измамна и крайно податлива на чужда намеса, и едновременно с това да е не особено добре запознат с материята. Не вярвате? На 26 март миналата година избирателната активност съвсем леко надскача 54%. През 2014-а 48 на сто стигат до урните. Май месец 2013-а е малко по-благоприятен - процентът е 51%. От сухата статистика е видно едно - около половината избиратели отказват да гласуват, дори и да приемем, че избирателните списъци са раздути с избиратели фантоми. Тенденцията на негласуване не е породена от притесненията, че изборите са несвободни, нечестни и купени. Епидемията от социална апатия се превърна в сериозна и остро заразна болест. Тя обхвана немалка част от българите, които в изборният ден изведнъж си намират хоби като риболов, бране на гъби или просто решават да не напускат уюта на собствения си дом, особено ако е студено. Така минават поредните избори, а никой не се тревожи, че не е взел участие в избора на народни представители, кмет, президент. Освен процентът избирателна активност, константен остава и страхът, че ако стигне до урните, ще се прецака. И без това всички са маскари... Отказът да участваш в демократичните процеси, сред които са и изборите, е коварен капан, който едновременно се храни от и още повече спомага за развитието на фобии като тази, че задължително някак си ще те измамят при пускането на бюлетината. А всъщност колкото повече хора гласуват честно, свободно и без притеснение, толкова по-малка тежест ще имате кебапчетата и купеният вот. Да не помниш как изглежда отвътре училището, където гласуваш, и едновременно с това да си убеден, че там ще те измамят, е не просто парадоксално. То е смешно точно както изборите на бай Ганьо - смешна сатира, примесена с много горчивина. А иначе мине - не мине и по площадите започва искане за пряка демокрация и референдуми като в Швейцария. Народът иска да бъде попитан... Лошото е, че когато се сбъдне желанието му, отказва да отговори - я от страх, я от друго...", "date": "2018.11.27", "title": "Какво ще им гласувам..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389884-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%8F%D0%BA%D0%BE%D0%B2-%D0%BF%D0%B5%D1%80%D1%81%D0%B8%D0%B5%D1%86", "text": "  При персийския цар Издегерд живял един добър християнин на име Яков. Той бил богат и знатен и заемал важна длъжност при двора на царя, който много го обичал. Но ето изведнъж Издегерд взел жестоко да преследва християните, като искал да се отрекат от Христа. Яков не устоял срещу заплахите и опасенията да се лиши от всички свои предимства и се съгласил да извърши езическите обряди, искани от царя.     Когато за това узнали майката и жената на Яков, дълбоко се огорчили, понеже и двете били ревностни християнки. Те му написали писмо, в което строго го укорили за отстъпничеството: \"Как можа ти да отстъпиш от небесния Цар заради светски почести, да изгубиш безсмъртния живот, да оставиш истината заради лъжата, заради земни изгоди да станеш недостоен за Божията любов? Със сълзи те молим, покай се и се обърни към милосърдния Бог! Ако ли не съзнаеш греха си, то ние не искаме да те видим, не искаме да имаме нищо общо с тебе!\" Това писмо силно развълнувало Яков: \"Ако майка ми и жена ми се отвръщават от мене, какво ще стане с мене, когато Господ ще дойде да съди живи и умрели и ще въздаде всекиму според делата?\" Разкаяние и дълбоко съкрушение се пробудили в душата на отстъпника. Той проливал горещи сълзи и все си мислел как да заглади престъплението си. Надеждата му била в милосърдието на Господа, Който не се отвръща от каещия се грешник: \"Ще тропам на вратите на Божието милосърдие, докато те ми бъдат отворени. Господ е благ и милостив. Той не иска смъртта на грешника и с радост приема каещия се\". Постоянната молитва и надеждата на Господа ободрили Якова, и когато след известно време царят го попитал за вярата, той с твърдост отговорил, че вярва в Христа. Царят го заплашвал със смърт. \"Това не ме плаши, отговорил християнинът. Смъртта е само временен сън, от който всички ще възкръснат\". Царят употребил всички усилия да склони Якова към второ отстъпничество, но накрай се убедил в неговата непреклонност и го осъдил на жестока смърт. Заповядал да отрежат всички членове на тялото му един след друг. Тая страшна присъда не разколебала твърдостта на Яков. Той се радвал, че Господ му дава възможност поне донякъде да заплати греха на своето отстъпничество и молил Бога само за търпение: Господи Боже мой, чуй ме, Твоя раб! Погледни на мене от висотата на Твоята светия, дай ми сила да изтърпя страданията и да се отплатя с кръвта си за моето престъпление! Изповядвам Твоето свято име, Боже мой, и полагам живота си за Тебе. Започнало се страшно мъчение, от което потреперили всички присъстващи. На мъченика отрязали един след друг пръстите на едната ръка, после на другата; на единия крак, после на другия; след това ръцете и краката; той само славословил Господа и не обръщал внимание на увещанието на приятелите, които го молели да спаси живота си. Мъчението продължило дълго, но твърдостта на мъченика нито за миг не се поколебала. Вече едва жив, той намирал сили да слави Бога: \"Свят, свят, свят си, Боже Вседържителю, възхвалян от небесните сили! Погледни на мене, Боже на живи и мъртви, и чуй молението ми! Вече ми са отнети всички членове и тялото ми е почти мъртво, нямам крака да застана пред Тебе; нямам ръце да ги подигна към Тебе, нямам колене да падна и да Ти се поклоня; аз съм повален пред Тебе, Владико мой, като дом разрушен и дърво без клони. Моля Те, не ме оставяй докрай и милостиво изведи душата ми из тъмницата!\" Едва той свършил молитвата си и му отсекли главата. Християните благоговейно погребали тялото на светия мъченик.", "date": "2018.11.27", "title": "Св. великомъченик Яков Персиец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389885-27-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 176 г. Марк Аврелий назначава сина си Комод за съимператор, с което прекъсва системата на осиновените императори в Римската империя.    През 1095 г. папа Урбан II благославя по време на събора в Клермон провеждането на Първия кръстоносен поход.    През 1705 г. Петър I създава морска пехота в Русия.    През 1895 г. Алфред Нобел прави завещание, с което дарява цялото си състояние във фонд за Нобелова награда.    През 1916 г. по време на Първата световна война Първа софийска дивизия овладява румънския град Гюргево.    През 1918 г. е създадена Украинска академия на науките под ръководството на Владимир Вернадски.    През 1919 г. министър-председателят на България Александър Стамболийски подписва Ньойския договор.    През 1971 г. космическият апарат Марс 2 на СССР достига повърхността на Марс, но не успява да кацне на планетата, а пада на повърхността й.    През 2005 г. във Франция е извършена първата трансплантация на части от лицето.  ", "date": "2018.11.27", "title": "27 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389886-%D0%BD%D0%BE%D0%B2-%D1%80%D0%B5%D0%BA%D0%B5%D1%82-%E2%80%93-%D0%B4%D0%B5%D0%B1%D0%BD%D0%B0%D1%82-%D0%BA%D0%BE%D0%B9-%D0%B8%D0%BC%D0%B0-%D0%BA%D1%80%D0%B8%D0%BF%D1%82%D0%BE-%D0%B2%D0%B0%D0%BB%D1%83%D1%82%D0%B0,-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D0%B3%D0%BE,-%D0%B8%D0%B7%D0%BA%D0%B0%D1%80%D0%B2%D0%B0%D1%82-%D0%B3%D0%BE-%E2%80%9C%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA%E2%80%9D,-%D0%B8-%D0%BC%D1%83-%D0%BF%D1%80%D0%B8%D0%B1%D0%B8%D1%80%D0%B0%D1%82-%E2%80%9C%D0%BA%D0%BE%D0%B9%D0%BD%D0%B8%D1%82%D0%B5%E2%80%9D%E2%80%A6", "text": "Служители на ГДБОП неутрализираха организирана престъпна група за компютърни измами и незаконно придобиване на криптовалута на обща стойност над 5 милиона щатски долара. Действията са осъществени под ръководството на Специализираната прокуратура, съобщават от МВР. Претърсени са компютри, ползвани от български граждани, обект на разследването, и е „иззета“ криптовалута за около 3 милиона долара (равняващи се на около 5 млн. лева). Образуваното в края на юни 2018 г. досъдебно производство по случая и резултатите от разследването нямат аналог както в България, така и в Европа.      Специализираната прокуратура повдигна обвинения на три лица, след като на 22 ноември 2018 г. бяха иззети ползвани от тях компютри и флашпамети, хардуерни портфейли, тефтери с данни за множество акаунти на съществуващи и несъществуващи физически лица, които са били използвани в незаконната схема за придобиване на криптовалрута. Иззет е и лек автомобил на стойност 60 000 лв., купен с пари от престъпната дейност. Открити са също множество цифрови комбинации – кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли (места за съхранение на криптовалута). Тримата обвинени са действали изключително професионално и конспиративно. Използвали са иновативни механизми, специализирани софтуери и най-вече, високи компютърни познания в областта на търговията с криптовалута. С определение на Специализирания наказателен съд на двама от обвинените са взети мерки за неотклонение „задържане под стража“. На третия участник наблюдаващият делото прокурор е определил „парична гаранция“ в размер на 50 000 лева. Новините на NOVA Преди време един приятел от ентусиастите дето правим ЛевКойна ми каза, че престъпниците от БОП дебнат кой къде има изкопани някакви крипто-пари, и го “бомбят”. Измислят му дело, прибират парите, а после “сървърът се повредил” и койните ги няма. Т.е. организираната престъпна група, носеща името “Борба с организираната престъпност” си е намерила нов бизнес. Тогава помислих, че човекът преувеличава, но днес гледам поредната “акция” и силно се съмнявам. Не мога да кажа твърдо, че е постановка, но като гледам какви ги говорят откровени глупости, точно на това ми прилича. Пред невежата тълпа глупостите минават, но не и пред някой, който има елементарни познания. По същество в обясненията не може да се види какво точно е престъплението. Някакви хора имат койни, имат ключове и “кодове”. Точно това са конфискували. Но това не е нещо престъпно. Ключовете и кодовете са част от крипто-валутите. Имали акаунти в системи за търговия! Ами то с акаунти се пазарува. Знаели техники за “манипулация на пазара”. Ами това е съвсем законно – правят го на Уолстрийт с милиарди долари всеки ден. Случва се и на крипто-пазарите, защото са с по-малък оборот. И който го умее, го умее. Както се казва – който не може да търгува, да не се захваща.  Най-вероятно не става дума за престъпна група, а за престъпление на властта спрямо тях. Точно което ми каза и приятелят ми.  Удрят дори хора с по 100 биткойна. Това са 400 хиляди долара, които доста бързо “изчезват” в портфейлите на полицаи и прокурори.  Като слушате за грандомански акции, в които има “крипто-валута”, да знаете че най-вероятно е просто рекет и ограбване на някой човек…  Ние в ЛевКойна, засега не сме застрашени, защото койнът няма никаква стойност…   Но един ден ако ни приберат, да знаете, че е защото ТЕ са престъпници, а не защото НИЕ сме такива…  ", "date": "2018.11.27", "title": "Нов рекет – дебнат кой има крипто-валута, арестуват го, изкарват го “престъпник”, и му прибират “койните”…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389887-%D1%82%D0%BE%D0%BD%D0%BE%D0%B2%D0%B5-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D1%81-%D0%BF%D0%B5%D1%81%D1%82%D0%B8%D1%86%D0%B8%D0%B4%D0%B8-%D0%BD%D0%B0%D0%B4-%D0%BD%D0%BE%D1%80%D0%BC%D0%B0%D1%82%D0%B0-%D1%81%D0%B0-%D1%85%D0%B2%D0%B0%D0%BD%D0%B0%D0%BB%D0%B8-%D0%BA%D0%BE%D0%BD%D1%82%D1%80%D0%BE%D0%BB%D0%BD%D0%B8%D1%82%D0%B5", "text": "Тонове плодове и зеленчуци с пестициди над нормата са хванали контролните органи на границата ни с Турция от началото на годината. Достигнали ли са част от опасните пратки до пазарите в страната и вредни ли са веществата, с които се лакира кората на цитрусите.     В сезона на цитрусовите плодове магазините и пазарите вече са залети с перфектно изглеждащи портокали, мандарини и лимони. Хората обаче сигнализират за оцветители, които буквално боядисват ръцете при обелване на кората. Масово плодовете и зеленчуците се продават без етикет, който да ни показва дали са третирани с химикали. Какви химикали и в какви норми се влагат в плодовете на пазара, се следи в централната лаборатория на Агенцията по храните. Влагането на пестициди в плодовете и зеленчуците е разрешено, но само в ограничени количества.  За да удължат живота на плодовете на пазара и подобрят външния им вид, производителите злоупотребявали с количествата на пестицидите, с които пръскали стоката. Като външна граница на Европа България е длъжна да контролира вноса на рискови плодове и зеленчуци. По правило на проверки подлежи всяка десета партида. Особено строг е контролът при пратките с лимони и нар. Стоката се разтоварва в халета на границата, след което се изследва в акредитирана лаборатория. На пункта “Капитан Андреево” от началото на годината са върнати или унищожени тонове опасни плодове и зеленчуци. Интересното е, че там проби за пестициди от банани, портокали и мандарини не се взимат.  През последните години в Европейския съюз са спрени тонове плодове, пълни с пестициди, основно пратки с портокали и грейпфрут от Южна Африка, Италия, Аржентина и Турция. Контролът започва още на границата. Нерядко обаче търговци подобрявали вида на стоката именно със забранени изкуствени добавки. Зелените мандарини и портокали превръщали с бои в зрели, за да ги продават на по-високи цени в началото на сезона.  „Разрешените препарати за третиране са главно дървесни смоли и восъци за по-добър вид на стоката и за предпазване на гниене и мухъл. Не би следвало да се използват оцветители, използват се други вещества, които са разрешени”, обясни д-р Кремена Стоева от „Контрол на храните”.", "date": "2018.11.27", "title": "Тонове плодове и зеленчуци с пестициди над нормата са хванали контролните"}
{"url": "http://www.classa.bg/%D1%81%D0%B2%D1%8F%D1%82/item/389879-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Тереза Мей се изправи пред камерите и със смайващо дебелоочие заяви, че страната ѝ се отправя към светло бъдеще. Великобритания щяла да е вече независима от ЕС. Пълни измишльотини         Да се чудиш и маеш на самочувствието и настойчивостта, с които британската министър-председателка прави на глупаци своите сънародници. След срещата на върха в Брюксел, на която в погребално настроение беше подпечатан мъчително изработеният договор за напускането на Великобритания, Тереза Мей се изправи пред камерите и заяви, че страната ѝ се отправя към светло бъдеще, защото занапред ще може да сключва по-изгодни търговски договори с целия останал свят. Освен това сега Лондон възстановявал контрола си над миграцията и занапред не трябвало да превива гръб пред надутите съдии от Европейския съд. Всичко това са пълни измишльотини, защото според споразумението за раздяла, в отношенията между Великобритания и ЕС на първо време нищо няма да се промени – поне до края на 2020 година, а може би и година-две след това. За този период Великобритания остава част от общия пазар, което означава, че европейските граждани могат свободно да влизат в страната, а присъдите на Европейския съд в Люксембург продължават да са задължителни. През тези години Лондон ще продължи да плаща и вноските си в общата каса, но вече ще бъде лишен от правото на глас. Британците няма да участват нито в Европейските съвети, нито ще имат свои депутати в Европейския парламент. Тъй че изобщо няма да бъде изпълнено обещанието, с което привържениците на Брекзита омайваха избирателите преди фаталния референдум: че Великобритания ще си върне контрола над своите собствени дела.   Преходен период ли?   И изобщо не е сигурно, че това положение ще се промени след изтичането на преходния период. Защото Великобритания ще се добере до мечтаната си независимост единствено в случай, че до края на 2020 година бъде изработен нов договор за двустранните отношения с ЕС. В противен случай Обединеното кралство ще остане в един не особено изгоден митнически съюз с ЕС, а Северна Ирландия навярно ще бъде практически член на европейския вътрешен пазар. Само отложени си остават централните проблеми: за бъдещия статут на Великобритания и за границата между двете Ирландии. Защото „политическата декларация\", подписана от Лондон и ЕС-27, не съдържа същински проекторешения. В най-добрия случай тя е списък с пожелания, в който са изброени всички възможни области на бъдещото сътрудничество. Ако тези пожелания наистина се осъществят, Великобритания и занапред ще бъде нещо като член на ЕС. Тъй че закономерно възниква въпросът: за какво всъщност беше целият този цирк? Да не говорим, че сегашният вариант на споразумение не е особено благоприятен нито за Великобритания, нито за ЕС. Както много точно го формулира холандският премиер Марк Рюте след историческата среща на върха в края на седмицата: „Всички губят, никой не печели!\" Но Тереза Мей явно не се интересува особено от действителността. Вместо това тя сваля звезди от небето за своите избирателки и избиратели – същите звезди, които им сваляха лъжците, провели кампанията за напускане. Министър-председателката просто иска по някакъв начин да прокара сделката през разбунения си парламент. А изгледите за това са лоши. Ако спечели гласуването в парламента, Тереза Мей най-вероятно ще изгуби подкрепата на северно-ирландските юнионисти, а с това – и правителственото си мнозинство. Ако пък сделката не мине в парламента, Мей навярно ще трябва да подаде оставка – или пък просто ще бъде свалена от собствената си Консервативна партия. Попаднала е в капан. Капан, от който и един следващ министър-председател няма да може толкова лесно да се измъкне.   Къде са милиардите?     Единствената останала алтернатива е Великобритания още през март 2019 да напусне ЕС без договор и без преходен период. Тогава вече, вместо обещаваното „светло бъдеще\", ще настъпи истински хаос. В този вариант дори финансовите изгоди за Лондон ще се окажат повече от скромни. В момента, след приспадането на всички извънредни отстъпки, Великобритания плаща в общата каса на ЕС около 6 милиарда евро. Тези пари привържениците на Брекзита вече авантюристично са обещали в двоен и дори в троен размер на своите привърженици. Само гръмкото послание, че британското здравеопазване ще получава по 394 милиона евро седмично от спестените в Брюксел пари, ще струва на държавния бюджет цели 20 милиарда евро годишно. Да не говорим за милиардите допълнителни разходи за субсидиране на британските фермери. Но не само британците си затваряха досега очите за проблемите, които възникват след Брекзита. Великобритания все пак внася третата по размер вноска в общата каса на ЕС, тъй че на предстоящите бюджетни преговори за периода след 2021 година автоматично възниква въпросът: кой ще запуши отварящата се финансова дупка? И на този въпрос няма да може да се отговори с „умела дипломация\", както Ангела Меркел похвално оцени постигнатото дотук. За този проблем ще трябват истински пари и силна политическа воля.", "date": "2018.11.27", "title": "Какво ще стане с Великобритания?"}
{"url": "http://www.classa.bg/%D1%81%D0%B2%D1%8F%D1%82/item/389880-%D1%80%D1%83%D1%81%D0%B8%D1%8F-%D1%82%D0%B5-%D0%BA%D0%B0%D0%B7%D0%B2%D0%B0%D1%82,-%D1%87%D0%B5-%D1%81%D0%B0-%D0%B1%D0%B8%D0%BB%D0%B8-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%BD%D0%B8%D0%B5-%D1%89%D0%B5-%D0%BF%D1%80%D0%BE%D0%B2%D0%B5%D1%80%D0%B8%D0%BC", "text": "Били ли са американските астронавти през 1969 година на Луната? Съмненията и дискусиите по този въпрос не затихват от десетилетия. Сега руснаците явно са решили да проверят този факт – лично!           Новината съобщи ръководителят на руската космическа агенция \"Роскосмос\" Дмитрий Рогозин: една от задачите на планираната за след 2030 година руска мисия до Луната ще е да провери дали американците наистина са били на Луната през 1969 година: \"Поставихме такава задача - да се отиде и да се провери били ли са там, или не. Те казват, че са били. Ще проверим.\"     Отговорът на Рогозин на уточняващ въпрос, зададен от кореспондент, създаде впечатлението, че шефът на \"Роскосмос\" се е пошегувал. Но в Русия отдавна съществуват съмнения относно мисията на НАСА \"Аполо-11\". Съветският съюз се отказа от програмата си за изследване на Луната в началото на 1970-те години, след като четири експериментални ракети се взривиха. Сега Русия планира да изпрати след 2030 г. космонавти на Луната, които да останат там две седмици. По думите на Рогозин, нито една страна не може сама да изпълнява програма за полети до Луната и уточни, че Русия се надява на сътрудничество със САЩ, Европа и Китай. Миналата година Русия се съгласи да работи заедно с НАСА по проекта за орбитална станция около естествения спътник на Земята, наречена \"Deep Space Gateway\".   Защо има съмнения?   В средата на юли 1969 година половин милиард души на Земята проследяват на живо по телевизията как астронавтите Нийл Армстронг и Бъз Олдрин стъпват на Луната, докато астронавтът Майкъл Колинс остава в капсулата. Тогава почти никой не оспорва достоверността на черно-белите кадри, включително и в Съветския съюз. През 1970-те години обаче американецът Бил Кейсинг издаде книгата си \"Ние никога не сме били на Луната: Американската измама за 30 милиарда долара\". И до днес тя е основният аргумент на всички, които вярват, че кацането на Луната през 1969 е била една гигантска инсценировка, заснета в тайно телевизионно студио. Инсценировката била дело на режисьора Стенли Кубрик, чийто филм \"2001 - една одисея в Космоса\" излиза още през 1968 година. Поръчител на измамата бил тогавашният американски президент Ричард Никсън, а снимките били направени в американската военновъздушна база Нортън в Сан Бернардино.   Руската космическа агенция смята да изпраща своя мисия до Луната   Първоначално книгата на Кейсинг предизвика най-вече насмешки и подигравки, но през седемдесетте години много американци започнаха вече да не приемат безрезервно всичко, което им казва правителството - особено след аферата \"Уотъргейт\". Още повече, че в творбата си Кейсинг поставя и въпроси, които изглеждат много смислени: Защо снимките от Луната са толкова добри, сякаш са правени от фотографи-професионалисти? Защо никъде на небето не се виждат звезди? И защо американският флаг, забоден на повърхността на Луната, се развява, макар там да няма атмосфера?   Обясненията на Кейсинг   Авторът на творбата предлага свои обяснения за всичко. На аргумента, че стотици хиляди американци са видели с очите си и на място изстрелването на \"Аполо 11\", той обяснява как след като ракетата се е изгубила от погледа им, курсът ѝ е бил променен и тя е кацнала в Антарктика. Там астронавтите останали няколко дни, след което военен самолет ги откарал до Тихия океан, откъдето били прибрани от самолетоносач. Самите астронавти реагираха особено гневно на твърденията, че били актьори в гигантска измама. Един от епизодите, който дълго ще се помни, е реакцията на Едуин \"Бъз\" Олдрин на провокацията на репортера Барт Сибрел, който през септември 2002 година поиска от астронавта да се закълне в Библията, че е бил на Луната, и го нарече \"страхливец\" и \"лъжец\". Олдрин, тогава на 73 години, удари с юмрук в лицето 35-годишния репортер. Бил Кейсинг почина през април 2005 на 82-годишна възраст. Но до последния си миг той продължи да вярва в своята теория за фалшифицираното от американците кацане на Луната.", "date": "2018.11.27", "title": "Русия: \"Те казват, че са били на Луната. Ние ще проверим.\""}
{"url": "http://www.classa.bg/%D1%81%D0%B2%D1%8F%D1%82/item/389881-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BC%D0%BE%D0%BB%D0%B4%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B3%D1%80%D1%8A%D0%BC%D0%BD%D0%B5", "text": "Още една година на политически сезон в Молдова приключва. На прага 2019 е десетата годишнина от събитията от април 2009 г. Припомняме, че през април 2009 г. Молдова направи европейски избор. Под дима на горящата парламентарна сграда и разрушената президентска администрация падна комунистът Воронин.     През 2009 г. в Молдова дойде власт проевропейска коалиция, състояща се от демократична партия, либерална демократическа партия и либерална партия. Комунистическата партия на Молдова с други про-руски поддръжници се озоваха в опозиция, която след това напълно се срина. Тогава изглеждаше , че мечтата на много молдовци за европейската интеграция се сбъдна. От висшите трибуни на парламента, правителството и председателството звучаха разпалени речи за “европейския вектор”, “европейската интеграция до 2010 г., след 2011 г. … и по-нататък в прогресия. Европейските комисари не изпускаха и седмица да долетят в Молдова. Плановете на Вашингтон за “обединена Европа: от Балтийско до Черно море” с включването на други бивши съветски републики в тази “орбита” също се оформяха. Интензивно заработи Програмата за Източно партньорство. В Молдова и Румъния започнаха да се създават икономическите зони на Горен и Долен Дунав. По западните граници на Молдова рухнаха оградите от бодлива тел и на тяхно място се появиха системи за контрол по европейски стандарти. Европейски фондове започнаха да се вливат в Молдова за осъществяване на реформи и разработване на европейски стандарти. Под ръководството на европейския комисар Фуле бяха проведени десетки срещи с ръководството на Молдова. Именно той започва прокарването на финансирането й и включването на Молдова в така наречената “История на успеха”. Във всички доклади на Европейската комисия Република Молдова е включена в списъка като “новаторска”, „първенец“ и … несравнима по прилагането на европейските стандарти. В Молдова започнаха да звучат все по-често лозунги за единна румънска държава, необходимостта от обединяване за ускоряване на европейската интеграция. Молдова бе първата от страните от бившия СССР, която получи безвизов режим и подписа споразумението за асоцииране с ЕС. Но освен шумните кортежи, сладките фрази и енното количество европейски чиновници, в Молдова, като гъби след дъжд започнаха да никнат ултрамодерни квартали на „евроинтеграторите“ от управляващата коалиция. И така „борците за интеграция започнаха масово да изкупуват имоти не само в Румъния и България, но и в Швейцария, Австрия, Англия, Германия. В новосъздадените свободни икономически зони започнаха да се появяват цели магазини за преопаковане на изтекли лекарства за аптеки и болници, а контрабандата на цигари и алкохолни продукти започна да процъфтява. И така, Молдова започна да се превръща в зона на контрабанда, пране на пари, отдалечавайки се не само от европейските стандарти, но и от собствените си закони, и най-важното – от Конституцията. Първите скандали не закъсняха. Първият голям скандал, който гръмна беше свързан с кражбата на пари за подобряване на държавната граница. Освен това Европейският комисар по разширяването – Фюле се оказа замесен в него. Доклади за този инцидент, заключения на Европейската комисия звучаха доста, обаче, бяха изслушани, след което беше решено да се закрие случая. Фуле обаче трябваше да бъде изпратен с “почести” “след изтичането на мандата”. Но досега в Молдова този случай за милиони евро не е забравен. Нататък, все повече започнаха да се „развиват“ нещата. Европейските пари просто започнаха да се описват: за фиктивни реформи на законодателството, за социална осигуряване, за антикорупционни центрове. Тоест, парите от европейските фондове се харчиха за неща, които фактически не могат да се проверят. Европейските комисари – финансисти вече откровено работиха на принципа “cashback”, т.е. ние ви даваме средствата – вие проценти. Обаче, всичко си има край. Молдовският „елит“ подобен на паяци в буркан, започна да се самоизяжда един друг в стремежа си към свръхпечалба. И всичко това се случваше под същите лозунги за европейска интеграция. Елитът играеше и продължава да играе главна роля в разграбването на Молдова, дискредитирайки същия онзи „европейски вектор на развитие“. Сега за никого не е тайна, че практически като по Илф и Петров сега имаме Европа “голяма” и Европа “малка”. В страните от “голямата” Европа се обсъждат санкции, налагат се бюджети, случват се глобални мащабни политически скандали, а в малката … И сега, когато разглезеното от Европа молдовско ръководство, е затънало в корупция, разграбване на европейските фондове, разграбване на банковата система, в Републиката все по-малко обсъжда европейско бъдеще. Днес можем да кажем със сигурност, че елитът на Молдова успешно завърши собствения си мит: за държавата, за независимостта, за върховенството на закона, за спазването на принципите на демокрацията … Такива са “европейските ценности”. За никого не е тайна, че бъдещите парламентарни избори ще бъдат още един успех на фалшификациите, разпиляването на длъжностите, разграбването на банките и държавния бюджет, обедняването на молдовските граждани. В началото на 90-те години очаквахме Молдова да се развива като нормална страна. По това време, когато бях все още млад служител на Министерството на външните работи на Молдова, наивно се радвах на встъпването на страната си в международни организации, вярвайки, че нещата ще се подобрят в необходимата посока. Но стана това, което стана..народът замина, и аз напуснах страната. Всеки ден около два или три автобуса напускат Молдова безвъзвратно, един самолет и две или три коли с хора. Неофициалната статистика казва, че около един милион са напуснали страната. И раждаемостта не компенсира тези данни. Те могат да бъдат заменени само от имигранти от пламтящата Украйна или по-вероятно от далечни земи. В същото време в Молдова полетата пустеят, селата и градовете замират, индексът на неравенството е най-висок не само в ОНД, но и в Европа. Самосъзнанието на гражданите е най-ниското ниво, обществото е обхванато от негативно настроение и нихилизъм. Въпреки това. Молдовският народ продължава да бъде настройван един срещу друг по така нареченият „идеологически принцип“. Евроинтеграция уж няма, но под знамената на „евроинтеграцията“ се водят активни антируски и антирумънски кампании, всяка от собствената си камбанария. Властта, нямайки повече авторитет, се опитва да обедини понятието „европейски избор“ с обединяването с Румъния периодично организирайки поръчкови социални проучвания и маршове. Молдова с пълен провал на идеите на евроинтеграцията се опитва да си спечели точки сблъсквайки гражданите на Молдова по всички съществуващи идеи и ценности. И именно това е най-опасно за бъдещето на Молдова. Народът на Молдова вече не е ориентиран на позитивна цел, даже в този смисъл можем да кажем, че е настъпила абсолютна нищета. Дали днес гражданите на Молдова носят здрав дух, или онзи идеализъм и единство на възгледите и многообразието, кито съществуваха в тази страна преди десет години. Не, разбира се. Но въпреки това, Молдова не е най-окаяната земя, което твърде много се опитваме да си внушим. Просто в нея сега има големи, но системни проблеми под формата на недалновидни политически елити. Способно ли е сегашното молдовско ръководство да обедини всички съзнателни хора?! Уви, уверен съм, че не. И не само заради това, че съществуват ментални различия, а именно защото точно сегашното ръководство на Молдова продължава да разделя хората. Аз съм се отнасял и продължавам да се отнасям с недоверие също към Партията на социалистите. До сега смятам, че тази партия е подложена на разделение заради това, че в нея има достатъчно много противоречиви фигури, които са свързани с някои подмолни споразумения с основния автор на краха на европейската интеграция в Молдова – Плахотнюк. И освен всичко това, и Европа трябва да си определи кой ще управлява в Молдова утре. Тези, които бяха вчера и днес, вече са се показали. Те провалиха всичко и всички. Да се разчита отново на коалиции и съюзи? Това вече е в историята от 2009 г. насам. Управляваща проевропейска партия в Молдова, както показа практиката, е невъзможна. Някои експерти изразяват идеи, че парламентарните избори в Молдова през февруари 2019 г. няма да се проведат. Те няма да се случват поради факта, че сегашното правителство не е в състояние да ги проведе без да ги провали, което означава, че в Молдова е възможна криза, изкуствена, икономическа или … банкова криза. Банковата криза, например, е сривът на Molindinkosbank или Molagrobank, който ще бъде катализатор на финансовата и икономическа криза, тъй като тези две банки са гръбнак. Да се печели време за да се пазарим с Брюксел – ето това е, което сегашното правителство иска. Кризата в Молдова може да тръгне заедно с изострянето на ситуацията в Украйна в навечерието на президентските избори. Порошенко и Плакотнюк имат подобни ситуации.  Кризата в Молдова и Украйна, в която могат да бъдат въвлечени Румъния, Унгария и Полша, е опасна за стабилността както на източните граници на ЕС, така и на европейската сигурност като цяло. Автор: Андрей Бурачев, журналист, бивш служител на Министерството на външните работи и европейската интеграция на Република Молдова.", "date": "2018.11.27", "title": "Кризата в Молдова може да гръмне"}
{"url": "http://www.classa.bg/%D1%81%D0%B2%D1%8F%D1%82/item/389882-%D0%B5%D0%BA%D1%81%D1%88%D0%B5%D1%84%D1%8A%D1%82-%D0%BD%D0%B0-%D0%B5%D0%B2%D1%80%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%BF%D0%B5%D1%86-%D1%81%D0%BB%D1%83%D0%B6%D0%B1%D0%B0-%E2%80%9D%D0%BD%D0%B0%D1%82%D0%B8%D0%B2%E2%80%9D", "text": "...Ако украинските кораби бяха опитали подобно нещо в Израел, отдавна щяха да са потопени!     Израелските военноморски сили са задължени да действат твърдо при отбрана на затворени акватории — да откриват предупредителен огън при нарушители и незабавно да ги потапят в случай на ответна стрелба.   Това заяви на 25 ноември бившия ръководител на израелските специални служби «Натив»Яков Кедми за РИА Новости, коментирайки инцидента с украинските кораби в акваторията на Черно море.     Той също добави, че Русия трябва да решава подобни въпроси без да гледа когото и да било. Припомняме, че три кораба на ВМС Украйна си позволиха безпрецедентно нарушение, преминавайки незаконно държавната граница на Русия в Черно море, за да влязат в Керченския пролив. Корабите извършиха опасни маневри и отказаха да се подчинят на бреговата охрана. Русия незабавно затвори прохода към Кримския мост, а украинските кораби бяха принудени да останат в акваторията на Черно море. Както съобщи началникът на Общоруското движение за подкрепа на морския флот Михаил Ненашев, по международните морски закони Русия има пълното право да приложи сила за разрешаване на тази ситуация. Днес, Русия свиква спешно заседание на Съвета за Сигурност по случая. News Front Русия задържа трите кораба на Украйна в Черно море Всичките три плавателни съда на военно-морските сили на Украйна, нарушили руската граница, са задържани в Черно море, за тяхното принудително спиране бе използвано оръжие, съобщиха от пресцентъра на Федералната служба за сигурност на Русия (ФСБ) . Двата бронирани катера с артилерийско въоръжение “Бердянск” и “Никопол” и буксирът “Яни Капу” минаха през Керченския проток днес и според руските власти те са извършили пореден опит за незаконни действия в пределите на териториалното море на Руската федерация, не са реагирали на предупрежденията за незабавно спиране и са извършили опасни маневри. И трите кораба са задържани, на трима ранени военнослужещи украинци е оказана медицинска помощ. Опасност за живота няма за нито един от тримата. От Федералната служба за сигурност на Русия твърдят, че на украинците им е пределено ясен редът за преминаване на военни кораби през териториалното море на Русия и през Керченския проток. На помощ на украинските съдове в Азовско море са били изпратени други военни кораби, но скоро са получили нареждане да се върнат в Бердянск. ФСБ подчертава, че “киевските ръководители, предприемащи подобни опасни и безотговорни решения, би трябвало да помислят за последствията от действията си”. От руска страна обещават да оповестят публично доказателства за подготовката и провеждането от Киев на провокационните действия на военно-морските сили на Украйна. В същото време Военният комитет при президента на Украйна нареди на Съвета за национална сигурност да въведе военно положение в странта заради ситуацията в Азовско море. Военният комитет разглежда събитията в Азовско море като “акт на военна агресия”. /", "date": "2018.11.27", "title": "Ексшефът на еврейската спец.-служба ”НАТИВ”:"}
{"url": "http://www.classa.bg/%D1%81%D0%B2%D1%8F%D1%82/item/389883-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D0%B1%D1%8F%D0%B2%D0%B8-%D0%BC%D0%BE%D0%B1%D0%B8%D0%BB%D0%B8%D0%B7%D0%B0%D1%86%D0%B8%D1%8F", "text": "Украйна обяви мобилизация, въведе 30 дни военно положение е обвини Русия, че нарушава Резолюция на Съвета за сигурност на ООН от 1947 година.  Напрежението между Киев и Москва мълниеносно расте в последните часове. Украинските медии твърдят, че руснаците са задържали 24 украински военни след инцидента в Керченския проток в неделя. \r\n    Русия продължава да твърди, че действията на Киев са провокация и е категорична, че е опазила акваториалните си граници.  Президентът Петро Порошенко подписа указ за извънредно положение за 30 дни. Мярката влиза в сила от 14,00 часа киевско време на 26 ноември до 14,25 часа на 25 януари 2019 г. На Генералния щаб е наредено да организира частична мобилизация.  Министерството на външните работи на Украйна ще се обърне с призив към Великобритания и САЩ като държави, които гарантират безопасността на страната съгласно Меморандума от Будапеща от 1994 г. Също така ще се обърне към Съвета за сигурност на ООН, Организацията за сигурност и сътрудничество в Европа, ЕС и други приятелски държави и организации.  Министерството на информацията и външното министерство незабавно ще организират информационна кампания относно агресията на Русия сред чуждите правителства и влиятелните политически, икономически и граждански актьори.  Военното министерство и Генералният щаб ще изменят плана за мобилизация на въоръжените сили.  В указа се подчертава, че агресията на Русия е в нарушение на Резолюция 3314 на Съвета за сигурност на ООН от 1974 г.  Украйна ще въведе специален режим за защита на независимостта, целостта и суверенитета на страната.  Порошенко обяви във видеобръщение, че военното положение няма да засегне гражданските права и свободи, както и президентската кампания, която ще започне на 31 декември – три месеца преди изборите през март.  Междувременно трима бивши президенти на Украйна, Леонид Кравчук, Леонид Кучма и Виктор Юшченко обявиха, че са против налагането на военно положение.  Украинските власти искат незабавно освобождаване на иззетите кораби и задържаните моряци. \r\n Съветът за сигурност на ООН и НАТО трябва за заседават по-късно днес в опит да потушат кризата. Въпреки това от НАТО вече обявиха подкрепата си за Украйна, а Постоянният съвет на Организацията за сигурност и сътрудничество в Европа ще проведе специална сесия във Виена, за да обсъди „агресията на Русия срещу Украйна“. \r\n Москва: Координирана провокация със САЩ и ЕС \r\n Руското външно министерство обвини Украйна в умишлена провокация с цел установяване на претекст за нови санкции срещу Москва. Министерството на външните работи на Русия обвини Украйна, че е координирала със САЩ и ЕС „планирана провокация“ за налагане на нови санкции срещу Москва.  Част от европейските лидери вече осъдиха действията на Москва. \r\n Меркел иска да е посредник в кризата \r\n Германският канцлер Ангела Меркел е заявила пред украинския президент Петро Порошенко, че ще направи всичко възможно за намаляване на напрежението между Украйна и Русия. Двамата лидери са провели телефонен разговор. Меркел изрази тревогата си относно ескалиралата руска агресия с използването на оръжия и подчерта, че ще направи всичко за намаляване на напрежението, се казва в съобщението от Берлин. \r\n Марш на крайнодесните в Украйна \r\n Крайнодесни протестиращи в Украйна изгориха руския флаг и замеряха руското консулство в Харков. Те настояват Украйна да прекъсне дипломатическите си отношения с Русия и да национализира руския бизнес на украинска земя. Те също така настояват Украйна да спре да спазва споразумение от 2003 г. с Русия за споделено използване на Керченския проток между Черно море и Азовско море, което е в центъра на разногласията. \r\n \r\n \r\n \r\n", "date": "2018.11.27", "title": "Украйна обяви мобилизация(Видео)"}
{"url": "http://www.classa.bg/%D1%81%D0%B2%D1%8F%D1%82/item/389876-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%83%D0%B1%D0%B5%D0%B4%D0%B8-%D0%BB%D0%B8-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "След като трудно постигна споразумение с Европейския съюз за Брекзит, британският премиер Тереза Мей свиква днес заседание на кабинета си, а след това ще положи усилия да убеди преди Коледа страната си и парламента, че е договорила „възможно най-добрата сделка“.     Впоследствие Мей ще информира депутатите за срещата с европейските лидери, на която бяха одобрени споразумението за излизане на Великобритания от ЕС и политическата декларация за бъдещите отношения между Великобритания и блока. Тя за пореден път ще изрази „абсолютната си увереност, че по-добра сделка не е възможна“ и ще ги призове да подкрепят споразумението в името на националния интерес. Отхвърлянето на сделката ще бъде „завръщане в изходна позиция, което ще създаде още повече разделения и несигурност“, ще предупреди Мей, съдейки по разпространени предварително откъси от речта й. Постигнатото след дълги и мъчителни преговори споразумение трябва да бъде предложено за гласуване на британския парламент преди края на сесията му, вероятно около 10 декември. Освен опозиционната Лейбъристка партия начело с Джереми Корбин, привържениците на безусловния и безкомпромисен Брекзит от Консервативната партия на премиера Мей и неуморните и малобройни съюзници от Демократичната юнионистка партия също заявиха, че ще гласуват против споразумението, като по този начин ще лишат премиера от крехкото мнозинство от десетина места, с които разполага в парламента. Тереза Мей призна този уикенд пред лидерите на Европейския съюз, че на този етап не разполага с мнозинство в парламента. Тя подчерта обаче, че се надява да убеди депутатите от Консервативната партия с аргумента, че половината от тях ще загубят депутатските си места на парламентарни избори, до които може да доведе евентуален вот срещу сделката за Брекзит, заяви вчера източник от ЕС. „Икономически хаос“ „Към настоящия момент от гледна точка на аритметиката съществува истинско предизвикателство, но много неща могат да се променят през идните две седмици. Мисля, че колегите ми ще помислят преди всичко за националния интерес на фона на особено големите рискове и несигурността, които може да провокира негативният вот“, заяви пред Би Би Си външният министър Джереми Хънт. За привържениците на твърдия Брекзит обаче, като бившия лидер на Консервативната партия Иън Дънкан Смит, дал вчера интервю за телевизия „Скай нюз“, ще бъде „изключително трудно“ да подкрепят един текст, с който са направени прекалено много отстъпки на Европейския съюз. Дори парламентът да подкрепи споразумението, тревогите на Тереза Мей няма да приключат. Лидерката на Демократичната юнионистка партия Арлийн Фостър, която е категорично против споразумението за Брекзит заради предвидения в него специален статут за Северна Ирландия с цел избягване на физическата граница с Република Ирландия, заплаши, че ще оттегли подкрепата си за правителството, ако сделката бъде одобрена. „Ще ни се наложи да преразгледаме споразумението за доверие и подкрепа“ на правителството, заяви Фостър, чиито десет депутати гарантират крехкото абсолютно мнозинство на правителството на Мей. „Писмо до нацията“ Тереза Мей започна освен това и акция за директна комуникация със съгражданите си. Тя написа „писмо до нацията“ в тържествен тон, което бе публикувано вчера. В него Мей призовава Великобритания да демонстрира национално единство и да подкрепи споразумението, като по този начин бъде постигнато „помирение“ след годините на вътрешно противопоставяне между еврофили и евроскептици, започнало след референдума през юни 2016 г., на който 52 процента от британците гласуваха за излизане от ЕС. Мей често е критикувана, че няма харизма и се държи доста хладно. Тя обаче използва в петък цялото си обаяние, докато отговаряше на въпроси на слушатели на живо по радио Би Би Си. Проектът за споразумение е „добър за Великобритания и отговаря на волята на британския народ“, позволявайки на страната да поеме отново контрол над парите си, законите и границите си, повтаря неуморно Мей. Тереза Мей може със сигурност да разчита на подкрепата на икономическите среди, които нямат нужда от много убеждаване, защото възможността сделката да се провали е най-лошият им кошмар. В този случай би се стигнало до Брекзит „без сделка“, който ще създаде „икономически хаос“, заяви в събота министърът на финансите Филип Хамънд. Споразумението предвижда преходен период от 21 месеца след Брекзит (предвиден за 29 март 2019 г.), през който почти нищо няма да се промени между Великобритания и Европейския съюз, като има възможност преходният период да бъде продължен до 2022 г. А после ще дойде време за следващото предизвикателство: договарянето на бъдещите отношения.   БТА", "date": "2018.11.27", "title": "Споразумението за Брекзит: Ще убеди ли Тереза Мей парламента?"}
{"url": "http://www.classa.bg/%D1%81%D0%B2%D1%8F%D1%82/item/389877-%D0%BA%D0%B8%D1%82%D0%B0%D0%B9-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": " призовава да не се допуска ескалация на ситуацията в Черно море и съответните разногласия да се решат чрез диалог и консултации, заяви прессекретарят на китайското МВнР. „ Китай призовава всички страни да проявяват сдържаност, да не допускат ескалация на ситуацията, а също така чрез диалог и консултации да постигнат консенсус и да разрешат разногласията“ , ТАСС цитира думите на китайския дипломат.     В неделя, 25 ноември, три кораба на ВМС на Украйна, нарушавайки действащите правила за преход от Черно в Азовско море нарушиха държавната граница на Русия. Украинските кораби не реагираха на законните искания на съпровождащите ги кораби и катери на ФСБ и на Черноморския флот. Заради нарушението на държавната граница на Русия е повдигнато наказателно дело.   Превод: В.Сергеев", "date": "2018.11.27", "title": "Китай реагира на инцидента в Черно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389878-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BF%D0%BE%D0%B1%D1%8A%D0%BB%D0%B3%D0%B0%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Макар да е почти изцяло зависима от вноса на руски газ, България иска да получи още една тръба, по която да тече отново само руски газ. Така че да си гарантира руско енергийно робство до живот           Властта в България е готова на всичко, за да получи втората тръба на \"Турски поток\". Е, може би не чак на всичко. Например да изригне против санкциите срещу Русия, както направи преди месец италианският вицепремиер и министър на вътрешните работи Матео Салвини. В Москва той определи санкциите като икономическа, социална и културна лудост. Унгарският премиер Виктор Орбан се противопоставя на икономическите санкции срещу Русия още от 2014 година - и до ден-днешен настоява да отпаднат. Но това не попречи на Будапеща да изгони един руски дипломат в знак на солидарност с Великобритания заради отравянето на Сергей Скрипал и дъщеря му.     България не посмя да изгони руски дипломати. И макар да е почти изцяло зависима от вноса на руски природен газ и от руско ядрено гориво за АЕЦ \"Козлодуй\", сега настоява да получи още една тръба, по която да тече отново само руски газ. Така че да си гарантира руско енергийно робство до живот.   \"Морковчета\" за България   България се готви за свързаност с втората тръба на \"Турски поток\", през която да транспортира руски газ към Европа - през Сърбия, Словакия и Унгария. Все държави, чиито меки позиции спрямо Русия са коренно различни от тези на Полша например. Още през юни т.г. операторът на българската газопреносна мрежа \"Булгартрансгаз\" обяви търг за изграждане на газоснабдителна връзка с Турция на стойност 48,9 милиона лева. Но с уговорката, че договорът ще влезе в сила едва след окончателното инвестиционно решение за изграждането на втората тръба на \"Турски поток\" и след официално писмено потвърждение, че ще бъде свързан с газовата мрежа на България. България изгради и 20-километрово трасе на транзитния тръбопровод към Турция, разширявайки капацитета до 15,7 милиарда куб.м., като връзката е реверсивна. Това е много удобно за руската страна. Евентуална втора тръба на \"Турски поток\" през България не налага строителство на допълнителни мощности от \"Газпром\". Причината е, че по суша тя би пресякла системата на Трансбалканския газопровод и след като има реверсивна връзка, България ще трябва да изгради на своя територия инфраструктура за разпределяне на газа. След пускане на синьото гориво по първата тръба на \"Турски поток\", планирано за края на 2019 година, от 1 януари 2020 \"Газпром\" спира транзита по Трансбалканския газопровод. От тази тръба се взимат и 3,3-те милиарда куб.м. газ, които българските потребители са изконсумирали през 2017 година. Въпреки че Москва на няколко пъти - било чрез министри или чрез проправителствени издания като \"Комерсант\", подава \"морковчета\" на България, че втората тръба на \"Турски поток\" ще мине именно през българска територия, официално потвърждение няма. Макар дежурните фанфари да тръбят друго. На 7 декември гръцкият премиер Алексис Ципрас е на официално посещение в Москва и темата как втората тръба на \"Турски поток\" да стане гръцка със сигурност ще влезе в дневния ред. Ако се върнем няколко години назад, ще си спомним как през 2014 година Ципрас, тогава лидер на „Сириза\" и номинация на европейската левица за председател на Еврокомисията, изненадващо прекъсна предизборната кампания за евровота и замина за Москва. Бъдещият премиер на Гърция се изказа тогава против санкциите срещу Русия и заяви, че бъдещето на Украйна е да бъде мост между Европа и Русия. Към днешна дата двустранните отношения са по-скоро обтегнати, след като Гърция изгони двама руски дипломати и забрани на други двама да влизат в страната заради действия срещу националната сигурност - инфилтриране в гръцки православни общности и опити за намеса във въпроса за името на Македония. Макар Атина, също като България, да не изгони руски представители заради случая \"Скрипал\", експулсирането на двамата дипломати се отрази негативно на двустранните отношения. Но ако изобщо има втора тръба на \"Турски поток\" и тя влезе в Гърция, а не в България, там я очаква конкуренция с Трансанадолския газопровод. Това е най-дългата част от Южния газов коридор, чиято цел е да свърже огромното газово находище Шах Дениз в Азербайджан с Европа през Южнокавказкия газопровод, ТANAP и TAP. Първоначалният капацитет на ТАNAP, пуснат през юни т.г., е 16 млрд. куб.м. газ годишно. В началото на 2020 към него ще се присъедини ТАР (Трансадриатическият газопровод) и така милиарди куб.м. азерски природен газ ще тръгнат към Европа. В България през интерконектора с Гърция ще влизат 1 милиард куб.м. азерски газ годишно - една трета от капацитета на тръбата, който може да се разшири до 5 милиарда с компресорна станция. Излиза, че опитите на България да се позиционира като газов разпределителен център на Балканите са само в декларативния тон на енергийната стратегия и на изявленията на министъра на енергетиката Теменужка Петкова. В действителност местата се печелят от Турция и Гърция. Към момента фактическото положение е такова, че втората тръба на \"Турски поток\" е спряна още в крайбрежните води на Турция - тоест, не на суша. Това подхранва оптимизма на управляващите в България, че тръбата би могла да излезе на Паша дере край Варна, където се чакаше \"Южен поток\". Амнезия?   Но какво е готова да предложи България срещу толкова лоялност, демонстрирана от лидери като Орбан, Ципрас, Салвини? На първо време очевидно е готова на доброволна амнезия, като забрави за клаузата „transit or pay\" в договора с \"Газпром\" за доставка на руски природен газ до 2030 година. По силата на този договор, ако спре да транзитира синьо гориво през България, руската компания трябва да си плати за оставащия по договор срок. Тоест, ако преустанови преноса от 2020 година, би трябвало да плати около 1,2 милиарда долара за останалите десет години от договора. На толкова се изчисляват пропуснатите ползи от транзитни такси. За такава „амнезия\" намекна изпълнителният директор на \"Булгартрансгаз\" Владимир Малинов при обсъждане на промяната в енергийната стратегия на България. Според Малинов, оглавявал преди това управление \"Правно\" в \"Булгартрансгаз\", не бива да се обжалват загубите, които ще претърпи българската страна при спиране на Трансбалканския газопровод. Именно тук идва ред на една скандална клауза, договорена през 2006 година при министъра на енергетиката Румен Овчаров. Тя бе разкрита от бившия посланик в Русия Илиян Василев и от основателя на ИПИ Красен Станчев по време на дискусия, организирана миналата седмица от Атлантическия съвет на България. Според договора, сключен между Българския енергиен холдинг (БЕХ) и \"Газпром\", всички спорове се решават в арбитража на руската Търговско-промишлена палата в Москва. Така че интересът на \"Булгаргаз\", \"Булгартрансгаз\" и БЕХ по никакъв начин не ми се струва защитен, каза Станчев по време на дискусията. Това очевидно означава да забравим за въпросните 1,2 милиарда долара. И Станчев, и Василев намекнаха, че \"Газпром\" все още чака едни 680 милиона евро, дадени на \"Южен поток България\" - съвместно дружество между \"Газпром\" и БЕХ. Дружеството бе създадено през 2010 година, при първия кабинет на Борисов. А на дискусията, организирана от Атлантическия съвет, се чуха изявления, че КТБ е фалирала, тъй като мажоритарният ѝ собственик Цветан Василев отказал да финансира строителството на \"Южен поток\". България очевидно не си е взела поука от провала на \"Южен поток\", спрян през 2014, когато фалира и КТБ. Въпреки неколкократните предупреждения на еврокомисаря Гюнтер Йотингер проектът да бъде съгласуван с Третия енергиен пакет на ЕС, българските власти предприеха нагли опити да го заобиколят. При кабинета \"Орешарски\" депутати от БСП дори направиха опит да изкарат част от българското крайбрежие извън ЕС, въвеждайки понятието „морски газопроводи\". Така територия на България до компресорната станция, включително и самата станция, на практика бяха извадени извън юрисдикцията на европейското законодателство.   А гаранции?   Втората тръба на \"Турски поток\" също зависи от гаранциите на Европейската комисия, но и от гаранциите на САЩ, че няма да налагат санкции. Към момента няма нито едното, нито другото. Според Илиян Василев, по време на визитата си в САЩ външният министър Екатерина Захариева безуспешно се е опитала да получи такива. За гаранции от Брюксел настоява и \"Газпром\". Наред с това руски анализатори често отбелязват колко \"слабо звено\" е България - заради нейната податливост на външен натиск и склонността на българските власти (които и да са те) друг да решава проблемите им. Публична тайна е, че \"Турски поток\" е част от плана на Москва да бъде заобиколена Украйна - основното трасе, през което се транзитира руски газ за европейския пазар. Но това не означава, че втората тръба е в кърпа вързана. Защото освен политическа целесъобразност има и икономическа - строителството на втора тръба ще е много трудно на фона на санкциите и на скъпото финансиране от външните пазари. Близо една трета от инвестиционната програма на \"Газпром\" за 2018, възлизаща на около 1,3 трилиона рубли, се осигурява от външни заеми. В същото време българската енергетика не е в никак добра форма - задълженията по облигационни заеми на \"шапката\" ѝ, Българския енергиен холдинг, възлизат на 3 милиарда лева. Още 2 милиарда му дължат част от енергийните дружества, които БЕХ обединява и на които е отпуснал безлихвени заеми. Така че едва ли може да се разчита на българската страна да поеме финансов ангажимент - бил той по строителство на втората тръба на \"Турски поток\" или по резервиране на целия ѝ капацитет, каквито идеи се чуват. Сега България може би отново се готви да остави някой друг да решава проблемите ѝ. В конкретния случай това се оказва Германия - покрай нейните действия около \"Северен поток 2\". Властта в София очевидно таи надежди, че ако Брюксел позволи тази тръба, защо да не \"преглътне\" и \"Турски поток\". Макар на срещата между Борисов и Путин да не бяха постигнати конкретни договорености за „побългаряването\" на „Турски поток\", премиерът изглежда е убеден, че това ще се случи. Но очевидно трябва да попита и в други столици.", "date": "2018.11.27", "title": "Ще има ли \"побългаряване\" на \"Турски поток\"?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389869-%D0%B3%D1%80%D0%B8%D1%88%D0%BE,-%D0%BA%D0%B0%D0%BA-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8", "text": "Григор Димитров продължава да води подготовката си в Монако и изглежда мотивиран и ентусиазиран. Българинът работи предимно със Себастиен Дюрант върху физическата си подготовка, а през декември ще започне и занимания на корта. Топ тенисистът ни приветства новата седмица по този акробатичен начин:      ", "date": "2018.11.27", "title": "Гришо, как го направи?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389870-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%B0-%D0%BD%D0%B0-%D0%B2%D0%B0%D0%BD%D0%B3%D0%B0-%D0%B7%D0%B0-2019-%D0%B3", "text": "Ванга никога не е говорила за 2019 година, но понякога е споменавала периоди като края на второто десетилетие на следващия век. Освен това, въпреки че не казва нищо конкретно за нашето време, всеки интерпретира изразите и намеците й както му харесва.      Нека анализираме най-интересните думи, казани от Ванга, относно бъдещето, отбелязва esoreiter. Всеки, който има интерес, може да прочете какво твърди Ванга за нашето време и кои са най-ярките й мисли.    Действията на огромна страна ще донесат световен мир    Има само три варианта: САЩ, Русия или Китай. Сляпата жена не дава конкретика и всяка нация има право да тълкува пророчеството в своя полза. Но как иначе? Много хора по света смятат, че това ще бъде Русия, тъй като Ванга винаги е наричала страната най-ярка и най-духовна.    Старият ред ще бъде заменен с нов, приемлив за човека и за Бога     Твърди се, че през последните години Ванга е повтаряла много често тази поговорка. Освен това посочва и че периода, в който ще се случи, е второто десетилетие на нашия век. Експертите смятам, че това е най-оптимистичната прогноза на българската пророчица, но за сега е трудно да се вярва на нея. Може ли всичко да се промени толкова драстично и бързо?  Хората ще се убиват в името на вярата си, уверени в справедливостта на тези убийства    Това пророчество вече се сбъдва. Достатъчно е да се проследи нарастващата конфронтация в Близкия изток, истинската заплаха от страна на терористите, действащи в името на Аллах и т.н. В този случай, дори и миграционната вълна, която плъзна в Европа, както й смъртоносните й последици, съвпадат изцяло с тази прогноза.    Земята ще се разбунтува и мнозина ще загубят живота си     Природните бедствия под формата на вулкани, земетресения, чудовищни урагани, неразбираеми климатични катаклизми вече са започнали да нападат планетата. Изглежда, че в близкото бъдеще тези катаклизми ще зачестят, както Ванга е предупредила.      Често се говори за прогнозите на българската пророчица. Тя е предрекла и победата над рака, старостта, полетите до Слънцето и много други невероятни неща, които предстои да се случат, но без да се споменава конкретна дата. Тя е подчертавала, че всичко зависи от вярата и любовта в самите хора. Ако вземем под внимание думите на Ванга, можем да изясним най-важното - тя разбира много добре, че бъдещето е двусмислено и може да се промени радикално, като това може да приближи или отдалечи Апокалипсиса от планетата. Основното нещо е да вярваме в доброто и да правим добро всеки ден.    И тогава е съвсем възможно предстоящата 2019 година да бъде повратна за нашата цивилизация и да доведе към нещо по-хубаво.", "date": "2018.11.27", "title": "Пророчества на Ванга за 2019 г."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389871-%D0%BC%D1%8A%D1%80%D1%82%D0%B2%D0%B8%D1%82%D0%B5-%D0%B7%D0%BD%D0%B0%D1%8F%D1%82,-%D1%87%D0%B5-%D1%81%D0%B0-%D1%83%D0%BC%D1%80%D0%B5%D0%BB%D0%B8", "text": "Човешкият мозък продължава да функционира след смъртта, което означава, че човек знае, че е мъртъв. Това става ясно от ново откритие на учени, които твърдят, че няколко секунди след като спре сърцето мозъчната дейност продължава, съобщава „Дейли Мейл\". Експертите казват, че един пациент би бил напълно наясно какво се случва с него, тъй като съзнанието му продължава да работи.      За кратко време след смъртта човек е „заклещен\" в мъртвото си тяло с все още работещ мозък. Оцелели от инфаркти били напълно наясно какво става около тях, въпреки че били клинично мъртви преди да бъдат върнати към живота. Те можели да опишат какво се случвало около тях, след като сърцето им спряло да бие, разкрива новото проучване. Учените дори твърдят, че има доказателства, че починалите чува лекарите обявяват смъртта им. Д-р Сам Парния и неговият екип от Университетското медицинско училище „Стоуни Брук\" в Ню Йюрк са изследвали съзнанието след смъртта чрез проучване на случаи на спиране на сърцето на хора от Европа и САЩ. По думите му, хората често се променят, след като преживяват този момент на „живот след смъртта\" и започват да искат да помагат на другите. Той уточни, че пациентите не се връщат към живота със спомени и видения като във филмите.  ", "date": "2018.11.27", "title": "Мъртвите знаят, че са умрели..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389872-%D0%BD%D1%8F%D0%BC%D0%B0-%D0%B4%D0%B0-%D0%BB%D1%8A%D0%B6%D0%B0,-%D0%BE%D0%B1%D0%B8%D1%87%D0%B0%D0%BC-%D0%B3%D0%BE%D0%BB%D0%B5%D0%BC%D0%B8%D1%82%D0%B5", "text": "Канадската тенисистка Южени Бушар съвсем му отпусна края. Блондинката, която преди години бе подозирана, че си пада по Григор Димитров, се забавлява искрено на острова на милиардера Ричард Брансън. Тенисистката пусна снимка по бански в лодка и написа - Няма да лъжа, обичам големите лодки. Припомняме, че на острова на Брансън е и бившата любима на Гришо - Мария Шарапова, която също се похвали с фотоси от райското място.  ", "date": "2018.11.27", "title": "Няма да лъжа, обичам големите..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389873-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Животът около вас, ще ври и кипи с най-непредсказуеми събития. Обаче ако бързате и насилвате нещата, всички надежди и мечти, ще бъдат напразни. В работата, ще ви пречи самоувереността. Може да влезете в спор с колега, от който изцяло зависи изхода от ситуацията. Вземете това в предвид. ТЕЛЕЦ ( 21 април - 21 май )  Днес, трябва да слушате интуицията си, ако ситуацията с близките влезе в задънена улица. Толкова ревниво се захващате с проблемите в дома, че пропускате много важни аспекти. Финансовата ситуация, ще е доста благоприятна, ако гледате на нея оптимистично. Вечерта, може да ви върнат пари или да ви платят прилична сума, за по-рано свършена работа. БЛИЗНАЦИ ( 22 май - 21 Юни ) Трябва да се вглъбите в себе си, за да разкриете причината за честите кавги с любимия човек. Не преследвайте онова, което е недостъпно. В противен случай, ще загубите повече, отколкото може да понесете. Енергийният ви баланс е намален, така че любовните увлечения, оставете за друго време. Вечерта е подходяща за културен отдих.   РАК ( 22 юни - 23 юли ) Денят е по-благоприятен за справяне с домашни задължения, отколкото с активна работа. Ще имате шанс, да срещнете човек, който ще стане ваш спътник в живота. Само не започвайте веднага с интимни отношения, в противен случай това ще доведе до раздяла. За да съхраните здравето си, трябва да преразгледате начина си на хранене. ЛЪВ ( 24 юли - 23 август ) Днес, всичко ще бъде на мястото си, така че не се очакват грешки в работата. Възможни са интересни срещи, романтични запознанства и приятелски срещи. По отношение на парите, денят е труден, но за да преодолеете неприятностите, ще ви помогне интуицията. Не е нужно да вземате заем, ако решите да променяте мястото си на работа. ДЕВА ( 24-ти август - 23 септември ) Очаква ви не само страст и романтика в любовта, но и горчиви разочарования. Ако се страхувате, че ще изглеждате смешно в някоя ситуация, по-добре планирайте действията си предварително. В работата, се съсредоточете върху минали проекти, а в ежедневието решете проблемите, които отдавна ви тревожат. Вечерта, ще намерите практично приложение на творческите си фантазии. ВЕЗНИ( 24 септември - 23 октомври) Може да избегнете проблеми и капризи, от страна на партньора си, ако сте по-меки в комуникацията. Не се огорчавайте, ако в работата нещо не стане, така както сте планирали. След обед, може да бъдете изпратени в командировка или да ви дадат нови задачи. Вечерта ще се насладите на приятно събитие, свързано със семейството или приятелите.   СКОРПИОН ( 24 октомври - 22 Ноември ) Възможно е бързо решение на дългогодишен личен проблем. Ще получите необичайна оферта или подарък от човек, на който симпатизирате. По-добре е да се въздържате от грандиозни покупки, особено ако трябва да спестявате всеки лев. От любимия човек, не искайте невъзможното, ако не искате да останете сами.   СТРЕЛЕЦ ( 23 Ноември - 21 Декември ) Ще трябва да направите някои компромис, по-отношение на роднини и приятели. Но точно така, ще може да разрешите всички въпроси, които ви пречат за мирното съжителство с околните. Пред фалит ще се окажат тези, който не знят мярка при покупки, изкушения и собствени илюзии. Бъдете по-внимателни на пътя. КОЗИРОГ (22 Декември - 20 януари ) Не се препоръчва да влизате в конфликти, а да поддържате спокойна среда в семейството и екипа. Вие сте твърде агресивно настроени, дори и към тези, които са ви верни. Ценна информация за ново работно място, ще ви отвори очите за много неща. Грешките в любовта ще ви струват скъпо, така че е по-добре да отмените назначената среща.  ВОДОЛЕЙ ( 21 януари -  19  февруари ) Трябва да запазите недоволството си от възникващите ситуации за себе си. В противен случай всичко това, ще доведе до кавги не само с близки хора, но и до вътрешни конфликти. При финансови затруднения, може да разчитате на приятели, без да влизате в дългове. От дълго пътуване със собствен транспорт, се откажете - има вероятност от аварии.   РИБИ ( 20 февруари - 20 март ) Препоръчително е, да преодолеете недоверието и раздразнителността, ако се налага да изяснявате отношенията си с роднини. Дори всичко да се обърка и да не става както искате, съдбата не може да излъжете. Изчакайте за точния момент. В любовната сфера, не трябва да разчитате на меркантилни интереси, а на искрени чувства.", "date": "2018.11.27", "title": "Дневен хороскоп 27 ноември"}
{"url": "http://www.classa.bg/%D1%81%D0%B2%D1%8F%D1%82/item/389874-%D0%B0%D0%B7%D0%BE%D0%B2%D1%81%D0%BA%D0%BE-%D0%BC%D0%BE%D1%80%D0%B5-%D0%BD%D0%BE%D0%B2%D0%B8%D1%8F%D1%82-%D1%84%D1%80%D0%BE%D0%BD%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0", "text": "Всички погледи са насочени към него Азовско море. Обградено от Русия, окупиран Крим и Украйна, то скоро може да се превърне в нова фронтова линия на продължаващата война в Източна Украйна. Тук се намират ключовите пристанища на Донбас - Мариупол и Бердянск. Мариупол вече се сдоби с печална слава, след като проруски сепаратисти го превзеха с тежка битка през 2014 г., преди да го загубят отново. Оттогава градът се превърна в символ на украинската съпротива.     Сега обаче Русия милитаризира все по-активно Азовско море с поредица от ходове, които може да имат последици не само за търговията и доставките до Украйна по море, но и за цялата военна кампания в източните територии. ООН може да се види принудена да вземе спешни мерки, за да стабилизира региона. Как се стигна до тук?  Русия започна да се налага силово в Азовско море през 2015 г., когато започна строителството на дълго планирания мост над Керченския проток. Мостът се простира от Русия до територията на Източен Крим, анексирана суверенна част от Украйна. Целта на съоръжението беше да помогне за доставките на още повече оръжия, войници и оборудване към полуострова. Русия проектира моста по такъв начин, че да ограничи движението на корабите между севера и юга, т.е. от и до Мариупол и Бердянск. Керченският мост е висок само 33 метра, което практически не позволява преминаването на по-големи кораби при пълно натоварване. Самият проток е тесен, още преди строителството на моста корабите често трябваше да се изчакват, за да могат да пресекат. Ситуацията започна да се променя бързо през лятото и ранната есен. През май руски плавателни съдове в Азовско море започнаха да спират и да забавят трафика както на украински кораби, така и на плаващите под знаме на трета страна. Всичко това доведе до заплаха от допълнителни огромни разходи за транспорта до украинските пристанища. На 17 септември Украйна реши да се оттегли от Договора за приятелство, сътрудничество и партньорство, подписано с Русия през 1997 г. В него се съдържаше ангажиментът на двете страни да уважават териториалната си цялост и неприкосновеността на границите си - принцип, който Русия вече наруши през 2013-2014. Кризата в Азовско море създава все по-нестабилна ситуация, която всеки момент може да възпламени нов фронт на войната между Русия и Украйна. В края на август Украйна обяви, че ще прехвърли допълнителни части за военноморските си сили и крайбрежната артилерия към региона на Азовско море. Досега Киев мобилизира за тази цел общо 270 служители на специалните части. Говори се и за възможността да се създаде нова украинска военноморска база в региона. На 23 септември Украйна хвана Русия неподготвена, като прекара два бойни кораба (буксир и кораб за спасително-издирвателни операции) през Керченския проток в Азовско море, които стигнаха до Мариупол. Статутът на морето е обект на няколко споразумения и текущи правни спорове. През 2003 г. Украйна и Русия решиха да третират Азовско море като \"исторически вътрешни води\", принадлежащи поравно и на двете страни, като го оставиха без демаркационни линии. Сега някои украински националисти призовават Петро Порошенко да отмени споразумението и да поиска владение върху териториалните води в отстояние на 12 морски мили от брега (22,2 км). Това обаче може да доведе до признаване на правото на Русия на контрол на по-голямата част от Азовско море и да остави Украйна без достъп през Керченския проток, тъй като няма как да наложи властта си върху териториалните води на Крим. Украйна внесе и жалба срещу Русия по Конвенцията на ООН по морското право, в която твърди, че руските кораби пречат на страната да упражнява правата си на крайбрежна държава в морските зони, принадлежащи на Крим в Черно и Азовско море и Керченския проток. Споразумението от 2003 г. не създава общ режим за проверка и не гарантира защита на правата на конкретните страни. Корабите, които пътуват между руските пристанища или до Ростов на Дон, например не биват спирани. Времевите забавяния при морските превози са свързани със значителни финансови разходи. Турските плавателни съдове страдат най-сериозно от кризата, но и българските, и румънските екипажи, както и други кораби под флаг на страни от ЕС, също се сблъскват с продължителни и скъпи извънпланови спирания. Целта на Русия е да отблъсне международния бизнес от региона в дългосрочен план. Но зад всичко това има и политически мотиви. Петро Порошенко ще се опита да спечели нов президентски мандат в Украйна през март 2019 г., а платформата му залага на силна политика в областта на националната сигурност. Затова Киев заема толкова твърда позиция по отношение на контрола върху Азовско море. Евентуалната повторна загуба на Мариупол ще бъде тежък удар за украинците, и то - в момент, в който опозиционните кандидати-популисти и проруските медии лансират послания за \"мир и компромис\" преди изборната 2019 г. (през есента ще се проведат и избори за парламент в Украйна). От морето до земята Какво ще се случи занапред в Азовско море, зависи от това какво ще се случи в самата Украйна. Мариупол е ключово пристанище за запазване на вноса и износа, които обслужват тежката индустрия от двете страни на фронтовата линия в Донбас. Ако се стигне до блокиране на тази връзка, икономиката ще пострада сериозно. Мариупол може да се окаже обречен заради руските операции. Русия дислоцира няколко кораба от Каспийско към Азовско море (през реките Волга и Дон), включително корветите \"Град Свияжск\" и \"Великий Устюг\". Военните заплахи не са малко. Руските кораби биха могли да обстрелват украинските брегови позиции от морето. Могат да използват крилатите ракети \"Калибър\", за да поразяват цели почти в цяла Украйна. По суша или по въздух руската армия ще може да внедри войски зад или в близост до настоящата фронтова линия. Възможно е и Русия да гледа на тази нова операция като на \"репетиция\" за блокирането на други украински пристанища на запад от Крим. По-голямата част от износа на Украйна преминава по море, затова евентуалната руска ескалация може да нанесе тежки щети на икономиката. Най-драматичният сценарий би билo провеждането на операция, която ще заобиколи украинската армия в Донбас с атака в гръб от западната страна. Част от украинските войски в района са мобилни, но в по-голямата си част те напомнят дефанзивните позиции по западния фронт по време на Първата световна война. Руската военноморска заплаха ще принуди украинските сили да се диверсифицират и да бъдат по-внимателни в използването на човешки и други ресурси по фронта. Не на последно място, Русия използва азовската операция за натиск срещу Украйна с цел разхлабване на блокадата на Крим. Цялостният ефект води до загуба на надеждите и преумора от войната, която продължава вече над 4 години. Да влезе ООН Дипломатическите протести от страна на Запада все още са твърде скромни въпреки икономическите ефекти, сериозния характер и стратегическото намерение зад операцията на Русия. Ситуацията може да бъде успокоена при евентуално бързо изпращане на морска мисия на ООН за мироопазване в региона, за да не се пречи повече на морския трафик и да не се допуска допълнителна ескалация на напрежението. Задачите на тази мисия трябва да включват и право на наблюдение, ескортиране на украински и други плавателни съдове, право на прихващане и инспектиране на корабите и организиране на срещи за разрешаване на конкретни спорове. Мисията може да се ръководи от неутрална трета страна с морски способности, например Индия. За да се случи подобна мисия, трябва да има покана както от Украйна, така и от Русия. Русия може да приложи правото си на вето в Съвета за сигурност в ООН, но истината е, че Москва има дългосрочен интерес от ограничаване на напрежението с оглед на скъпоструващата инфраструктура, която строи в региона на Черно море. Турция също има ключова роля за преминаването на кораби през Босфора. Дебатът за мироопазваща мисия по суша в Донбас в момента са блокирали. Но евентуална морска операция би могла да помогне за рестартиране на разговорите и за връщане на ООН на масата за преговори.", "date": "2018.11.27", "title": "Азовско море - новият фронт между Русия и Украйна"}
{"url": "http://www.classa.bg/%D1%81%D0%B2%D1%8F%D1%82/item/389875-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D1%81%D0%BE%D1%80%D0%BE%D1%81-%D0%B8-%E2%80%9C%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE%E2%80%9D", "text": "Фондация “Отворено общество” на милиардера и филантроп Джордж Сорос обяви днес, че е решила да прекрати операциите си в Турция, изтъквайки, че „безпочвени твърдения” в медиите са направили невъзможно за нея да осъществява работата си, предаде агенция “Ройтерс”.     Фондацията посочи също, че разследвания в последно време на Министерството на вътрешните работи са се опитали да покажат нейна връзка с масовите протести срещу корупцията и действията на режима на Ердоган през 2013 г. Фондацията отрича подобна връзка. Тя съобщава, че ще подаде заявление за ликвидация и прекратяване на операциите на компанията колкото се може по-скоро. През пролетта на тази година „Отворено общество” прекрати дейността си и в Унгария заради „репресии” от страна на властите.", "date": "2018.11.27", "title": "Ердоган би шута на Сорос и “Отворено общество”"}
