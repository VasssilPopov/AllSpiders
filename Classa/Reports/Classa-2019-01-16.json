{"url": "http://www.classa.bg/component/k2/item/391607-%D1%84%D0%B0%D0%BD%D1%82%D0%BE%D0%BC%D1%8A%D1%82-%D0%BD%D0%B0-%D0%BE%D0%BF%D0%B5%D1%80%D0%B0%D1%82%D0%B0-%D0%BF%D0%B0%D1%80%D0%B0%D0%B1%D0%BE%D0%BB%D0%B0-%D0%BD%D0%B0-%D1%81%D0%B2%D1%8F%D1%82-%D0%B2-%D1%81%D1%8A%D0%BD-%D0%B8-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "    Пламен Карталов, режисьор на постановката :   В търсенето на постоянно нови хоризонти с репертоар, който отдавна е по сцените на световните театри, ето че това заглавие тридесет и три години след създаването си, се поставя и на българска сцена. Заслужено мястото му е в Музикалния театър, вече с традиция от различни мюзикъла на Андрю Лойд Уебър. Интересното за мен като режисьор е възможността и дързостта да дам нов прочит за истински нов сценичен живот и на този музикално-сценичен шедьовър в жанра и на мюзикъла, след постановките ми на \"Черната маска\"от Доменико Модуньо, \"Цигулар на покрива\" от Джери Бок, \" Кандид\" от Бърнстейн, \"Властитутка\" от Ралин-Левиев, \"Булевардът на залеза\" и \"Мама миа\".   И сега, както винаги в моята работа над анализа и визуализиране на партитурата на всеки композитор, дали е Вагнер с тетралогията на \"Пръстенът\", \"Тристан и Изолда\" \"Парсифал\" или което и да е произведение от френската, италианска и руска оперна съкровищница, задачата ми е да намеря сътворяване в мои собствени и съвсем нови режисьорски ракурси и послания на творбата към публиката.   \"Фантомът на операта\" е майсторска творба, в която Уебър показва абсолютното си умение в сложните задачи на музикално-сценичната форма на операта. Не само в композиторската си мощ и разбиране амбивалентността на театъра, който трябва да се създаде от нея, но и в справяне с виртуозитета на вокалноста на ролите. Точно по тази причина влизам в единение с композитора за хомогенност на изразните средства на музикалния език на партитурата с изисквания към артистите в интерпретиране на сложната психология на образите, а също така, и към задължителните технически условия за създаване на спектакъла.   Благодарен съм, че получих пълно съдействие от ръководството на Музикалния театър, според възможностите естествено, да имаме онези важни категорично изискани от мен заради драматургията, полилей и конструкция - фасада на театрална сграда за играта на героите в бягството им към подземията й, където се развива действието. Така също и механизми ( със съдействие от Софийската опера) за динамиката и ритъма на многобройните кадри и епизоди, траещи често по няколко минути.   За сценичната форма на мюзикъла това е задължително - бързината в промените на обстановките, изненадващите метаморфози и трансформации в тях, точно да се попада в ситуации винаги нови и различни.   Затова, както техническото, така и актьорското майсторство са на други нива, по-различни от тези в други сценично-музикални жанрове. Общото е винаги едно, да се вкара зрителя във фантастичните параболи на въображението на реалност и сънуване. Ето това притежават и двамата главни герои Фантомът и Кристин.   Интересна е метафората на Маската на Фантомът, като скривалище в капсулиран свят или изпитание в играта на \"звярът\" и \"красавицата\" . Много дълбока е философията на образите в тяхната двойнственост на развитие. Съдбовността на срещата и раздялата им, искам да провокира публиката в истинско човешко съпреживяване и идентифициране с поведението и ситуациите, в които израстват и се разгръщат страстите на сродни души, отдали се на спонтанното си привличане и любов.   Романтичният копнеж е и сън, и реалност. Окрилени от възвишена обич и душевна красота, с отдадеността си, двамата свързали се душевно герои са готови на всичко, завинаги да са заедно. Но все пак са и в зависимост от противоречиви обстоятелства. Тайнственият свят на тяхното най-щастливо сънуване остава. Защото чаканият Ангел на музиката е дошъл, а сънят се е превърнал в реалност. Пробуждането от една силна привързаност и любов е създало от крехкото момиче, не само жената, но и талантлива актриса, сбъднала и мечтата, и веруюто на Фантома на операта - голямо изкуство се прави от стремеж към съвършенство и от таланти, а не от ширещата се мимикрия и посредственост.   Щастлив съм отново да работя със звездите от постановката ми на \"Мама миа\", а това са Весела Делчева, Влади Михайлов, Люси Козарева, Деница Шопова и Денко Проданов, както и на прекрасните други солисти на театъра, Калина Ангелова, Николай Борисов, Христо Сарафов, Румен Григоров, Александър Панайотов и всички останали за всички роли.   Благодаря на моите творчески съмишленици, диригентът Юли Дамянов, художниците Миодраг Табачки, Цветанка Петкова и Иван Савов, както и на директора Мариана Арсенова, на техническото ръководство на Пеньо Пирозов и инж. Николай Аръчков. ", "date": "2019.01.16", "title": "\"Фантомът на операта\" - парабола на свят в сън и реалност"}
{"url": "http://www.classa.bg/%D1%81%D0%B2%D1%8F%D1%82/item/391608-%D0%BA%D1%83%D0%B1%D0%B0-%D1%83%D1%81%D0%BF%D0%B5%D1%85%D0%B8-%D0%B8-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B8-%D0%BD%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%60-2019", "text": "За последните 60 години финансовата и търговска блокадата на САЩ срещу Куба предизвика загуби на стойност 1 960 933 000 долара, а само през 2018 година те на стойност 4 321 000 000 млн. долара или 12 млн. долара на ден. Това каза посланичката на Куба у нас Н.Пр. Каридад Ямира Куето Милиан по време на медийно събитие в Клуб \"Журналист\" на СБЖ, посветено на 60-годишнината от революцията на Острова на свободата.   \"За хората щетите не се изразяват в цифри, защото достъпът до храна и здраве, качеството на живот на хората не може да се калкулира и съизмерва с пари и милиони. Но, тези цифри говорят достатъчно категорично и особено на онези, които критикуват нашия икономически модел\". Куба мина през десетки атентати срещу революцията, само срещу Фидел те бяха над 600. За щастие той надживя 10 американски президенти и почина, заобиколен от народа и семейството си.   Никой не може да победи волята на един народ, още повече, когато има силна международна солидарност.   \"Капитализмът и монополизмът не могат да подчинят солидарността и хуманизма. Революцията не е съвършена, защото тя се прави от хора, които не са идеални. Постигнали сме много, но има да правим още много. Поколението, което направи революцията предава щафетата на новата генерация. Ние предаваме от поколение на поколение ценностите си. По-добре е да имаме 1 млн. приятели, отколкото само 1 враг\", заяви Н.Пр. Каридад Ямира Куето Милиан.   \"Революцията е дъщеря на времето. Тя ще продължи и през следващите 20 годиин. Нашите деца са възпитани в тези ценности, независимо, че те живеят в това голямо глобално село, в което се е превърнал светът.\"     Това беше годината на приемствеността. \"Когато преди се появяваше Фидел, хората казваха: \"Идва Фидел\", а сега, когато се появи Мигел Диас-Канел те го посрещат с думите: \"Идва президентът\". Имаме скромен растеж на брутния вътрешен продукт - 1,2%. Но, цифрите не казват непременно всичко. Те не ви казват премълчаните истини. Важно е как живеят хората. Да, средната заплата у нас не е 500 или 1000 евро. Но,за хората спокойно си купуват жилищата, здравеопазването и сложните операции например за сърце - са абсолютно безплатни, детските градини, образованието ни - също. Токът у нас месечно е 20 кубински песос (CUP) , което се равнява на 1 евро. Заплатата у нас има различно значение. Така че, когато сравняваме или гледаме икономическите статистики трябва да отчитаме какъв е реалния живот\", коментира кубинската посланичка.   Куба е на 1 място в сферата на образованието в Латинска Америка. Държавата инвестира повече от 8 млн. песос в тази област. Детската смъртност в Куба е 3,7 на 1000, което е най-добрата статистика за последните години. Данните са към 9 януари и са на държавната статистика. Здравните работници в страната са 492 366, които представляват 6,8% от населението в трудоспособна възраст. Има 150 болници, от които 18,7% са с над 400 легла. Стоматологичните услуги са също напълно безплатни. Пенсионерите имат увеличени пенсии, от което се възползваха 300 000 човека. 224 млн. песос струваше това на държавния бюджет.   280 000 са студентите по медицина в здравните специалности. 13 са медицинските университети с 25 факултета, 4 стоматологични факултета, един сестрински факултет по здравни технологии, три училища за медицински сестри, 15 филиала по медицински науки и др. В Куба учат студенти от 85 страни в целия свят. 350 000 кубински лекари работят по целия свят.   Държавният план за жилищата, субсидирани от държавата, са 29 000. Културата е национално право, тя е част от националните традиции.   Интернет достъпът е част от блокадата срещу Куба. Достъпът се контролира през американските гиганти като Майрософт и Епъл. Не всеки може да има интернет, защото някой семейства могат да плащат, а други - не. Все пак в големите паркове има безплатна Wi-Fi мрежа. Въпреки всичко страната върви по пътя на промяната. В областта на комуникациите и интернет достъпа се констатира растеж. 700 000 са новите мобилни линии, 5 300 000 - в експлоатация, 300 са новите точки за обществен достъп, 60 000 са домовете, свързани с глобалната мрежа. Куба се отваря към света все повече.   Бъдещето на Куба е в индустрията на туризма. Въвеждат се нови производства. 600 000 са заети в частния сектор, което е 13% от трудоспособното население. За сравнение, статистиката сочи, че броят на заетите през 2010-та е бил 157 000.     \"В деня, когато няма да има блокада, реалността ще бъде много по-различна. Независимостта ни бе отнета. Имаме нужда от чуждестранни инвестиции. Кубинската наука е тази, която ще ускори икономическия растеж. Имаме голямо задължение към България. От Вас научихме много\", посочи посланик Каридад Ямира Куето Милиан. Неоспорими са успехите на кубинската биотехнология, медикаментите против рак и срещу диабет. Все пак за страната е трудно да излезе на новите международни пазари. Все пак се случват интересни разработки и проекти между кубински и американски лекари. В повечето случаи това е на основата на лично сътрудничество, което се реализира въпреки блокадата. През ноември предстои международна конференция на хирурзи от целия свят.   2019 е годината на Конституцията. Предишната е от 1974 г., а новата, след дебати с участието на 9 милиона души в периода август-ноември, трябва да преосмисли новите цели и развитие в посока на засилване на институционалността, подпомагане на работата на държавата в служба на обществото и подобряване на живота. Предвижда се кметовете да бъдат избирани от Народното събрание.   Вижте какво каза Н.Пр. Каридад Ямира Куето Милиан по повод 60-годишнината от революцията и ситуацията в Куба в следващото видео -       ", "date": "2019.01.16", "title": "Куба - успехи и перспективи на развитие ` 2019"}
{"url": "http://www.classa.bg/%D1%81%D0%B2%D1%8F%D1%82/item/391600-%D1%80%D1%83%D1%81%D0%B8%D1%8F-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%BE%D0%B1%D1%81%D1%8A%D0%B6%D0%B4%D0%B0-%D1%81-%D1%8F%D0%BF%D0%BE%D0%BD%D0%B8%D1%8F-%D0%BF%D1%80%D0%B8%D0%BD%D0%B0%D0%B4%D0%BB%D0%B5%D0%B6%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BA%D1%83%D1%80%D0%B8%D0%BB%D1%81%D0%BA%D0%B8%D1%82%D0%B5-%D0%BE%D1%81%D1%82%D1%80%D0%BE%D0%B2%D0%B8", "text": "Министърът на външните работи на Русия Сергей Лавров заяви, че Москва няма намерение да обсъжда с Япоиия въпроса за принадлежността на Курилските острови.  РИА „Новости”, по време на срещата си с японския колега Таро Коно ръководителят на руската дипломация нарича въпроса за суверенитета над островите „основна позиция” на Москва, която не подлежи на обсъждане.     „Позициите изначално са диаметрално противоположни. Ние неведнъж сме говорили за това. Но политическата воля на нашите лидери напълно да нормализират отношенията между Русия и Япония ни подбужда да активизираме този диалог”, допълва Лавров. По-нататъшната двустранна работа по този въпроси ще продължава на основата на декларацията от 1956 т., съгласно която Япония трябва да признае резултатите от Втората световна война, включително руския суверенитет над южните Курилски острови. Превод: В.Сергеев", "date": "2019.01.16", "title": "Русия отказва да обсъжда с Япония принадлежността на Курилските острови"}
{"url": "http://www.classa.bg/%D1%81%D0%B2%D1%8F%D1%82/item/391601-us-%D0%BF%D0%BE%D0%BB%D0%B8%D1%82%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0", "text": "на САЩ НАТО планира да подпише протокола със Северна Македония за членство още през февруари, та догодина тя да застане в строя на пакта. Ясно е, че геополитическата комбинация около Скопие е чисто антируски акт на САЩ и евровасалите им, целта е да се уплътни обсадата на Русия от западна посока.       Само че комбинацията е чиста проба геополитическа контрабанда. На референдума славомакедонците отказаха да преименуват името си, та да вдигне Гърция ембаргото си върху членството им в НАТО. Този референдум бе митницата на националната им идентичност. И понеже тя не пусна геополитическия продукт на САЩ и Запада, те решиха да го шитнат по втори начин - чрез Собранието в Скопие. Пак е демократично, но на фона на референдума това е демокрация под тезгяха. На футболен език - демокрация в засада. И понеже по официалния път геополитическият продукт засече, стоката трябваше да се пробута зад гърба на националната идентичност чрез някой продажен митничар на дежурство - в случая правителството на славомакедонеца Зоран Заев. Така и стана. Само че нищо чудно геополитическата контрабанда да се окаже бомба със закъснител. Славомакедонците едва ли ще се примирят със засилването на албанския фактор и ще му простят изнасилването на тяхната идентичност. Конфронтацията им може да стигне чак до непоправимост. Нищо чудно славомакедонски и албански войници да започнат да се стрелят в бъдеще на натовски мисии по широкия свят.  Освен това как ли северномакедонците и гърците ще имат съюзнически отношения, след като се гледат накриво заради изнасилената им идентичност. И едните, и другите се чувстват така. Дали след време САЩ няма да изплачат, че са заложили основите на едно \"враждебно съюзничество\", каквото е между Гърция и Турция.  \"Изнасилена\" може да се почувства и страната ни, ако няма анекс към договора със Скопие срещу кражбата на историята ни. И до това може да доведе контрабандата на САЩ.", "date": "2019.01.16", "title": "US политконтрабанда"}
{"url": "http://www.classa.bg/%D1%81%D0%B2%D1%8F%D1%82/item/391602-%D0%BF%D0%B8%D1%82%D1%8A%D1%80-%D1%88%D0%B8%D1%84-%D1%82%D0%BE%D0%B2%D0%B0-%D0%B5-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%BA%D1%80%D0%B8%D0%B7%D0%B0-%D0%BE%D1%82-%D1%82%D0%B0%D0%B7%D0%B8-%D0%BF%D1%80%D0%B5%D0%B7-2008-%D0%B3", "text": "Борсовият брокер, финансов аналитик и радиоводещ Питър Шиф: \r\n “През последните няколко месеца, Уолстрийт се е качил на влакчето на ужасите. Ако слушате финансовите експерти, те всички ви говорят напоследък за “летлива, изпаряваща се” икономика, което понятие те използват отново и отново.  \r\n   \r\n   Тази думичка доста точно описва сегашното състояние на американските фондови пазари… ТАКА ЧЕ ТОВА Е НАЧАЛОТО НА МНОГО ПО-ГОЛЯМА КРИЗА, НА МНОГО ПО-ДЪЛБОКА РЕЦЕСИЯ ОТ ТАЗИ, ПРЕЗ КОЯТО ПРЕМИНАХМЕ ПРЕЗ 2008 г.” /…”So, this is the beginning of a much greater crisis, of a much greater recession than the one that we experienced back in 2008.” \r\n     \r\n   \r\n", "date": "2019.01.16", "title": "Питър Шиф: Това е началото на много по-голяма криза от тази през 2008 г."}
{"url": "http://www.classa.bg/%D1%81%D0%B2%D1%8F%D1%82/item/391603-%D0%BF%D1%83%D1%82%D0%B8%D0%BD-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0,-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B5%D1%87%D0%B8-%D0%BD%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B3%D0%B0%D0%B7-%D0%B7%D0%B0-%D1%87%D0%BB%D0%B5%D0%BD%D0%BA%D0%B8%D1%82%D0%B5", "text": "Руският президент Владимир Путин председателства среща с надзорния съвет на Агенцията за стратегически инициативи в Москва, Русия 15 януари 2019 г.  Европейският съюз трябва да осигури на своите членове  гаранции, че Брюксел няма да попречи на доставките на  руски газ в Европа чрез \"Турски поток\". Това заяви руският президент Владимир Путин в интервю за сръбския вестник  \"Политика\" в навечерието на посещението си в Белград, предаде БТА.     \"Газпром разработва различни варианти за продължение на сухопътния транзитен участък от газопровода /\"Турски поток\"/ в европейско направление и един от тях предвижда транспортирането на топливо по маршрута България - Сърбия - Унгария с излаз на газоразпределителния център в австрийския град Баумгартен\", каза Путин. \"В този случай Сърбия не само ще използва руски газ, но и ще осигурява неговия транзит\", отбеляза той. \"При окончателното утвърждаване на маршрута за доставка на руски газ, разбира се, ще бъде отчетена позицията на Европейската комисия\", заяви Путин. \"Ние предполагаме, че заинтересуваните от руски газ страни членки на ЕС трябва да получат от Евросъюза гаранции, че плановете за продължаване на \"Турски поток\" няма да бъдат провалени от произволни политически решения на Брюксел\", добави руският президент. Той отбеляза, че строителството на газопровода върви по набелязания график и се планира той да бъде напълно готов до края на 2019 година", "date": "2019.01.16", "title": "Путин: ЕС трябва да гарантира, че няма да пречи на доставките на газ за членките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391604-%D0%B0%D0%BA%D0%BE-%D1%81%D1%82%D0%B0%D0%B2%D0%B0-%D0%B4%D1%83%D0%BC%D0%B0-%D0%B7%D0%B0-%D0%BD%D0%B0%D0%B3%D0%BB%D0%BE%D1%81%D1%82,-%D1%82%D1%8F-%D1%81%D0%B5-%D0%BF%D1%80%D0%BE%D1%8F%D0%B2%D1%8F%D0%B2%D0%B0-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B5%D0%BA%D1%82%D0%B0", "text": "НЕ СЕ ХВАЩАЙТЕ НА ТЪПИ НОМЕРА   ВРЕМЕ ЗА СПОМЕНИ: $ 4 691 216   Каракачанов вече изниква отвсякъде.  Дори циганчета го сурвакаха за Василица.  Това пък ще бъде най-дивият номер – да противопоставят цигани на цигани.  Сурвакарите – на ония, които изхвърлиха от гетото във Войводино.  Работата взе да намирисва на тъп сценарий: вял екшън със закани във Войводино – и кич със сурвакане. Каракачанов тия дни го произведоха и в племенен вожд на българите.  А отделно е и македонски войвода.  Племенен вожд го нарече един антрополог – в неговия полог все се измътват любопитни неща.  Е, само за този комплимент си струва Военното министерство да спонсорира 20 тома събрани съчинения на въпросния антрополог.     И всичко това, защото изтърва мършавата фраза „Циганите станаха много нагли“ – след като от десетилетия сме свидетели на стотици необуздани прояви на Циганското Надигане. Свидетели бяхме/сме и на повече от наглото мълчание на политиците.  Сега една фраза трябва да ги амнистира изобщо. На тия хора – на всички, управлявали през годините на Прехода – трябва да се потърси колективна отговорност за Циганското Надигане.  Да изоставиш един етнос до степен да го превърнеш във враг – това е далеч по-зловещо престъпление от всичките им крадливи приватизации. Интересно, колко пъти досега Каракачанов е наричал циганите „роми“? Репликата му се прие като парола за ново Априлско въстание – от някои наивници имам предвид.  Защото Народът знае, че това е просто една игра – задявка, от която нищо няма да излезе. Интересно, какъв ефект би имала тази реплика по време на заседание на Министерския съвет.  Вместо да се пъчиш пред камерите, излез с реални предложения – без да чакаш ценните указания на Падишаха, отстоявай ги и се разкарай от властта, ако не ги приемат. Цялата медийна дандания няма да има никакъв ефект за обикновените хора – те страдат реално и ничии пъчения не им вършат работа.  Те живеят с циганите, а не такива като Каракачанов. Всичко е изпуснато – от страх направихте така, че окончателно да смразите българи и цигани.  Тази вражда вече е неизкоренима.  И по никакъв начин не можете да опровергаете безволието и страхливостта си. Като статисти наблюдаваха Надигането, а сега се правят на Вождове. Кой ги направи такива циганите?  Народът е наясно с отговора.  Наясно е, че и него са на път да го циганизират. Къде бяхте, когато викаха „Смърт на българите“?  Във ваканция ли бяха българските ви сърца?  Сезонни българи ли сте? Ако става дума за наглост, тя се проявява от десетилетия от Политическата Секта – с пълното безразличие към Циганското Надигане. Наивниците виждат някакво „държавничество“ в прогонването на циганите от гетото във Войводино.  Но в тази община от осем – осем! – години управлява и ВМРО /заедно с ГЕРБ/.  Докато Каракачанов получава внезапно прозрение. Тъй че, не се хващайте на тъпите им номера. Нищо няма да се промени.   ВРЕМЕ ЗА СПОМЕНИ  $ 4 691 216 Това е фрагмент от дописка от 29 септември 2010 година /от рубриката ми „Приказки за телевизията“, вестник „Труд“/.  Посочените факти бяха представени навремето и в Парламента – нищо не последва.  Както се казва: „Вятър ги вее на бяла кобила“. „По линия на Десегрегационната програма на Ромски образователен фонд (Будапеща, Унгария) през последните 5 години /2005-2010/ различни ромски фондации и организации у нас са получили 4 691 216 долара! $ 83 335 е получила фондация “Шам”-Монтана за една година, за да повишава посещаемостта на циганчетата в училищата… и за да лобира за десегрегацията.  Не е лошо да бъдат издирени хората, които са били убедени от тези лобисти. ДРОМ-Видин е получила – пак за една година! – $ 94 730, за да осигури “безплатен достъп на 700 циганчета до интегрирана учебна среда и за да проведе национална кампания с ключови национални участници”.  Дали да не предположим, че едно циганче излиза средно по $ 100, а останалото е за лобиране.  Много ще е любопитно, ако се окаже обратното. Европейски център за проучвания-Будапеща е получил 99 940 долара за една година, за да се постигне “изграждането на политическа воля за интегрирането на циганчетата…” Интересно кои политици са извисили волята си чрез този проект?  И така до 4 691 216 долара. По дяволите, проверете тези програми, лобисти и всичко останало.  100 – или колко – долара за едно ромче?  И колко тогава трябва да струва образованието на едно българче? Стана ми тягостно, докато се вглеждах в тия цифри – може би защото в мен пропълзя съмнението, че нашите, българските деца са обречени… И какво нещо е животът. Буквално докато пишех тези редове, от непознат джиесем се обади някакъв благ глас.  И без да си дава сметка, изкорени тягостното ми настроение.  Обаждаше се човек, когото до този момент не познавах – Костадин Зяпков, председател на читалище “Будилник” в Ракитово.  Какво хубаво име, нали – “Будилник”.  И той – будилникът, е захвърлен някъде съвсем съзнателно, понеже сънното състояние беше най-удобното през последните десетилетия. Благ човек и се загрижил за нещо красиво – през ноември щели да честват годишнина на Ангел Узунов, та може ли да изпратя нещо от “Всяка неделя”, в която той имаше забележително участие.  Узунов беше директор на трудово-възпитателно училище и направи поразително впечатление на зрителите. Образът на Узунов изникна изведнъж пред мен – и това ме успокои.  Нека си раздават, ако щат, и по 10 хил. долара на циганче.  Това е нищо, ако ние имаме и днес хора като Узунов.“", "date": "2019.01.16", "title": "Ако става дума за наглост, тя се проявява от десетилетия от Политическата Секта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391605-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B7-2017-%D0%B3-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B1%D0%B5%D0%B4%D0%BD%D0%B0,-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BA%D1%83%D0%BF%D1%83%D0%B2%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%82%D0%B5-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "“Чух, че трябва да купим най-скъпото, което се продава на пазара. Кое налага да купим най-скъпия възможен хеликоптер, най-скъпия възможен самолет и най-скъпия изтребител? Когато провеждаме търгове и обществени поръчки за дружества и организации – едни купуват „Шкода“, други – „Дачия“, трети купуват „Фолксваген“. Не се хвърлят всички на „Мерцедес“ и „Пасат“”. Това каза премиерът Бойко Борисов на 2.09. 2017 г. във Варна. Година по-късно Борисов изфорсира експерти и институции да купят най-скъпия изтребител, нарушавайки процедурите и принуждавайки Народното събрание да промени параметрите на сделката, за да повиши със стотици милиони вече гласуваната финансова рамка за нея. Това стана, след като в средата на декември 2018 г. държавният секретар на САЩ Майк Помпейо се обади по телефона на Борисов, за да обсъдят въпроси от сигурността и енергетиката. Ето и още изказвания на българския премиер по темата с изтребителите, направени преди американското обаждане по телефона.       „Освен това самолетът не е най-важното в една армия, а сухопътните сили. Не само за бронираните машини, и за флота, и за авиацията. Това са 3 рода войски. Трябва така да се планират парите, че до 2023 г. всичко това да стане факт. Самолетите трябва да са последни“. „Аз не казвам да се поставят изтребителите на първо място, а да се поставят трите рода войски едновременно и да се отложи във времето на по-малки вноски за по-дълго, за да вървят всички проекти. Това каза сега и президентът. Опит да се намери конфронтация може да се търси, но ние спорим като различен род войски. Аз съм защитник на сухопътните войски, той на авиацията.” “Първо ще купим влакове, а тогава и самолети. Първо ще са влакове да се движат хората сигурно, екологично чисто и евтино.“ “България е бедна, не може да купува най-скъпите самолети.” „До изтребителите ли е опряла в момента армията? Тези изтребители за какво ни трябват в момента? Първо ни трябва сухопътна техника. Такава ни е доктрината.”  ", "date": "2019.01.16", "title": "Борисов през 2017 г.: България е бедна, не може да купува най-скъпите самолети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391606-%D0%BF%D1%83%D1%82%D0%B8%D0%BD-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F", "text": "Един от вариантите за продължаване на газопровода “Турски поток” е през България – Сърбия – Унгария до газохранилището в австрийския Баумгартен. Това заяви руският президент Владимир Путин. Той даде обширно интервю за сръбските вестници “Политика” и “Вечерни новини” в навечерието на посещението си в Белград. Брюксел трябва да даде гаранции на заинтересованите от руския газ страни от Евросъюза, че негово политическо решение няма да провали плановете за продължаване на “Турски поток”, поиска Путин.     Присъствието на САЩ и Запада на Балканите е дестабилизиращ фактор в региона, според руския президент. Сръбският президент Вучич подкрепя идеята “Турски поток” да минава през България и Сърбия да може да се възползва от газа. Визитата на Путин в Сърбия ще се състои на фона на разрастващите се протести срещу властта, след като един от опозиционните лидери бе нападнат и пребит през ноември месец. Въпреки лошото време и студа в неделя сърби протестираха освен в столицата Белград и в градове Нови Сад, Крагуевац, Куршумлия, Крушевац, Ужице и Пожега.   ", "date": "2019.01.16", "title": "Путин: “Турски поток” минава през България и Сърбия"}
{"url": "http://www.classa.bg/%D1%81%D0%B2%D1%8F%D1%82/item/391599-%D1%82%D1%80%D1%8A%D0%BC%D0%BF-%D0%B3%D1%83%D0%B1%D0%B8-%D1%81%D0%B8%D1%80%D0%B8%D1%8F-%D1%89%D0%B5-%D0%B7%D0%B0%D0%B3%D1%83%D0%B1%D0%B8-%D0%BB%D0%B8-%D0%B8-%D1%86%D0%B5%D0%BB%D0%B8%D1%8F-%D1%80%D0%B5%D0%B3%D0%B8%D0%BE%D0%BD", "text": "След като комунистите начело с Мао Цзедун спечелиха тяхната революция, републиканците във Вашингтон нададоха вой: „Кой загуби Китай?“ Сега, толкова години по-късно, републиканците задават същия въпрос за Сирия. И техният отговор е: Барак Обама. Моят отговор е, че и двамата – бившият президент Барак Обама и президентът Тръмп – споделят вината, но с тази разлика: преди Тръмп да изгуби Сирия, той си загуби акъла. Лудостта на президента говори с гласа на изумително нещастния Майк Помпейо, който е държавен секретар, докато или бъде сменен от Тръмп, или сам избяга от сградата на Държавния департамент, пищейки „Не мога да понасям повече!“. В една от доста конфузните външнополитически речи на съвремието в Кайро миналата седмица Помпейо разтръби едновременно и настъпление, и отстъпление: „Америка няма да се оттегли, докато битката с тероризма не приключи“, и „президентът Тръмп взе решение да върне нашите войници у дома от Сирия“. Но това явно противоречие не само не го накара да се замисли, но той още повече усложни въпроса, като обяви: „Когато Америка отстъпва, често следва хаос. Когато пренебрегваме нашите приятели, това поражда негодувание“. В дадения случай имаше хаос и преди, и след това. Решението на Тръмп за изтегляне, обявено в Туитър през декември, изненада съюзниците. Израел сериозно се разтревожи. Франция и Великобритания бяха озадачени. Кюрдите се почувстваха предадени. Министърът на отбраната Джим Матис подаде оставка. Същото направи и Брет Макгърк – представителят на САЩ в международната коалиция, сражаваща се срещу „Ислямска държава“. Сенатор Линдзи Греъм – републиканец от Южна Каролина, който трябваше да носи бяла престилка, побърза към Белия дом и призова Тръмп поне да забави процеса на изтеглянето. Първоначалното „сега“ на президента може да трае месеци или дори по-дълго. Светът очаква следващия му туит. И президентът, и Помпейо са прави: Обама обърка нещата в Сирия. Той трябваше да се намеси, когато там наистина имаше умерена опозиция срещу сирийския президент Башар Асад. И той трябваше да изпълни явната си заплаха, когато каза, че с използването на химическо оръжие Асад е прекрачил „червена линия“. Вместо това, след една смъртоносна атака с газ зарин Обама на практика не направи нищо. Тръмп, за разлика от него, нанесе два удара срещу Сирия заради употреба на химически оръжия. Сирия се превърна в съвременен еквивалент на Балканите от периода преди Първата световна война. Тя е буре с барут, в очакване някой да драсне кибрита. Тя е мястото, където се сблъскват интересите на САЩ, Русия, Иран, Турция, кюрдите, Саудитска Арабия, ислямистите и Израел. Израел и Иран вече водят там опосредствана война – с атака след атака от въздуха израелски изтребители нанасят удари по ирански обекти в Сирия. При една от тях този уикенд бе поразено летището на Дамаск. Иран въоръжава „Хизбула“, а Русия въоръжава Сирия. Балканите преживяха няколко кризи, преди една от тях да бъде изпусната от контрол, и последва световна война. Като оставим настрана опита на Джордж Буш-младши да прекрои Близкия изток, което не беше малка работа, регионът като цяло има късмет. В Сирия обаче има твърде много играчи (а тя, все пак, не е огромна страна), за да може да се разчита само на късмет. Турците се стремят да се наложат над кюрдите. Иран в Сирия и Хизбула в Ливан точат зъби срещу Израел. Асад иска да разчисти твърде много натрупали се сметки, а негова съюзничка е Русия, която току-що му достави нова партида ракети. Тръмп трябва да се вслуша в мъдрите думи на Помпейо: „Когато Америка се изтегля, често следва хаос.“ И въпреки това Америка се изтегля. Миналата седмица Пентагонът обяви, че започва изтегляне на оборудване от Сирия. За да продължим балканската аналогия, някой би трябвало да разкаже на Тръмп за Косово. Този малък балкански анклав, който сега е амбициозна независима република, бе спасен от сръбска окупация и от кървава баня през 1999 г. с решителна, предвождана от САЩ интервенция на НАТО. Използвана бе въздушна мощ – без сухопътни сили. Русия, съюзничка на Сърбия, наложи вето на разрешение от ООН за интервенция, и затова НАТО реши да действа самостоятелно. Днес Косово и Сърбия преговарят за постоянен мирен договор. Американската въздушна мощ може – и е показала – че върши добра работа в Сирия. Тя наказа „Ислямска държава“ и, което е също толкова важно, показа на всички останали играчи, че САЩ имат интереси в региона. По-важният интерес обаче е да бъде избегната по-голяма война. Държавите, като децата, жадуват за предсказуемост. Те имат нужда да знаят правилата. САЩ са като родител. Другите страни очакват от тях ръководство и налагане на правилата. Тръмп напълно се провали в това отношение. Той е настроен отрицателно към съюзите – например НАТО – и към приятелски чуждестранни лидери. В хаотичния свят, в който живеем, приносът на Тръмп е повече хаос. Въпросът сега е не дали той ще загуби Сирия, а дали ще загуби целия регион. И е на път да го направи. БТА", "date": "2019.01.16", "title": "Тръмп губи Сирия. Ще загуби ли и целия регион?"}
{"url": "http://www.classa.bg/%D1%81%D0%B2%D1%8F%D1%82/item/391598-%D0%BC%D0%B0%D0%B4%D1%83%D1%80%D0%BE-%D1%83%D1%87%D0%B5%D1%82%D0%B2%D0%BE%D1%80%D0%B8-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B8-%D0%BF%D0%B5%D1%82%D1%80%D0%BE-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Президентът на Венецуела Николас Мадуро умножи стойността на петро – венецуелската криптовалута - от понеделник. Разчетната единица от 9 000 стана равна на 36 000 боливари.   Това увеличение пряко засяга минималната работна заплата, също увеличена четирикратно на 18 000 суверена, което се равнява на половин петро. Освен това мярката оказва влияние и върху останалите таблици на заплатите.   Мадуро също така информира, че правителството ще поеме плащането на разликите в заплатите в частния сектор, така че те да нямат извинение, че този корекционен фактор е причината за инфлацията. По време на годишното си послание до Националното учредително събрание президентът направи и следните съобщения: Създава Венецуелската мисия Бела, за да възстанови пространствата на 50-те най-населени града в страната. Одобри 1037 млн. Евро, за да гарантират засаждането на 3 млн. 235 000 хектара. Постави за цел да достигне до 2 000 000 млади хора, включени в ученето и да работят по програмата „Младежки план\". Мадуро също така каза, че ще продължи процесът, \"все още сложен и несъвършен\", на ценообразуването на базовите позиции от основната кошница, съгласуван с предприемачите и производителите. Като част от икономическите мерки, президентът нареди на държавните компании да продават в 15% от продукцията си на международните пазари. В последната част от речта си венецуелският президент заяви, че от вторник ще влезе в сила законов резерв от 60% за националното банкиране, одобрен миналата седмица от Централната банка на Венецуела (BCV). От друга страна, венецуелският лидер инструктира Националната конституционна асамблея (АНК) да ускори приемането на постановлението за данъчния закон за големите наследства. Мадуро обясни, че големите наследства са \"тези, които налагат и оказват натиск върху криминалния долар\". За президента инфлацията, предизвикана от изкуствения и паралелен пазар на американска валута, е \"централният инструмент\", използван от някои участници, за да повлияят на \"реалната икономика\".", "date": "2019.01.16", "title": "Мадуро учетвори минималната работна заплата и петро във Венецуела"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391595-%D0%B1%D0%BE%D0%B4%D0%B8%D0%B3%D0%B0%D1%80%D0%B4-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D0%BB-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%B0%D0%BC%D0%BE-%D1%81%D0%BB%D0%B5%D0%B4-%D0%BF%D0%BE%D0%BB%D0%BE%D0%B2%D0%B8%D0%BD-%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D1%83%D0%B6%D0%B1%D0%B0", "text": "Жена - бодигард на Меган Марк, херцогиня на Съсекс, подаде оставка след като прекара само шест месеца на служба, съобщиха британски медии. Оставката се случва няколко седмици след като личният асистент на херцогинята и съпругата на принц Хенри Английски също напусна длъжността си.   Жената - бодигард, която не е била идентифицирана от съображения за сигурност, е била ръководител на защитата на херцога и херцогинята на Съсекс за по-малко от година и е първата жена, която е играла такава важна роля в безопасността на британското кралско семейство.   Източник от Скотланд Ярд потвърди оставката за Дейли Мейл: \"Вярно е, че тя напуска, обяви го на кралското семейство и началниците си преди Коледа.\" Лондонската полиция заяви също, че агентката е напуснала поста \"по лични причини\".   \"Оставката е по лични причини и няма абсолютно нищо общо с херцога или херцогинята, които са много разочаровани, че са я загубили\". Оставката идва след като личният асистент на Меган Маркл, Мелиса Туаби, напусна Кенсингтън Палас миналата година, след като прекара шест месеца на длъжност.   Личната секретарка на Хенри и Меган, Саманта Коен, също се подготвя за последните си дни в офиса. Жената е работила за кралското семейство в продължение на 17 години, въпреки че първоначално е трябвало само временно да заеме тази позиция.   Що се отнася до оставката на бодигарда, съобщава се, че желанието на Меган Маркл да бъде възприемана като „още една от народа\" е изправило предизвикателства пред защитния й екип. Според източник в \"Сънди таймс\" за американската екс-актриса е трудно да свикне със строгите правила за безопасност на кралското семейство.   \"За разлика от някой, който е израснал в кралското семейство и е свикнал да има защита от ранна възраст, за Маркл това може да бъде доста рестриктивно\", каза източникът. \"В сегашната си роля тя не може да отиде никъде без защитния си екип и това е голяма ограничителна сила за човек като нея\", каза той.", "date": "2019.01.16", "title": "Бодигард на Меган Маркл подаде оставка само след половин година служба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391596-%D0%BA%D1%8A%D1%80%D0%B2%D0%B0%D0%B2%D0%B0-%D1%81%D1%83%D0%BF%D0%B5%D1%80%D0%BB%D1%83%D0%BD%D0%B0-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC-%D0%B7%D0%B0-%D1%80%D0%B5%D0%B4%D0%BA%D0%B8%D1%8F-%D1%82%D1%80%D0%BE%D0%B5%D0%BD-%D1%84%D0%B5%D0%BD%D0%BE%D0%BC%D0%B5%D0%BD-%D1%82%D0%B0%D0%B7%D0%B8-%D1%81%D0%B5%D0%B4%D0%BC%D0%B8%D1%86%D0%B0", "text": "В нощта на 20 януари ще има пълно лунно затъмнение, което ще оцвети нашия естествен спътник в червено, и ще покаже т.н. „кървава суперлуна\". Това е комбинация от три астрономически събития едновременно: Пълно лунно затъмнение, \"Кървава луна\" и \"Суперлуна\". Това рядко явление се случва, когато нашата планета застане между слънцето и луната и нашият спътник се установи в най-тъмната част на сянката на Земята. Според Уолтър Фрийман, физик в университета в Сиракуза (САЩ), това явление ще продължи около три часа. \"Първо около 22:35 (Източно време на САЩ) ще се наблюдава пълнолуние. По това време земната сянка ще започне да преминава в предната част на Луната, предотвратявайки почти изцяло достигането на слънчева светлина до нея. Зрителите ще видят как луната изглежда постепенно \"поглъщана\" от долния ляв ъгъл. Този процес ще приключи в 23:40 часа, когато земната сянка ще покрива цялата лунната повърхност. Това е началото на пълното затъмнение \". Луната ще бъде постепенно осветена от Слънцето, а в 01:45 часа на 21 януари отново ще бъде напълно видима. Фрийман казва, че средно се случва \"по-малко от едно\" пълно лунно затъмнение на година. \"Лунно затъмнение може да се случи само по време на пълнолуние, когато спътникът е от другата страна на Земята. Но орбитата на Луната е наклонена леко в сравнение с тази на Земята, така че, когато има пълнолуние, сянката на нашата планета минава малко над и под нея, така че нямаме лунно затъмнение всеки месец\", добави той. По време на пълното лунно затъмнение Луната няма да бъде \"напълно невидима\". \"Малка част от слънчевата светлина се пречупва от земната атмосфера и достига Луната, огъвайки краищата на Земята. Това малко количество червена светлина осветява Луната достатъчно, за да я видим, но вместо светла, тя ще бъде много тъмна и червена, 10 000 пъти по-слаба от обикновено, за това се нарича „кървава луна\", уточни физикът. \"Тъй като Луната не свети сама по себе си, а само отразява слънчевата светлина, всяко лунно затъмнение се случва, когато Земята е между Слънцето и Луната\", продължава той. Според Фрийман, няма нужда да се вземат предпазни мерки при наблюдение на лунно затъмнение, тъй като Луната не е достатъчно ярка, за да повлияе отрицателно на очите, както в случай на слънчево затъмнение. Кървавата Луна е една от малкото възможности да видим едновременно Луната и звездите в небето, тъй като Луната обикновено е твърде ярка.", "date": "2019.01.16", "title": "Кървава суперлуна: Какво трябва да знаем за редкия троен феномен тази седмица"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/391597-%D1%81%D0%BE%D0%BD%D0%B4%D0%B0%D1%82%D0%B0-chang-e-4-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%BF%D1%8A%D1%80%D0%B2%D0%B8%D1%8F-%D0%B1%D0%B8%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Китайската космическа сонда Chang'e 4 провежда на Луната първите биологични експерименти в историята, а семената на памук, които носи на борда, започнаха да поникват.   Китайският изследовател на Луната, който се приземи на 3 януари на скритото лице на природния спътник на Земята, носи биологичен товар, състоящ се от семена на памук, картофи, арабидопсис, рапица, плодова муха и мая. Целта е да се наблюдава кълняемостта на лунната повърхност, и да се опита да се създаде „мини биосфера\", която може да произведе първото цвете на Луната.   Този биологичен товар е в малък затворен контейнер, така че китайските учени твърдят, че е невъзможно да се замърси околната среда на Луната. Както знаем, на Луната няма въздух или кислород, а температурата винаги е много екстремална (повече от 100 градуса по Целзий през деня и минус 180 градуса през нощта). Дори някои от биопробите да изтекат навън, те няма да имат никакъв шанс да оцелеят, те ще се разпаднат на безвредни органични вещества, каза Се Генгсин, ръководител на проекта за биологични експерименти в мисията Chang'e 4. Космическият кораб се приземи успешно на скритата страна на Луната, която никога преди не е била изследвана. По този начин азиатската страна стана първата в историята, която успешно приземи сонда в тази зона на единствения естествен спътник на Земята. Там ще се извършват измервания и събиране на скали, които биха могли да разкрият нови детайли за тази неизследвана област на нашия спътник.", "date": "2019.01.16", "title": "Сондата Chang'e 4 изпълнява на Луната първия биологичен експеримент в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391591-%D0%B2%D0%BE%D1%80-%D0%B2-%D0%B7%D0%B0%D0%BA%D0%BE%D0%BD%D0%B5-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%B4%D1%8A%D1%80%D0%B5%D0%B2%D0%B0", "text": "Богоявление 2019 г., Истанбул. Проливен дъжд. Котките, тези най-ревностни \"богомолци\", във Фенер зъзнат под стрехите. Телевизията на Радио Свобода/Радио Свободна Европа излъчва пряко как Вартоломей обдарява с томос украинските разколници. Денят е избран специално, като подигравка с Вярата и Бога.  Церемониално \"Ето, зимата се вече мина, дъждът преваля, престана; цветя се показаха по земята; настана време за песни, и гласът на гургулицата се чува в страната ни\", започва Вартоломей с \"Песен на песните\" (Соломон 2:11-12). За да няма съмнение какво казва, истанбулският владика тълкува метафората. Зимата - това е многовековният гнет (разбирай руски), под който страдал украинският народ, а песента на гургулицата - светлото бъдеще (олицетворено от присъстващата компания блатная).         Бандеровски скандирания \"Слава Украине! Героям слава!\" заглушават гургулицата, що гука в ухото Вартоломеево. Не ми било гургулица, най ми бил Юшченко, \"оранжев революционер\" съгласно рецептурника на Джийн Шарп, USAID, Freedom House, International Republican Institute на Джон Маккейн и National Democratic Institute на Мадлин Олбрайт. \"Ти видя ли, навсякъде в града (Истанбул - б.а.) са наши, навсякъде - украински език! Що ми зробили! (Какво направихме - б.а.)!\", хрипти възторжено Юшченко.     Вартоломей приключва с птичките и цветенцата, обяснява защо смята Украйна за своя (!) каноническа територия, лежерно пропуска съборното решение на Константинопол от 1686 г., което постановява Киевската епархия да бъде под омофора на Московския патриарх \"ныне и впредь\", т.е. \"днес и завинаги\", и обявява - \"Днес, официално и канонически, вие ставате 15-та църква в благословения хор на автокефалните църкви\".      А на Филарет, предводителя на разколниците, му е криво, вече се виждаше патриарх, но не би.  Порошенко се усмихва благо-благо, шоколадено, и как да не му е благо - преди няколко дни Rothschild Trust, който управлява Roshen, корпорацията на Петро, му изплати над 1 милиард гривни (около 40 млн. долара). Благостта изпълва Петро, вече се вижда президент. Пак. И като втори княз Владимир се изживява, като \"Петро покръстител\".  \"Слава Украине! Героям слава!\", викат бандеровците за радост на Андрей Парубий (сущий Цветоний Цецон, тъй одухотворен), спикер на Върховната Рада, униат, \"оранжев революционер\", основал с Олег Тягнибок нацистката Социалнационална партия - първообраз на партия \"Свобода\", върху чиито знамена плющи знакът на СС \"вълча кука\"; забранил предаванията на руските телевизии, расист, антисемит и ксенофоб; комендантът на Майдана, който превърна същия Майдан в кланица - по негова заповед грузинските наемници-снайперисти (а не някакви митични руснаци) разстреляха близо 100 души през февруари 2014 г., същата \"небесна сотня\", дето сега, 5 години по-късно, ще я честват и оплакват, и най-много ще плаче Парубий.  \"Томосът е наш! И Крим ще бъде наш!\", изпискват две лелки. Не помръдва каменното лице на Степан Полторак, военен министър, генерал. По негова заповед в Донецк, при т.нар. Антитерористични операция (АТО) с нарочни артилерийски обстрели армията изби стотици цивилни граждани, измежду тях - 78 деца, особено опасни терористи, най-мъничкият - на 10 месеца. И още - Надя на 1 година, Саша на 6, Кирил на 7, Аня на 2, Костя на 9, Вика и Даша - на 3... Техните имена са изписани в Алеята на ангелите. За този \"подвиг\" Следственият отдел на РФ обвини Полторак в геноцид, а Порошенко го декорира с орден \"Богдан Хмелницки І степен\" - за \"изключителни заслуги в защита на държавния суверенитет\" и \"добросъвестно служение на украинския народ\".  Сред \"богомолците\" блести престъпният днепровски крал, криминалното светило, бандитският авторитет, гангстерският бос, шефът на една от най-мощните ОПГ  - Александър Петровски, роден Налекрешвили (баща - грузински евреин), наричан Нарик.  Класически \"вор в законе\", недосегаем за правосъдието. Осми клас образование, на 17 - улични кражби, на 22 - изпечен рекетьор и мошеник, после шеф на \"бригада\" от 60 мутри; покровител - Умар Джебраилов, координатор на чеченските терористи в Русия и Украйна. Следва образцова мутренска биография - войни между групировките, мокри поръчки и показни убийства; след неуспешно покушение живее в Израел и Кавказ; търгува с нефтопродукти, автомобили и благородни метали; контролира депутатите в Днепровския градски съвет; декориран от Порошенко с \"Кръста на Иван Мазепа\" за \"заслуги в дипломатическата, хуманитарната, научната, просветителската и благотворителна дейност\"; обявен за меценат, патриот, благотворител и почтен бизнесмен, днес протяга ръце към голямата политика.  \"Във вашите ръце поверявам автокефалията на новата църква\", казва тържествено Вартоломей. В ръцете на Нарик. \"Опять обосрались!\", възкликнаха украинските блогъри. Не само Нарик, цялата компания в Истанбул е един майдан, едно сборище на \"воры в законе\", над които е само небето. Плюс разпънатите (гео)политически чадъри. Томос Томос има, автокефалия - не. Томосът е измама, автокефалията - привидна. Разколниците не получиха нищо, Вартоломей взе всичко, което възжела.   Разколническият \"синдикат\" между Украинската православна църква-Киевска патриаршия (УПЦ-КП) и Украинската автокефална православна църква (УАПЦ) няма да се нарича Православна църква на Украйна, а \"Светейшата църква на Украйна\" (СЦУ). Къде изпадна същностната характеристика - \"православна\"? И защо? Или - ако СЦУ е православна, не е свята, но ако не е православна, е светейша? И както две лъжи не правят една истина, така две неканонични лъжецъркви не правят една канонична, колкото и да я наричат \"светейша\", ако ще и 10 томоса да издаде Вартоломей.  Мечтата на разколниците за патриарх пропадна. Няма патриарх. Има митрополит, \"блаженейший\" (Блаженейший митрополит на Киев и цяла Украйна). Томосът забранява всякакви съкращения и добавки към тази титулатура. СЦУ признава за свой глава Константинополския престол, сиреч - обитателя на истанбулския квартал Фенер, сиреч Вартоломей. СЦУ признава и приема безусловно юрисдикцията на Фенер над всички свои действия. Всички канонически и догматически въпроси ще бъдат решавани от Истанбул, сиреч от Вартоломей. Лично. Висшата инстанция, на която принадлежи правото да разглежда и разрешава всякакви спорове в СЦУ, е Фенер. СЦУ е длъжна да се обръща към Вартоломей, \"жаждайки от него авторитетна мисъл и взаимно разбиране\", пише в томоса. Фамозният документ не предвижда, не предполага и не допуска СЦУ да търси помощ и разяснения от автокефалните църкви. Всеки един избор на всеки един епископ на СЦУ, всяко решение на СЦУ може да бъде оспорено и отменено от Истанбул. Решението на Истанбул е окончателно и не подлежи на преразглеждане. Всякаква дейност на СЦУ извън границите на Украйна е абсолютно забранена. СЦУ няма право да създава задгранични епархии и енории, нито да назначава задгранични епископи. Съществуващите задгранични структури на УПЦ-КП и УАПЦ, както и материалните приходи от тях преминават под контрола и подчинението на Фенер.   СЦУ е длъжна да участва във всички съвещания и събори под егидата на Фенер (т.е. на Вартоломей). СЦУ под никакъв предлог не може да откаже участие в събор, организиран от Фенер, дори ако този събор проповядва откровена ерес. Иначе ще изгуби своя драгоценен томос.  СЦУ няма право да вари свето миро - ще го получава от Вартоломей като доказателство за духовно единство с Фенер. Митрополити на СЦУ нямат право да участват в синодалните заседания на Фенер, за разлика от митрополитите на Украинската православна църква-Московска патриаршия (УПЦ-МП), които участват в синодалните заседания на Руската православна църква. СЦУ, за разлика от УПЦ-МП не може, няма право да взима самостоятелни решения.  С томоса Вартоломей легитимира като надзорници над СЦУ екзарсите (\"папските легати\"), домъкнати от САЩ и Канада. Това е още едно равнище на контрол над СЦУ, още една илюстрация за нейното пълно подчинение. Този екзархат (сиреч Вартоломей) ще се разпорежда със ставропигиалните храмове и манастири, включително - със свещената Киево-Печорска лавра. Т.е. - ще си ги присвои. Включително - Киево-Печорската лавра, духовната съкровищница на Русия и на Православната цивилизация, обект от световно културно-историческо значение под закрилата на ЮНЕСКО.     Томосът не отронва и дума като как на една и съща територия ще съжителстват две църкви, което е абсолютно забранено. Едната - УПЦ-МП, призната от целия православен свят, другата - СЦУ, призната единствено от Вартоломей. Към момента УПЦ-МП има 12 241 храма и 207 манастира с 4783 монаси и монахини, а разколническата СЦУ има 4000 храма (3000 от които - заграбени) и 62 манастира с 220 монаси и монахини. Томосът не забранява по никакъв начин на разколниците да превземат, окупират и отнемат църкви и манастири от каноничната УПЦ-МП. Напротив - легитимира грабежа. Туй, което разколниците завлякоха, преминава под благочестивия омофор Вартоломеев. По закон.   \"Измамиха ни коварните гърци!\", изплакаха украинските медии, обзети от внезапно просветление.   СЦУ не е нито автокефална, нито автономна. Нито \"незалежна\" (независима), нито \"самостийна\" (самостоятелна). СЦУ е никаква. Тя е една илюзия. Една измама. Томосът обслужва само Вартоломей и неговите водещи офицери. Порошенко, който видя името си, изписано на гръцки в томоса (попал Петро в томос), може да си го закачи тоя томос на стената и да му се любува. Като на мил сувенир, купен прескъпо от Капалъ чарши след дълги кандърми с ловък търговец.  Разкол Томосът, връчен на украинските разколници, е против Вярата, против Православието, против Църквата, против Бога.  Томосът е политически инструмент.  За Порошенко е пътен лист за втори мандат. Така си мисли. За овластените неонацисти и мутри (със и без расо) е дозволение да грабят църквите и манастирите на УПЦ-МП, т.е. - на Руската православна църква; да влачат, унижават, бият и убиват православни духовници и миряни; да разширят територията на гражданската война в Украйна. И те като Петро са само един инструмент - на Вартоломей и САЩ. За Вартоломей е \"нотариален акт\", с който \"по право\", \"в законе\", си присвоява, анексира каноническа територия на Руската православна църква ведно с нейното паство, собственост и безценни духовни съкровища. Вартоломей издаде този томос за себе си, за своя си интерес и за интереса на своите покровители. Забрави Истанбулският владика, че е пръв по чест, но не и по власт - властта узурпира, честта изгуби.  За САЩ томосът е нов етап на войната срещу Русия - религиозен. Понеже никакви войни и провокации не сломяват Русия, САЩ се прицелиха в нейното сърце - вярата. И започват кръстоносен, антиправославен поход срещу Русия в съучастие с подопечния им Вартоломей и новооглашените \"автокефалници\". За да унижат и сломят Русия като унижат и сломят Руската православна църква.  За вулгарните интереси на Запада томосът е нов етап във войната срещу Светото Православие. Нова уния в титаничната битка за господство над света и над човечеството. Вартоломей съзнателно и умишлено провокира нечуван разкол и сключи престъпна уния срещу Православната цивилизация. От едната русофобия, човекоугодие и алчност. Православните църкви са поставени пред фалшива, мутренско-рекетьорска дилема: да \"избират\" между неканоничната СЦУ и каноничната УПЦ-МП. Между изпадналия в ерес и разкол Константинопол и Светото Православие. Не му е за първица на Константинопол. Веднъж сключи уния през 1274 г. на Лионския събор, втори път - през 1438-1439 г. на Фераро-флорентинския събор. На третия път стомната ще се счупи. Няма избор между разкола и Светото православие. Изборът е ясен. Нито една канонична автокефална поместна църква няма право да мълчи. Особено Българската православна църква. Защото без българските духовници и просветители, без българските граматици, певци и зографи, без българския език и българската азбука, без българските книги, без българската богословска и светска литература, без българските светци и първоучители, без свети Кирил и свети Методий, без свети Климент, свети Наум, свети Горазд, свети Ангеларий и свети Сава, без свети княз Борис Покръстител, без свети Теодосий Търновски и свети патриарх Евтимий, без свети Киприян Българин - митрополит Киевски и на цяла Русия, спасител и обединител на Русия, спрял пълчищата на Златната орда пред портите на Москва не с меч, а с предивния образ на Света Богородица - без България нямаше да съществува нито Руската православна църква, нито Руската държава.  Българската православна църква носи отговорност за своето духовно чедо - Руската православна църква. Носи отговорност за Светото Православие, защото е първата, най-древна православна църква, възсияла в целия славянски свят. Защото е светилникът, който свети и показва пътя на Вярата.   Войната срещу Руската православна църква е война срещу Православието. Срещу Православната цивилизация. Срещу нашия Господ Бог Иисус Христос, глава и домостроител на Църквата.  Изходът от тази война е предизвестен.         ", "date": "2019.01.16", "title": "Вор в законе"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391592-%D0%BA%D0%B0%D0%BA%D0%B2%D0%B0%D1%82%D0%BE-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0,-%D1%82%D0%B0%D0%BA%D0%B0%D0%B2%D0%B0-%D0%B8-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B8", "text": "Откриването на Годината на европейската култура със столица Пловдив е все още активно коментирано в медиите и социалните мрежи. Аз ще се присъединя към тях с твърдението, че онова, което видях по телевизията, показа колко Пловдив е провинциален град, дълбока провинция, в който интелигенцията му (подобно интелигенцията на другите градове, а и изобщо на цялата българска творческа интелигенция) се е свила унизена и смазана, невярваща в собстевните си сили и не осъзнаваща ролята, която е длъжна да играе в обществените процеси. Бях смутен от показаното, от неговата пошлост, мегаломания и провинциална комплексираност, от празните текстове, които студентите рецитираха, от наподобяванията на народно изкуството, което танцьорите и музикантите се бяха нагърбили, за да оправдаят участието си.     Често казано, досрамя ме. Аз живея във Варна, която също бе кандидат за европейска столица на културата. Но не успя да стане! Казах си онази вечер: „Добре че варненските амбиции не бяха удовлетворени, защото щеше да се види колко по-дълбока провинция и по-немощна е тя от Пловдив“.     Самото откриването бе демонстрация на състоянието на българската култура, на необратимия упадък, който преживява, на слугинажа, на който е подложена. И на убогостта на българската държава, която се управлява просташки и от хора, които нито четат, нито слушат музика, нито ги интересува изкуството. Те всичко измерват с парите, които „дават за култура“. И се хвалят, че помагат на културата. По-добре щеше обаче вместо да й „помагат“, да й пречат, да я мачкат и гонят – тогава тя би изградила в себе си някакви съпротивителни сили и вероятно щеше да дава отпор на убогите си държавници. Но аз искам специално да наблегна на нещо, за което изобщо не става дума в коментарите и критиките по повод откриването.     Девизът на Пловдив като европейска столица на културата е „Заедно!“. Но какво означава за българската столица на културата това „заедно“? Девизът означавал да бъдем заедно в многообразието, да се обединят всички цветове (какви ли пък цветове и то толкова различни има в Пловдов, в България и дори в Европа, не ми е ясно. Пък не казаха дали става дума за цвят на кожата или на нещо друго) и народи. Но забележете: те не са нации, а етносите, живеещи в Пловдив. А може би и в България – това не го разбрах. На техните езици бе произнесена думата „заедно“. Според организаторите и автори на програмата разнообразието на една култура – било национална, било градска, е в културите на различните етноси, населяващи града и държавата. Именно на етносите, а не на стиловете, проблематиката, поколенията. Т. е. националната култура е механично съчетание от етническите. Но нима етническите общности в Пловдив, а и в България като цяло, са носители на толкова силна самобитност, че са извън националната култура и само поради факта, че населяват нашата държава, стават част от националната култура. И толкова подчертано й оказват влияние и определят в някаква стапен посоката и начина й на развитие? Така им се иска на неолибералите, постмодернистите и соросоидите да бъде. Затова и поощряват именно това „многообразие“, което, ако все пак го има, е несъществено, незабележимо и дори фалшиво. Аз обръщам внимание на този факт, защото на церемонията в Пловдив той бе провъзгласен като основополагащ принцип, официално санкциониран от присъствието на вицепрезидента на Републиката, от председателя на Народното събрание и от министъра на култура. Очевидно се налага друго разбиране на националната култура, което може да е в духа на т. нар. „европейски ценности“, но е в крещящо противоречие с националните традиции и идеали. А и е дълбоко невярно, порочно и опасно. Държавата заявява, че подкрепя или поне не отрича един принцип, който разрушава националната култура, опорочава я и води към гибел. И все заради тази „толерантност“, „европейскост“ и „модерност“. Надявам се, че ще се намерят и други хора, които да заявят своята позиция и открито се противопоставят на подобни разбирания за „заедно“, „общност“ и култура. И дано го направят, преди да е станало късно!", "date": "2019.01.16", "title": "Каквато културата, такава и столицата и"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391593-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D0%B4%D1%83%D0%B1%D0%B0%D0%B9-%D0%B3%D0%BB%D0%BE%D0%B1%D1%8F%D0%B2%D0%B0-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5,-%D0%B0%D0%BA%D0%BE-%D0%BD%D0%B5-%D0%B8%D0%B7%D1%8F%D0%B4%D0%B0%D1%82-%D1%85%D1%80%D0%B0%D0%BD%D0%B0%D1%82%D0%B0-%D1%81%D0%B8", "text": "Клиентите на ресторант Gulou Hotpot (Дубай, Обединените арабски емирства) получават „глоба\", която се добавя към сметката им, ако оставят остатъци в края на храненето си, съобщава уебсайтът Time Out Dubai.   Мярката се прилага за клиентите, които изберат офертата за \"горещо гърне\": горещ бульон, който се приготвя в средата на масата, към който се добавят месо, риба, тофу, зеленчуци и други храни според вкуса на клиента. Тази оферта струва 49 дирхама (13.3 долара) и включва два часа приготовления на съставките, неограничен бульон и напитки. Но ако клиентът загуби апетита си, той ще трябва да плати глоба, която е дори по-голяма от цената на ястието: 50 дирхама (13,6 долара).   По този начин собствениците на ресторанта имат за цел да намалят количеството отпадъци, произвеждани от заведението, както и да приучат клиентите да мислят, преди да поръчат порциите си.", "date": "2019.01.16", "title": "Ресторант в Дубай глобява клиентите, ако не изядат храната си"}
{"url": "http://www.classa.bg/%D1%81%D0%B2%D1%8F%D1%82/item/391594-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%E2%80%9E%D0%BF%D0%BE%D0%B4%D1%80%D0%B5%D0%B4%D0%B5%D0%BD%D0%B8%D1%8F%E2%80%9C-%D0%B6%D0%B8%D0%B2%D0%BE%D1%82-%D0%BD%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C-%D0%B2-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-%D0%BD%D0%B0-%D1%81%D0%B8%D0%BD%D0%B0%D0%BB%D0%BE%D0%B0", "text": "Хоакин 'Ел Чапо' Гузман е водил много организиран живот в планините на мексиканския щат Синалоа, откъдето произхожда, заяви колумбийският наркотрафикант Алекс Сифуентес по време на процеса срещу мексиканския наркобарон, който се провежда във федерален съд в Ню Йорк   Сифуентес, който се явява като свидетел на прокуратурата, е живял в продължение на две години с Гузман в планините на Синалоа, където, според него, мексиканският наркобарон е имал много организиран живот. Той е управлявал \"стотици служители\", включващи охранители, домашни работници, пилоти, шофьори и доставчици на наркотици, информира агенцията EFE. На втория ден от изявленията си, колумбиецът подчерта, че лидерът на картела Синалоа се е събуждал по обяд. След това той се обаждал на колегите си, като ходел под дърветата - разказа той. Защитеният свидетел на правителството на САЩ също съобщи, че от 2007 до 2013 г. Гузман е работил върху планове за книга и филм за живота му, който той сам е искал да режисира, а бившата съпруга на Сифуентес е предложила идеята на мексиканеца. 61-годишният Гузман се разглежда от Министерството на правосъдието на САЩ като най-известният наркотрафикант в света, след като е участвал почти 30 години в търговията с наркотици, което е го довело до ръководство на картела Синалоа. Капото е изправен пред 11 обвинения, като главното е да за главатар на престъпна група. Освен това той е обвинен в международен заговор за производство и разпространение на кокаин, хероин, метамфетамин и марихуана. Смята се, че той незаконно е въвел в САЩ. около 457 тона наркотици, които генерират печалби от 14,000 милиона долара.   Ако бъде признат за виновен само по едно от обвиненията, той ще получи доживотен затвор.", "date": "2019.01.16", "title": "Разкриха подробностите за „подредения“ живот на „Ел Чапо“ в планините на Синалоа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391589-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D0%BE%D1%82%D0%B1%D1%80%D0%B0%D0%BD%D0%B0-%D0%B7%D0%B0%D1%80%D0%B0%D0%B4%D0%B8-f-16", "text": "Комисията по отбрана към Народното събрание започна със скандал заседанието си, на което се обсъжда дали да бъде подкрепено предложението на правителството да се преговаря със САЩ за закупуване на нови изтребители F-16.     Според БСП не всички документи са били предоставени на депутатите от комисията - конкретно тези на т.нар. \"политико-военна група\", които са били дадени на Министерски съвет, но не и на депутатите. От своя страна заместник военният министър Атанас Запрянов увери, че основният документ, нужен за вземане на решение, е на разположение на депутатите. Предложение за отлагане на заседанието беше отхвърлено с 8 гласа \"за\", двама въздържали се и 12 \"против\". Заседанието протича при закрити врата. Темата ще бъде обсъдена и в Комисията по бюджет и финанси. Инвестицията във Военновъздушните сили отдавна е планирана - 1,8 милиарда лева за осем бойни самолета, първите от които трябва да получим до две години. Анализите и сравняването на оферти продължиха няколко месеца преди да се стигне дотам Министерски съвет да предложи започване на преговори със САЩ за закупуване на изтребители F-16. Това предложение обаче трябва да бъде гласувано от Народното събрание. Вотът е предвиден за сряда.", "date": "2019.01.16", "title": "Скандал на заседанието на Комисията по отбрана заради F-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391590-%D0%B5%D0%B3%D0%B0%D1%82%D0%B8-%D0%BA%D0%BE%D0%BC%D0%B0%D0%BD%D0%B4%D0%BE%D1%81%D0%B8%D1%82%D0%B5-%D0%B8-%D0%BA%D1%83%D1%80%D1%81%D0%B0%D0%BD%D1%82%D0%B8%D1%82%D0%B5-%D0%B4%D0%B5%D1%82%D0%BE-%D0%B3%D0%B8-%D0%B1%D0%B8%D1%8F%D1%82-%D0%BA%D0%B0%D1%82%D0%BE-%D1%82%D1%83%D0%BF%D0%B0%D0%BD%D0%B8-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B1%D0%B0%D0%BB%D0%B5%D1%82%D0%BC%D0%B0%D0%B9%D1%81%D1%82%D0%BE%D1%80", "text": "Курсанти от Военния университет във Велико Търново били нападнати от мъж с брадва. Преди случката курсантите в „Ауди“ се изпреварвали няколко пъти с „Опел Корса“. В него имало мъж и жена. Стигнало се до свада и мъжът от Корсата, налетял с брадва.   Курсантите – с тях и една курсантка – се заключили в колата и почнали да звънят на 112. По-късно нападателят е задържан, а в държавата се вдгина шум и врява срещу циганите. Най-голямата пушилка вдига баш военният министър Каракачанов:  ! Всъщност той вече трябва да се нарича Главен балетмайстор на Българската армейска трупа. Съжалявам, но нещата са пропаднали дотам. Армия без дух и сърце...     Преди седмица в пловдивското с. Войводиново двата роми в тийнейджърска възраст помляха командос, участвал в няколко мисии. Олелия до небето. Протести, хорА, знамена, „Бъл-га-ри, ю-на-ци“, Каракачанов, Джамбазки, и двама-трима от дежурните ромски лидери по телевизора. Говорят за пребития, циганета на Сурваки и откриването на Пловдив евростолица на културата, сякаш са едно и също. И едни и същи хора плямпат за всичко. Не излезе нито един действащ военен (изкючение направи запасния ген. Шивиков), който да скръцне със зъби на политици и власт, които са оставили башибозушки орди – не само от роми, но и български мутри – да вилнеят из цялата страна. Обират се църкви, разорават се дюни, строи се незаконно по Черноморието и навсякъде другаде. Прокуратурата се развилняла както и сталинската не го е правила. Кръгът Кой заграбва каквото става за заграбване, но циганите били най-големият проблем. Че е голям, голям е, но е производен от всичко останало. Командосът не реагирал и се оставил да го пребият – можеше и до смърт, - защото не искал да употреби сила. Пребили го две пишлемета. Негови колеги и приятели мрънкат, че ако бил използвал уменията си, щели да го разкарват в полицията и прокуратурата. Баща му и той се вайка, сякаш не е виновен, задето не му е обяснил още като малък, че за живота и семейството човек се бие като лъв. Курсантите, тези мили кандидати за офицери в армията, която според Каракачанов не е губила сражение и не й е пленявано знаме, се заключват в колата и с треперещи пръсти цъкат на телефона за помощ. Помощ от кого? Вместо да излязат и да се разправят с нападателя както са ги учили в часовете по карате или специализиран ръкопашен бой. Родителите им мънкат пред камери и телефони:  ...  , дето се подмокрили от един циганин. Ама бил с брадва и можели да пострадат. Можели, ама не се знае. Да бяха опитали, а не да им тупкат сърчицата в петичките. Били голямата работа, когато се изпреварвали с Корсата, но после блокирали от шубе. И те ли не са искали да ги разкарват в районното и в прокуратурата? Егати командирите ще бъдат след време. Кой войник ще уважава такива офицери? Служил съм в Елховския 12-ти мотострелкови полк, който бе част от т.н. „триъгълник на смъртта“. В Елхово бе и командването на Граничния отряд за района. Имаше и отделен разузнавателен батальон. Повече войска отколкото население, както се шегуваха местните хора. Когато по улиците минаваха офицери, старшини и войници повечето хора ги поздравяваха. Циганите си кротуваха. Пагона – от редническия до полковническия – се защитаваше във всяка ситуация. Ако някой е прекалил, случвало се е – в ареста и после пак в строя. Но да те бият като боксова круша и да мрънкаш за обществена подкрепа – никога. Не призовавам към саморазправа и улично правосъдие, опазил ме Господ. Но човек трябва да има достойнство и чест. Поне останки или наченки... И да знаете, на битите дядовците ако бяха на тяхно място, щяха да размажат нападателите като петно на пътя. След това щяха да си изтупат панталоните и да продължат.  А биячите щеше да ги боли, което стимулира мисленето и води до правилни поуки. Чалга бабаитлък е да се играят хора в реки и по поляни, патр оти да се кичат с калпаци и пищови и да се вдигат тостове за Дякона, Караджата и Ботев. Забележете: нито един мъж, баща, брат или близък не застана месеци наред до протестиращите майки на деца с увреждания. Найдоха се обаче двама-трима мачовци, които да ги нагрубят по най-отвратителен начин. А спомняте ли си онези мъжлета, дето щяха да ги съдят в САЩ, че продавали самолетни части за сирийски фирми? И те обикаляха студиата с гаджетата и женичките си, които говореха вместо тях. Вижте какво издържаха и понасят още кметиците на „Младост“ Иванчева и Петрова. Българските баш юнаци и патр оти ги бива да шамаросват децата и жените си в къщи. Да се бият преди, по време и след мачове, да се замерят с бутилки и капачки в спортни зали и да си налитат на шосето или за парко място.     Държавата е потънала в корупция, политическите и финансовите афери с ромите нямат край, мъже и жени по села и паланки биват насилвани и ограбвани, краде се като за световно, парламента гласува лобистки закони, олигарси се хващат за гушите, спецобвинението се е превърнало в гилотина за неудобни на Кой… На тях ли се надявате да решат проблеми, които не са решавани десетилетия? Толкова ли сте наивни? На тези, битите юнаци ли се крепи националната сигурност? Тогава нямаме нужда от армия въобще. Каракачанов и без това напира да реанимира строителни войски и КЕЧ – толкова му акъла. Предлагам с парите за отбрана и МВР – няколко милиарда са това – да платим за чужди полицаи и военни, които да ни пазят не само небето, морските и сухопътните граници, но и селата и градовете. И ще има ред, бъдете сигурни. Преди векове най-големите врагове на спартанците – персийците, ги наемали да ги пазят от врагове и да обучават войниците им. И ако не сте чели и слушали за това, пуснете си телевизора и вижте как французите се борят за правата си. И гърците. И румънците, чехите, полаците, сърбите... Протести, барикади, бой – без никой да се жалва. И знаете ли защо е така? Защото са разбрали какво е да си свободен. Ние – не.  ", "date": "2019.01.16", "title": "Егати командосите и курсантите дето ги бият като тупани! Каракачанов - балетмайстор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391586-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D0%B5-%D0%BD%D0%B0-%D1%87%D0%B5%D1%81%D1%82%D0%BD%D0%B8%D1%82%D0%B5-%D0%B2%D0%B5%D1%80%D0%B8%D0%B3%D0%B8-%D0%BD%D0%B0-%D1%81%D0%B2%D0%B5%D1%82%D0%B8-%D0%BF%D1%8A%D1%80%D0%B2%D0%BE%D0%B2%D1%8A%D1%80%D1%85%D0%BE%D0%B2%D0%B5%D0%BD-%D0%B0%D0%BF%D0%BE%D1%81%D1%82%D0%BE%D0%BB-%D0%BF%D0%B5%D1%82%D1%8A%D1%80", "text": "Свети апостол Петър бил хвърлен в тъмница и окован с две железни вериги по заповед на цар Ирод*. През нощта, когато той спял между двама воини, ангел Господен го разбудил и като го побутнал по хълбока, го извел от тъмницата. Железните вериги паднали от ръцете на апостола, както за това се повествува в книгата “Деяния на светите апостоли\" (Деян. 12:1). * Тук се разбира Ирод Агрипа I, внук на Ирод Велики, иудейския цар, който убил с меч свети апостол Иаков Зеведеев и искал да убие и апостол Петър. Управлявал Иудея по време на царуването на римските императори Калигула (37-41 г.) и Клавдий (41-54). Умрял, поразен от Ангел, от тежка болест, скоро след освобождаването на апостол Петър от тъмницата. Бел.ред. Вестта за чудесното избавление на апостол Петър от оковите и тъмницата обиколила бързо цял Иерусалим. Няколко от вярващите взели тайно тези вериги, за да ги съхраняват, та като ги гледат, да имат пред себе си като че самия първовърховен апостол, който веднага тръгнал за проповед на словото Божие в другите страни и не се завръщал в Иерусалим. Тези вериги получили целебна сила от тялото на апостола, което било здраво обвързано с тях. Известно е, че превръзките за глава и кърпите на свети апостол Павел изцелявали болести и прогонвали нечисти духове, понеже били пропити с потта му. Подобно действие оказвали и веригите на свети Петър, защото някога плътно обхващали тялото на апостола. С дълбоко благоговение вярващите почитали тези честни вериги, въздавали им поклонение и старателно ги пазели като ценно наследство от род в род, като при това всеки път родителите обяснявали на децата, а те на своите деца, до какъв велик затворник са се докосвали тези вериги и от чие тяло са осветени. Така от ръце на ръце те преминали по наследство у светейшия Иерусалимски патриарх Ювеналий (патриарх Иерусалимски от 420 до 450 г., бел.ред.). Когато благочестивата царица Евдокия, съпруга на цар Теодосий Младши (византийски император, царувал от 408 до 450 г., бел.ред.) се връщала в Цариград от Иерусалим, където за времето на пребиваването си построила много църкви и украсила много свети места със своите царски средства, патриарх Ювеналий й подарил, заради благочестието и любовта й към светинята, немалко различни духовни съкровища, сред които и тези честни чудотворни вериги на свети апостол Петър*. * Честните вериги на свети апостол Петър се пазели в Иерусалим до 439 г., когато ги получила от патриарх Ювеналий императрица Евдокия. Бел.ред. След завръщането си в Цариград Евдокия подарила едната верига на храма на свети апостол Петър, който се намирал във вътрешността на Великия Софийски събор*, а другата изпратила в Рим на дъщеря си Евдокия, която била омъжена за римския цар Валентиниан III (римски император, царувал от 423 до 455 г., бел.ред.). Благочестива като майка си, Евдокия с любов приела този скъпоценен дар и като построила на Есквилийската планина храм в чест на апостол Петър, положила там веригата, заедно с намерената в Рим друга верига на светия апостол, в която го оковал по време на мъченията Нерон**. * Тук се разбира главният събор в Константинопол, посветен на София - Божията Премъдрост, построен от Константин Велики. Впоследствие този събор бил великолепно възобновен и разширен от император Юстиниан Велики през 537 г. В 1453 г., след завземането на Константинопол от турците, бил превърнат в джамия. Юстиниановият храм “Света София” и днес е забележителен и най-величествен паметник на християнската архитектура от византийския стил, най-процъфтяващата епоха в неговото развитие. ** Нерон - римски император, царувал от 54 до 68 г. По негова заповед свети апостол Петър бил предаден на мъченическа смърт (около 67 г.) Веригите, с които бил окован апостол Петър по заповед на Нерон, били намерени в Рим във II в. След това било установено да се извършва празник на поклонението на тези честни вериги на 16 януари*, в памет и чест на свети апостол Петър и за слава на Христос, нашия Бог. * Римският празник на веригите съществувал в началото на II в. При папа Александър (109-119 г.) като памет на веригите на апостол Петър в римската тъмница, които почитали и целували. По-късно този празник е обновен с изпратената от Иерусалим верига. Чествува се от Римската църква на 1 август.", "date": "2019.01.16", "title": "Поклонение на честните вериги на свети първовърховен апостол Петър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391587-16-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "27 г. пр.н.е. - Сенатът на Римската империя удостоява за първи път с титлата Август императора Гай Юлий Цезар Октавиан.     927 г. - Кордоба (в дн. Испания) е обявена за халифат.   1547 г. - Иван Грозни се самопровъзгласява за цар на Русия.   1556 г. - Императорът на Свещената Римска империя Карл V абдикира, разделяйки империята на две части, в полза на сина си Филип II и брат си Фердинанд I.   1581 г. - Английският парламент узаконява англиканството като държавна религия, приемайки закони против католицизма.   1593 г. - Мехмед III става султан на Османската империя, след което убива 19-те си братя.   1707 г. - Шотландският парламент ратифицира договора за обединение с Англия, с което се създава Великобритания.   1724 г. - Петър I забранява в Русия браковете по принуда.   1878 г. - Руско-турска война (1877-1878): Капитан Александър Бураго с отряд руски драгуни освобождава Пловдив от Османската империя.   1881 г. - Българската поща сключва договор с Австрийското параходно дружество за превоз на пощенски пратки по Дунав.   1908 г. - Съставено е правителство на Демократическата партия с премиер Александър Малинов.   1909 г. - Експедицията на Ърнест Шакълтън установява местонахождението на магнитния южен полюс.   1915 г. - Открита българската легация във Вашингтон от първия пълномощен министър на България в САЩ Стефан Панаретов.   1920 г. - В САЩ е въведен Сухият режим.   1920 г. - В Париж се провежда първото заседание на Лигата на нациите.   1920 г. - Страните от Антантата преустановяват търговската блокада на СССР.   1957 г. Открит е The Cavern Сlub, където дебютират „Бийтълс\". ЮНЕСКО обявява 16 януари за ден на „Бийтълс\"   1963 г. - СССР обявява, че притежава водородна бомба.   1969 г. - Чешкия студент Ян Палах се самозапалва в Прага, в протест срещу смазването на Пражката пролет от Съветския съюз, година по-рано.   1979 г. - В Иран е свален светският режим на шах Мохамед Реза Пахлави и страната е обявена за ислямска република.   1992 г. - С мирен договор се поставя край на 12-годишната гражданска война в Салвадор, взела 75 хил. жертви.   2000 г. - За президент на Чили е избран Рикардо Лагос.   2005 г. - 66-годишната румънка Адриана Илиеску става най-възрастната майка на планетата.  ", "date": "2019.01.16", "title": "16 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391588-%D0%B2%D1%8A%D0%BF%D1%80%D0%BE%D1%81-%D0%BD%D0%B0-%D0%BC%D1%8A%D0%B6%D0%BA%D0%B0-%D1%87%D0%B5%D1%81%D1%82", "text": "\"Въпрос на мъжка чест\"... В днешните условия на брутална поляризация по почти всякакви въпроси, особено тези засягащи по някакъв начин половете, тези няколко думички биха успели да предизвикат бурни дебати с неотменната вече размяна на обиди.     От едната страна, голяма част мъжете се чувстват едва ли не принуждавани да се чувстват виновни, само защото са се родили мъже, притискани от термини като т.нар. \"токсична мъжественост\". От другата страна, са феминистки настроените, за които същата тази токсична мъжественост не просто е така наречена, а си е съвсем реална и представлява един от най-големите тумори в обществото. Какво представлява обаче тази \"токсична мъжественост\"?  Този сравнително нов термин в най-общи линии обединява стереотипи за агресивното мъжко поведение като проявите на насилие, културата на тормоз върху по-слабите (били те други мъже или жени) и гавра с тях, пренебрежителното поведение към способностите на жените и на момичетата, които трябва да бъдат хубави и да си мълчат, сексуализирането им и въобще все неща в тази посока. Въпросът е, че всичките тези озлобени дебати по темата предизвикват само още натягане на напрежение и поляризиране в мненията. А ако някой действително иска да направи нещо за решаване на проблема с тази \"токсична мъжественост\", няма как да не удари на камък. Ако не вярвате, питайте \"Жилет\",   като нещо лошо, като нещо, с което мъжете трябва да се борят, удари на камък и по всичко личи, че ще се върне обратно като лошо подхвърлен бумеранг.  В компанията някой сякаш е проспал това, че просто няма как един такъв надъхан клип, направен от феминистка и заиграващ се с #MeToo културата, да не породи сред мъжете по-скоро обратни от целените реакции. Защото не просто има значение какво си казал, но и как го казваш. Иначе казано, подобни емоционално наситени понятия като \"токсична мъжественост\" по-скоро отблъскват, отколкото привличат обикновения потребител от мъжки пол. Тук се поставя разликата - дали наистина искаш от мъжете да бъдат най-добрата версия на себе си, както се казва във въпросната реклама, или сякаш се опитваш да им да им натякваш, че имат да изкупват един голям и общ за целия пол дълг от натрупана с вековете социална вина. Затова ако наистина искаш да призовеш мъжете да бъдат именно тази \"най-добра своя версия\" с прилежащите към нея черти, която пропагандираш, се обръщаш не срещу мъжествеността, а директно към нея. И именно тук идва този кратък израз - \"Въпрос на мъжка чест\" - донякъде морално остарял, донякъде изтъркан от употреба. Никой мъж няма да почувства срам от това, че се е родил с този пол, колкото и \"токсичности\" да му се припишат. Но пробвайте да наречете това, което този термин описва, с други думи, и резултатът ще е друг.  Защото преди на тази \"токсична мъжественост\" й се казваше просто лошо възпитание и хулиганщина. Бабаитство, ако щете. И от най-ранна детска възраст биваш поучаван да не се държиш така, а напротив - да се бориш срещу бабаитите, да се противопоставяш на всичките им опити да тормозят по-слабите, да им се подиграват, да ги малтретират и т.н. Иначе казано - учиш се на мъжка чест и достойнство. Учиш се на идеята, че да си мъж не стига просто да си се родил със съответните полови белези, а изисква да полагаш усилия и да се стремиш към това да бъдеш най-добрата версия на себе си. Да си мъж в пълния смисъл на тази дума върви ръка за ръка с това да вярваш в идеали и да се опитваш да живееш според тях - да защитаваш слабите, да помагаш, да се държиш възпитано и кавалерски, да устояваш на проблемите (по възможност без да мрънкаш), да не се поддаваш на низки клюки и да бъдеш храбър пред лицето на страха... Кодът на мъжката чест изисква да правиш трудни избори, но никога с лека ръка. Да страниш от злобата и да цениш честта на другите. Да търсиш идеала и винаги да се бориш да бъдеш възможно най-близо до него, ако ще и да знаеш, че идеалите не съществуват. Всичко това опира до идеята, че със силата идват и отговорностите, а една от висшите цели в живота е просто да бъдеш добър човек и мъж на място.  Някой ще вземе да каже, че такива мъже вече няма, друг ще добави, че агресивният и \"токсичен\" феминизъм са ги убили. Едва ли. Просто за такива неща вече не говорим, освен в минало време и с лекото чувство на съжаление. Отвикнали сме да ги забелязваме и да ги наричаме с точно тези думи, които сякаш сме превърнали в нещо архаично. Истината е, че няма човек, освен може би най-извратените и покварените, който да харесва идеята за това да се види като злодей. Всеки предпочита да вижда себе си като човек на страната на доброто, на правилните избори. И когато се опитваш да внушиш някому вина (освен ако не си наистина много добър, а той - доста податлив на внушения), много по-вероятно е той да си намери 1001 оправдания. Ако някой наистина търси промяната, пътят към нея минава пред това да вдъхновиш останалите, да ги накараш да повярват не само в нещо по-голямо от самите тях, да ги накараш да повярват в собствената си чест и в нейното значение.  Иначе казано - трябват ни не толкова примери, срещу които да се борим, колкото примери, на които да се стремим да подражаваме. Тогава няма да се налага да се борим срещу \"токсична мъжественост\" и т.н., а ще се стремим да създаваме достойни хора и личности.", "date": "2019.01.16", "title": "Въпрос на мъжка чест"}
{"url": "http://www.classa.bg/%D1%81%D0%B2%D1%8F%D1%82/item/391579-prolet%C3%A4ren-%D0%BD%D0%B0-%D1%88%D0%B2%D0%B5%D0%B4%D0%B8%D1%82%D0%B5-%D0%B8%D0%BC-%D0%BF%D1%80%D0%BE%D0%BC%D0%B8%D0%B2%D0%B0%D1%82-%D0%BC%D0%BE%D0%B7%D1%8A%D1%86%D0%B8%D1%82%D0%B5-%D1%81-%E2%80%9E%D1%80%D1%83%D1%81%D0%BA%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0%E2%80%9D-%D0%B8-%D0%B2%D1%81%D0%B8%D1%87%D0%BA%D0%BE-%D1%82%D0%BE%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%82%D0%BE", "text": " пропаганда в Швеция доведе до там, че жителите на тази страна наистина са повярвали, че Русия може да ги нападне, пише Proletären, позовавайки се на участника в бойните действия в Босна Густав Фрьодинг. Според ветерана, въпреки цялата риторика и отсъствие на широка народна поддръжка, Въоръжените сили на Швеция активно се стремят да влязат в НАТО, с което ще поставят кръст на суверенитета на страната.     Преобладаващото мнозинство политици и журналисти, говорещи на конференцията „Народът и отбраната” с представители на Въоръжените сили на Швеция, се придържат към почти еднакви възгледи за световната обстановка. Според събралите се на форума, Швеция трябва да даде отпор на „агресивна” Русия, която се е заела със засилване на въоръженията си и да се сближи с НАТО, пише Proletären. Ветеранът Густав Фрьодинг е един от тези хора, които никак не вярват в тази заобикаляща ги картинка. През 90-те години той служи в Босна, както под флага на ООН, така и на НАТО, но в момента той се изказва против Алианса и приближаването към него. „ смята Фрьодинг. Според него няма никакво съмнение, че зад създаването на образа на „руската заплаха” стоят влиятелни сили. „ отбелязва ветеранът. Затова не е никак странно, че подобна картина остава в главите на хората. Междувременно Фрьодинг се възхищава доколко е жив пропагандният образ – дори след разобличаване.   „ възмущава се Фрьодинг. Ветеранът уточнява, че не се смята за по-умен от останалите. „ задава въпроса активистът. Според Густав Фрьодинг, в основата на шведската отбранителна политика лежи коренно неверният възглед за причините и следствията.  отбелязва той. Ветеранът е убеден, че Въоръжените сили на Швеция напълно подкрепят сближаването между Стокхолм и НАТО.  смята Фрьодинг. Активистът отбелязва, че доверието между ВС и гражданското общество изчезва, а също така дава пример с мероприятията по случай Деня на ВВС в град Упсала. „ , спомня си той. Според Фрьодинг, ВС са обхванати от „параноя”. В частност той разказва, че веднъж е ходил да разглежда разположението на новия полк, който се формира на остров Готланд. „ отбелязва ветеранът. Въпреки критиката си към курса на Въоръжените сили, до последно Фрьодинг влиза в състава на народното опълчение. „ , признава той. Споменава, че и него самият го е засегнала параноята.  , съобщава ветеранът. Според него, Въоръжените сили твърде активно се сближават с НАТО, за да може да скрият зад думите, че те само изпълняват заповеди на политиците. „ , отбелязва Фрьодинг, напомняйки за шведската поговорка за военноморския флаг над крепостта Кастелет в Стокхолм. „ , задава риторичен въпрос Густав Фрьодлинг.   Превод: В.Сергеев", "date": "2019.01.16", "title": "Proletären: На шведите им промиват мозъците с „руската заплаха” и всичко това заради НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391580-%D0%B0%D1%80%D0%BE%D0%B3%D0%B0%D0%BD%D1%82%D0%BD%D0%BE%D1%81%D1%82-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D1%82%D0%B8%D1%80%D0%BE%D0%B2%D0%B5%D1%82%D0%B5-%D0%BD%D0%B5-%D1%81%D1%8A%D0%B2%D1%81%D0%B5%D0%BC", "text": "Представете си, че хиляди хора от околните населени места яхнат автомобилите си и заработят като таксита в София. Ще кажете: Така не може! Именно това си мислят на запад за българските тираджии.  И затова искат нов ред.         Положението с т.нар. пакет „Мобилност“ е почти военно: серия от „битки“, „война“ на няколко „фронта“, в която сякаш няма място за отстъпление, защото ни чака „икономически Чернобил за половин Европа\". За България (и други от периферията на ЕС) предлаганите регулации на транспортния сектор са „несправедливи“, „дискриминационни“, „протекционистки“, „в разрез с устоите на единния пазар“. А поведението на подкрепящите ги държави е „арогантно“, „лицемерно“, „двоен стандарт и опит за кражба на бизнес“.     \" Действаме като един \" „Българи - шофьори, превозвачи, евродепутати - действаме като един“, каза министърът на транспорта по време на протеста, изпълнил брюкселски площад с камиони, жълти жилетки и трикольори. Би могъл да добави и: правителство, президент, парламент и всички партии. На фона на постоянните кавги в самата България сега всички най-после намериха една външна заплаха, заради която да демонстрират и малко единство. Чак е неудобно да се изкаже някакво съмнение. Въпреки че, примерно, интересите на шофьорите очевидно не съвпадат съвсем с интересите на техните работодатели. И въпреки явните празнини в цялата информация и аргументация по темата. Да, предлаганите мерки ще ударят част от транспортния бизнес в днешния му вид. Защото ще повишат разходите му и цените на неговите услуги, ще намалят товарите и приходите му и вероятно ще го принудят да съкрати работни места. Но да се твърди, че това ще доведе до „зачеркване на 17% от БВП“ и ще принуди „450 000 - град като Пловдив, да емигрират“, ми се струва попресилено. Да, загрижеността за социални права донякъде лицемерно прикрива желанието за административно отстраняване от пазара. Което пък може да бъде определено като протекционизъм. Но борбата срещу тези мерки едва ли ще успее, без да се види по-детайлно какво се случва на този пазар и без да се разберат мотивите на отсрещната страна. Сблъсък на интереси Който си мисли, че някой се опитва да попречи на българските тирове да превозват товари между България и останалата част на Европа, явно нещо не е разбрал. Всъщност става дума за хиляди камиони, които много рядко се връщат в България и превозват товари само в рамките на страни като Франция, Италия, Белгия или Холандия. Те и не отговарят съвсем на международното съкращение TIR (от френски: международен пътен транзит). Става дума и за хиляди шофьори, които месеци наред не се прибират вкъщи и водят мизерен номадски живот в кабините на камионите си. Някои твърдят, че заплатите им били изравнени, че дори и по-високи от европейските. Което не е вярно. Всъщност те изкарват по около 2000 евро на месец, но заплатата им е минималната за България, а останалото са командировъчни, върху които не се плащат осигуровки. Така при болест доходът им спада рязко. Пенсиите им пък са малко над минималната. Тази „спестовност“ дава възможност на работодателите им да подбиват цените и да отнемат товарите на местните превозвачи. Което на тях също им изглежда „несправедливо“ и „арогантно“, понеже няма как да си спестят разходи. По силата на колективни трудови договори те трябва да плащат чувствително по-високи заплати, неколкократно по-високи осигуровки, плюс куп други (екзотични за нашите представи) социални придобивки. Така заради вносната конкуренция те също са принудени да съкращават работни места. Представете си, че … Този сблъсък на интереси може условно да се сравни със следната ситуация: представете си, че хиляди хора от околните градове и градчета яхнат личните си автомобили и заработят като таксита в София, живейки по паркинги и бензиностанции. Ще кажете: няма как, понеже има регулации, които ще им попречат. Е, именно това се опитват да направят засегнатите европейски страни - да въведат регулация срещу външната транспортна \"инвазия\". Това не се вписва много-много в идеалната представа за единния пазар. Но на него така или иначе, особено в сферата на услугите, има доста (възможности за) ограничения. А и защитниците на пакета \"Мобилност\" се позовават на същия аргумент - според тях, ако не се договорят единни стандарти и правила, ще последват множество още по-неприятни национални ограничителни мерки и още по-сериозно разпокъсване на единния пазар. Затова се опитват да „изравнят условията“ с грижи за българските шофьори като: заплати и осигуровки според минималните стандарти в съответната страна, седмична почивка в легло под покрив (с баня и тоалетна) и възможност (задължение) поне веднъж месечно да си ходят у дома. И с изисквания за камионите като: горен таван на превозите на чужда територия за единица време и връщане веднъж месечно за поне една товаро-разтоварна дейност у дома. Около тези идеи като плашило се размахва името на Макрон, но всъщност зад тях „като един“ стоят френските (белгийските, италианските и т.н.) работодатели, синдикати, работници. Впрочем, в деня на българския протест в Брюксел тирове блокираха за час и половина френско-белгийската граница и предизвикаха огромни опашки в знак на протест с точно обратните искания. Нужни са разумни компромиси Разбира се, хубаво би било всички наши „справедливи искания“ да бъдат приети. Но едва ли е реалистично. Принципът „всичко или нищо“ няма да помогне, нужни са разумни компромиси. Защото „чиста победа“ във „войната“ на тировете не е възможна. Идеята пък да се блокира законодателната процедура и да се изчака идването на следващия ЕП е наивна и контрапродуктивна. Авторите ѝ навярно се надяват, че повече депутати от партиите на Льо Пен, Салвини и Ди Майо, от „Алтернатива за Германия\" и други националистически формации, които не харесват евроинституциите и предпочитат „Европа на отечествата“, ще направят парламента по-благосклонен към българската позиция. Ще стане обаче точно обратното - шансовете за някакъв, дори само частичен успех съвсем ще намалеят.  ", "date": "2019.01.16", "title": "Арогантност към България във \"войната на тировете\"? Не съвсем."}
{"url": "http://www.classa.bg/%D1%81%D0%B2%D1%8F%D1%82/item/391581-%D0%BA%D0%BE%D1%88%D0%BC%D0%B0%D1%80-%D0%B7%D0%B0-%D0%BF%D0%BE%D0%BB%D1%88%D0%B0", "text": "Кметът на Гданск беше водеща фигура на либералния лагер в Полша и трън в очите на десните популисти и националистите. Убийството му е последно предупреждение към Полша и ЕС           Това е черен ден в историята на Полша. Точно в Гданск, където започна мирният демонтаж на комунизма в Европа. Точно по време на благотворителна акция, която трябваше да обедини хората за добро. Точно един политик, който ръководи съдбините на града от над 20 години и наскоро беше преизбран за пореден път. И точно в една страна, която с право се гордееше, че в нейната история почти е нямало цареубийства. Страна, в която единственото политическо убийство от този род беше убийството на президента Габриел Нарутович преди почти сто години. Това, което се случи сега в Полша, е кошмар!     Една клеветническа кампания  Независимо от това, че убиецът има доказано криминално минало, а и очевидно е страдал от психично разстройство, неговото признание още на местопрестъплението не оставя никакво съмнение: това убийство беше политически мотивирано. И политическата отговорност носят тези, които в политиката залагат не на компромиса и диалога, а на разединението и на конфликта. Павел Адамович беше водеща фигура на либералния лагер и трън в очите на десните популисти и националистите. Той смело се обяви за приеманато на бежанци и ги покани в своя град. Той беше първият кмет в Полша, който създаде консултативен съвет за чужденци. И когато национално-консервативното правителство отказа да подготви юбилея на Конституционния съд през 2016 година, Павел Адамович, който от 2015 е безпартиен, на бърза ръка организира тържествата в Гданск. През последните години популярният политик беше на прицела на близките до правителството медии, които трябваше да докажат, че Адамович е замесен в корупция. Клеветническата кампания обаче не постигна целта си. През ноември 2018 година Адамович беше избран за кмет на Гданск за шести път. Дано популистите се вразумят! Това беше типична протестна реакция на гражданите и гражданките на този либерален и отворен към света град. Въпреки това Павел Адамович остана обект на омраза. И трагичният завършек на клеветническата кампания е пред очите ни. Смъртта на полския политик е предупреждение и вероятно последният алармиращ сигнал за Полша и Европа. Разединението и омразата не бива да бъдат основа на политиката. Крайно време е на това да бъде сложен край. Трябва най-сетне да започнем да уважаваме другите политически мнения и да се научим да правим компромиси. Дано националният траур в памет на убития кмет на Гданск да вразуми и полските популисти.    ", "date": "2019.01.16", "title": "Кошмар за Полша"}
{"url": "http://www.classa.bg/%D1%81%D0%B2%D1%8F%D1%82/item/391582-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BF%D0%BE-%D1%84%D1%83%D1%82%D0%B1%D0%BE%D0%BB-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "България, Румъния, Гърция и Сърбия искат заедно да бъдат домакини на Световното първенство по футбол през 2030 година. Но е нереалистично да се случи, пише швейцарският \"Нойе Цюрхер Цайтунг\"  и обяснява причините.         Като няма достатъчно хляб, да има поне зрелища: четири балкански страни, които си приличат по това, че в икономически план не се представят особено добре, искат да спечелят домакинството на Световното първенство по футбол през 2030 година, а по всяка вероятност да се кандидатират и за Европейското първенство две години по-рано. Тези четири страни са България, Гърция, Румъния и Сърбия, пише швейцарският \"Нойе Цюрхер Цайтунг\" и припомня, че на среща в края на миналата година лидерите на четирите съседни страни са разбраха да създадат организационен комитет, който ще се събере за първи път през февруари.     \"Балканската кандидатура има добри шансове\" Тази кандидатура ще помогне да бъдат модернизирани инфраструктурата и стадионите в региона, твърди сръбският президент Александър Вучич. А понеже Мексико е сред съорганизаторите на Световното първенство през 2026 година, балканската кандидатура имала добри шансове срещу южноамериканското трио Аржентина, Парагвай и Уругвай, смята още той. В действителност обаче четирите балкански страни изобщо даже не са подготвени да организират събитие като Световното първенство - тази цел изглежда дори още по-далечна от амбицията на Сърбия да се присъедини към ЕС, коментира по-нататък швейцарското издание. Вярно е, че през 1976 година тогавашна Югославия беше домакин на Европейско първенство, но тогава се изиграха само четири мача на два стадиона. Междувременно обаче за едно Световно първенство по футбол са необходими 16 модерни стадиона, а за Европейско - поне десет. След Олимпийските игри в Атина през 2004 година Гърция разполага с няколко стадиона, на които биха могли да се играят срещи, но и те са поостарели и трябва да бъдат разширени. Румъния също има две модерни спортни съоръжения - в Букурещ и в Клуж, докато България и Сърбия тепърва трябва да си построят стадиони. \"Когато политици влязат в ролята на проектанти...\" Друг проблем е транспортната инфраструктура в региона - заради окаяното състояние на железниците футболните запалянковци ще трябва да се придвижват по балканските пътища. А Румъния дори не разполага с общонационална мрежа от магистрали. Заради всичко това шансовете за успех на тази кандидатура са минимални. Но четирите балкански страни са се хванали здраво за идеята - навярно и по чисто политически причини. И в четирите държави през тази година ще има избори, а новината за домакинство на Световно първенство със сигурност ще привлече гласове. Или както заяви сръбският архитект Драгослав Бакич: \"Когато политици влязат в ролята на проектанти, няма невъзможни неща - дори издигането на цели стадиони за броени месеци\".    ", "date": "2019.01.16", "title": "Световно по футбол на Балканите?"}
{"url": "http://www.classa.bg/%D1%81%D0%B2%D1%8F%D1%82/item/391583-%E2%80%9C%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%BC%D1%8A%D1%80%D1%82%D0%B2%D0%B0%E2%80%9D", "text": "Кървавата и унищожителна операция срещу Югославия заема само едно от местата в дългия списък на нарушенията от страна на САЩ на международното право, който представи   по време на традиционния ежеседмичен брифинг. А малко след това дойде новината, която ясно потвърди това: операцията продължава де-юре и в мирно време, по териториите, които даже в страшните години на прехода не бяха обхванати от военни сблъсъци. Какво се случи? Миналият петък, 11 декември на Балканите престана да съществува страната Македония. Парламентът прие закон за внасяне на поправки в Конституцията, с които Македония ще се казва вече Северна Македония.     По такъв начин беше удовлетворено искането на ЕС и НАТО в лицето на Гърция, като член на тези организации. Спорът за името продължава години наред, и точно заради него се бавеше включването на Македония в западните интеграционни процеси, така необходими на Македония? Не, разбира се, по-скоро на самия Запад.   Очевидно, че приетото в Скопие решение не се явява вътрешен въпрос. Изходът от спора силно се асоциира с водещата роля на западните лидери, а последствията неизбежно засягат целият балкански регион. Особено интересно е положението на Сърбия: най-голямата постюгославска държава придържаща се към принципа за военен неутралитет, и, очевидно не е случайно обкръжаването й с държави членове на НАТО. Струва си да се напомни, че през септември 2018 година в Македония се провали референдумът по преименуване на страната. Многохилядните протестни акции на македонците и ниската избирателна активност, не позволяваща признаване на гласуването, всъщност се превърнаха в синоними на македонското твърдо «НЕ!» на откровения манипулационен въпрос «три в едно» : «Подкрепяте ли встъпването в НАТО и ЕС, приемате ли споразумението за преименуване между Република Македония и Гърция?» По такъв начин, управляващата коалиция в Македония на чело с премиера Зоран Заев игнорира не само несъгласието и бойкота от страна на президента Георге Иванов, но и широко представената опозиция, и резултатите от всенародния референдум. Затова, коментарите на балканските експерти с цитати от сорта на «Държавата Македония приключи» — съвсем не са просто предизвикателни заглавия към читателите. Става въпрос за внасянето на изменения в Основния закон, които категорично срещат несъгласието на болшинството от населението. Но пък за сметка на това, получават силна подкрепа и одобрение от страна на западните ментори и албански лобисти. В Сърбия — най-голямата държава-съсед на Македония и ключов играч на Балканския регион — тази стъпка беше оценена, като безвъзвратно предаване на суверенитета на страна, години наред раздирана от (не)вътрешни политически противоречия «Сипят се поздравления от Брюксел — щабът на господа окупаторите, кумовете на «историческото споразумение», което се превърна в края на Македония. Йенс Столтенберг, Ангела Меркел и Фредерика Могерини не се вълнуват, че 70% от македонците казаха «не» на предателството на страната. Те си говорят за демокрация, когато им изнася, а днес демокрация няма — днес цари беззаконие» — коментира преименуването на Македония сръбския правовед Даниел Игрец. «Албанците доволно потриват ръце: Македония току-що стъпка собствената си Конституция, и махна последния камък, на който се държеше нейната самостоятелност»,- добавя Игрец. «Македония е мъртва — да живее Албания»,- така перифразира Игрец известната крилата фраза. Препратките към албанските източници на съвременната македонска политика също са оправдано очевидни. Властта в лицето на Зоран Заев твърдо се опира на съюзничеството с албански партии. Даже позитивната реакция на Заев към идеята на албанския му колега Еди Рама, за отваряне на границите между страните на Балканите с голям процент албанско население предизвика сред експертите-балканисти опасения, но в никакъв случай удивление. Албанците, на свой ред,- това е нещо средно между съюзници, и кученца на каишка на американското присъствие в региона, които с нарастваща периодичност пускат заплахи. «Коалицията на Зоран Заев е сформирана на базата на Тиранската платформа, която съдържа в себе си «великоалбански» претенции»,- коментира сръбският историк Неманья Старович, цитиран от белградското издание «Вечерни новини» подкрепата към провокационните инициативи. На повърхността на тази македонска история остава естественият въпрос. Наистина ли, слабата икономически, потънала в политически разпри и протести, географски и национални недоразумения, Македония, е така отчаяно необходима на ЕС и НАТО, че присвояването й, да си струва риска от нова конфликтна ситуация на вечно взривоопасните Балкани? Именно тук е повече от уместен примерът с Черна Гора — малка страна на Адриатическото крайбрежие с двехилядна армия и няколко военни лодки, която преди две години беше вкарана в НАТО въпреки масовите протести на гражданите, и тоталитарно-мафиозната структура на държавната власт. Географското разположение на тази страна има излаз на море и към военно-неутрална Сърбия, която е политически съюзник на Русия, се оказа по-важно от демократичното право на населението да решава самостоятелно съдбата на страната си. Разликата между Черна Гора и Македония е единствено в това, че на черногорците не им позволиха провеждането на референдум по встъпването в НАТО, а в Македония такъв референдум беше проведен, но тъй като резултатите не се харесаха на Запада, просто бяха игнорирани. Македония, разбира се, също не представлява практически интерес за западните блокове. Внасянето на стоки, използването на жива военна сила за миротворчески мисии — тези въпроси, разбира се, трябва да вълнуват местното население, и неслучайно съществуващите противоречия предизвикват толкова жива реакция сред гражданите. И въпреки това, геополитическото значение от случващото се на Балканите се състои именно в опитите на НАТО на чело със САЩ за установяване на трайно присъствие и доминиране на Балканите. Присъствието на американците в региона, които иронично, периодически се опитват да плашат местните с «ръката на Москва» действително е голямо. След разпадането на Югославия всички републики — шрапнели, които останаха от нея, в различна степен попаднаха под влиянието на (тогава още) хегемона: политически, икономически, информационно. Най-тежко от всички беше за Сърбия: война, санкции, бомбардировките на НАТО през 1999 година, откъсването на част от територията й — края Косово и Метохия, първата «оранжева революция» и годините на марионетното про-западно управление, масирана антисръбска информационна кампания. Само изброяването на фактите, познати до болка на всеки сърбин, които са толкова много, че да се обвинява Русия, в създаването на «анти-западни»настроения в Сърбия си е даже непрофесионално. И войната, само че, вече с други методи, продължава. Самопровъзгласената «република Косово» при откритата политическа и техническа помощ от страна на САЩ обяви създаването на армия. Формиращата се «Велика Албания» принуждава към ответни мерки. Евросъюзът иска от Сърбия, която не е член на ЕС, да съгласува външната си политика, и именно по въпросите свързани с взаимодействието на Сърбия с Русия. Страните-членки на НАТО я обкръжават в буквалния смисъл от всички страни, и това не е просто образно казано. И сега, ако Македония стане член на НАТО, само Босна и Херцеговина, благодарение на политическата сила на Република Сръбска, ще останат единственият военно неутрален съсед на сърбите.    ", "date": "2019.01.16", "title": "“Македония е мъртва”"}
{"url": "http://www.classa.bg/%D1%81%D0%B2%D1%8F%D1%82/item/391584-%D0%BA%D0%B8%D0%B5%D0%B2-%D0%BD%D0%B0%D1%81%D1%82%D1%80%D1%8A%D1%85%D0%BD%D0%B0", "text": "Русия разполага в Крим тактическо ядрено оръжие и увеличава броя крилати ракети на корабите от Черноморския си боен флот. Това заяви на пресконференция в Киев бившият командващ военноморските сили на Украйна в периода 2014-2016 г. вицеадмирал Сергей Гайдук, цитиран от руски медии.     Гайдук наблегна на това, че Русия е започнала да разгръща в Крим тактически ядрени оръжия.  „Създадена е триада – морски, авиационни и брегови компоненти, които са способни да използват ядрено оръжие“, обясни той.  Бившият командващ на украинските ВМС добави, че Русия в своята морска доктрина до 2020 г ясно е определила приоритетните си действия и отчетливо е разписала мястото и ролята на Черноморския флот в решаването на геополитически проблеми и постигането на националните си интереси чрез силови методи.  Според неговите твърдения, от момента на присъединяването на Крим Москва е увеличила сумарния залп на крилатите ракети „Калибър“ (броя ракети, които могат да бъдат изстреляни едновременно, бел. ред.) на корабите от Черноморския флот.  „Ако през 2014 г техният брой беше нула, през 2018 г той е 40, а Русия има амбициозните планове към 2020 г да доведе техния брой до 168. Това е реална заплаха за националната ни сигурност“, заяви вицеадмирал Гайдук.  ", "date": "2019.01.16", "title": "Киев настръхна..."}
{"url": "http://www.classa.bg/%D1%81%D0%B2%D1%8F%D1%82/item/391585-%D0%BC%D0%B0%D0%BA%D1%80%D0%BE%D0%BD-%D0%BE%D1%82%D0%BA%D1%80%D0%B8-%D0%B3%D0%BE%D0%BB%D0%B5%D0%BC%D0%B8%D1%8F-%D0%B4%D0%B5%D0%B1%D0%B0%D1%82", "text": "Въпреки строгите мерки за сигурност и забраната за автомобилен трафик десетки демонстранти с жълти жилетки се бяха събрали край Гран Буртруд, за да изразят своето недоволство срещу президента Френският президент Еманюел Макрон прикани днес сънародниците си да изложат своите оплаквания и предложения за промени в икономиката по време на т.нар. голям дебат, който да умиротвори протести на \"жълтите жилетки\". Макрон официално откри днес тримесечния национален дебат по време на среща с 600 кметове и общински съветници в нормандското градче Гран Буртруд, предаде Асошиейтед прес, цитирана от БТА.  Президентът започна пътуването си със спирка в друг малък град - Гани - за да изслуша опасенията на местни представители от намалената покупателна способност на пенсионерите и държавните служители.  Макрон каза, че иска да бъде оказана помощ на \"хората в затруднено положение\" да намерят начин да излязат от бедността, като станат \"по-отговорни\", защото \"някои правят нещата правилно, но някои ги объркват\". Този негов израз включваше нецензурен френски глагол и беше широко коментиран в социалните мрежи, отбелязва АП.  Преди време 42-годишният Макрон е правел изявления, възприемани от мнозина французи като арогантни. Особено остри реакции имаше заради думите му, че безработните мъже трябва просто \"да пресекат улицата\", за да си намерят работа или че някои френски работници не полагат усилия.  Въпреки строгите мерки за сигурност и забраната за автомобилен трафик десетки демонстранти с жълти жилетки се бяха събрали край Гран Буртруд, за да изразят своето недоволство срещу президента.   \r\n  ", "date": "2019.01.16", "title": "Макрон откри \"големия дебат\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391575-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%8F%D0%BD%D1%83%D0%B0%D1%80%D0%B8", "text": "  ОВЕН ( 21 март - 20 април ) Днес брилянтно ще се справите с работата, за което ще получите уважението и благодарностите на шефа. Но на някой от колегите ви, това няма да се хареса. Е, те просто ще ви завиждат, може да ги разберете. Големи печалби днес не ви очакват, но може да ви върнат стари дълговете или да получите малък бонус. Денят е чудесен, за организиране и подготовка на предстоящият уикенд. ТЕЛЕЦ ( 21 април - 21 май )  Денят не е благоприятен, за планиране на крупни проекти, също трябва да се въздържате от спорове с колеги. Все още, не сте морално готови за такива действия. Не пренебрегвайте домакинските и семейни задължения. Ако са се натрупали много, се заемете с тях. По време на пътуване, ще се нуждае от находчивост и спазване на правилата за движение. БЛИЗНАЦИ ( 22 май - 21 Юни ) Не прибързвайте, както в работата си, така и във финансите. Ако бързате-ще станете за смях! В интимен план, всичко ще е наред. Основното е, че избраникът ви, ще бъде с вас на същата вълна. Настъпателна позиция, ще ви трябва при комуникацията с приятели, които, ще ви водят по свой път. Отървете се от негатива, с помощта на йога.   РАК ( 22 юни - 23 юли ) Очаква ви не лек ден, ако започнете да избързвате и насилвате нещата. Важните задачи, отложете, така че да не пречат, да анализирате новите проекти. Този ден е подходящ за строги икономии, а не за безразсъдни разходи и малки покупки. Въпреки това ако близки хора, ви искат заем, не отказвайте. Ще ви върнат всичко, с лихвата. ЛЪВ ( 24 юли - 23 август ) Ще постигнете зашеметяващ успех в работата, което ще предизвика завист в някои колеги. Животът по график не е за вас, затова действайте спонтанно. Особено в любовта. Вечерта е възможно творческо вдъхновение, интересни предложения и промяна на имиджа. Само сдържайте емоциите си, ако смятате, че сте на ръба на срива. ДЕВА ( 24-ти август - 23 септември ) Не се препоръчва да се включвате в разговори, които първоначално водят до неприятни слухове. Бъдете честни не само със себе си, но и с другите. Днес, ще сте през цялото време в движение, ще говорите с хора и ще се грижите за по-възрастните членове на семейството. От любимия, не трябва да скривате чувствата си, ако искате връзката да продължи. ВЕЗНИ( 24 септември - 23 октомври) Ще действате по инстинкт, без да слушате съветите на приятели и роднини. Така че, не се оплаквайте по-късно, ако не успеете в нещо. Бъдете по-коректни в разговор с шефа, само така, ще получете това, което искате. За финансови инвестиции, може да избере втората половина на деня. Ще спечелите, ако обмислите всички подробности.   СКОРПИОН ( 24 октомври - 22 Ноември ) Очаква ви успех в работата. Може би увеличение на заплатата и нов по-висок пост. Толкова дълго сте се стремили към това, че днес за вас, ще бъде празник. В личната сфера, желанията ви ще се сбъднат, ако не се подадете на флирт с противоположния пол. Вечерта за приятелите си, ще се окажете незаменими.   СТРЕЛЕЦ ( 23 Ноември - 21 Декември ) Може да получите толкова голяма сума пари, че да решите да изкупите всички стоки в магазина. Не забравяйте, че такива дни не се случват често, така че, няма да е зле да спестите нещо. В личната сфера, ще почувствате прилив на сили и вдъхновение, но в работата се очаква осезаем спад. Вечерта обърнете внимание, на възрастните си роднини. КОЗИРОГ (22 Декември - 20 януари ) Очаква ви активна работа, резултата от която, ще ви удовлетвори. Но ако не сте готови да поемете нови проекти, кажете на шефа си за това. Вашите близки се нуждаят от подкрепа, така че не ги оставяйте сами. Тайните замисли в любовта, ще започнат да се реализират, което вече води до сериозни и официални отношения.  ВОДОЛЕЙ ( 21 януари -  19  февруари ) Не трябва да копаете в миналото, на своя възлюбен. Ако стигнете до там, където не трябва, скоро ще бъдете зад борда на кораба, наречен \"Любов\". На работното място, всичко ще е наред, парите сами ще идват при вас, а здравето ще е отлично. Но от пътувания с кола, по-добре се откажете.   РИБИ ( 20 февруари - 20 март ) Не се препоръчва, рязко да променяте курса, ако сте го избрали заедно с близък човек. В любовта, човек трябва да търси компромис и да не използва критиката като \"оръжие\". Ясни изчисления, ще са необходими във финансовите въпроси. Ако се опитвате да спестите пари за пътуване и почивка, тогава е по-добре да ги вложите в личната си сметка.  ", "date": "2019.01.16", "title": "Дневен хороскоп 16 януари"}
{"url": "http://www.classa.bg/%D1%81%D0%B2%D1%8F%D1%82/item/391576-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BE%D1%82%D1%85%D0%B2%D1%8A%D1%80%D0%BB%D0%B8-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%B5%D1%81-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Британският парламент отхвърли постигната от правителството сделка с Брюксел за излизането на страната от ЕС. С общо 202 гласа \"За\" и 432 \"Против\" депутатите отхвърлиха постигнатата договорка на парламента. Това е изключително тежка загуба за премиера Тереза Мей, която се изправя пред вот на недоверие, поискан от опозицията, докато страната среща несигурност за бъдещето на целия процес по излизането от ЕС. В първата си реакция след вота Мей заяви, че \"парламентът ни показа какво не иска, но не ни каза какво иска да одобри\". \"Правителството чу вота на парламента. Първо трябва да чуем дали имаме доверието на Камарата на представителите. Поради това потвърждавам, че депозирам молба за вот на доверие тази вечер, за да има време утре той да бъде дебатиран\", заяви тя.     Великобритания се изправя пред неизвестното след гласуването на депутатите, а премиерът Тереза Мей - пред вот на недоверие.   \"Ако парламентът ни даде доверие, правителството ще просължи в спешен план да потърси напредък по Брекзит с подкрепата на парламента, каза тя. До понеделник ще представим плана си как да продължим. Британците гласуваха за Брекзит и ги уверяваме, че ще бъде изпълнена волята им. Работата на правителството е да свърши точно това\", коментира Мей. Веднага след нея лидерът на опозицията Джереми Корбин заяви, че \"това е катастрофателно поражение за това правителство\". По негови думи правителството се е повалило в това да достигне останалите партии от парламента, а още от началото на мандата си Тереза Мей се е грижила единствено и само за интересите на консерваторите. От тази позиция той обяви, че иска да бъде гласуван вот на недоверие на кабинета. Дебатите около него ще се проведат утре. Лидерът на Шотландската национална партия Иън Блекфорд каза, че депутатите му ще подкрепят лейбъристите. Реакциите след вота Веднага след вота на британския парламент председателят на Европейския съвет Доналд Туск написа в Twitter разочарован коментар: \"Ако е невъзможно да има сделка и никой не иска сделка, който ще има смелостта да назове единственото възможно решение?\" Скоро след това от неговия офис излезе и официално изявление: Съжаления изрази и председателят на Европейската комисия Жан-Клод Юнкер. Той също публикува официално изявление по темата. Дебатите преди гласуването бяха разгорещени. Още преди самото гласуване три от четирите предложени поправки в закона за Брекзит бяха оттеглени от вносителите си - Джереми Корбин, Иън Блекфорд от Шотландската национална партия и Едуард Лий от консерваторите. Така гласувана беше само поправката, предложена от консерватора Джон Барън, която беше обаче категорично отхвърлена с 600 гласа против и едва 24 за. Лидерът на опозицията Джереми Корбин се обяви по време на дебатите срещу споразумението. По думите му в настоящия си вариант сделката поставя Великобритания пред избора да плаща или за да удължи преходния период, или за да падне в \"предпазната мрежа\" за Северна Ирландия. Корбин призова и европейските лидери да не отхвърлят напълно възможността за предоговаряне на условията по Брекзит, вслучай че британският парламент отхвърли тази сделка. \"Разбираме защо, след две разочароващи години на преговори бихте искали всичко да се реши. Но Парламентът, нашият парламент тук, има само едно задължение: да представлява интересите на народа на тази страна\", заяви лидерът на Лейбъристите по време на дебатите. От своя страна премиерът Тереза Мей припомни отново, че активността на референдума е била висока, а резултатът от него - ясен, и призова депутатите да уважат решението на избирателите. Тя отново изключи опцията за втори референдум по темата, който да даде възможност на британците да спрат процедурата, и също така напомни за опасностите от евентално излизане от ЕС без сделка. За пореден път премиерът заяви, че гласуването против сделката ще доведе до голяма несигурност и политическа нестабилност. По план споразумението трябваше вече да е гласувано през декември, но лошите шансове да го прокара принудиха премиера Тереза Мей да го отложи с надеждата да договори уверения от страна на Европейската комисия и водещи държавни лидери в Европа, че т.нар. защитен механизъм няма да бъде задействан при излизането на страната от ЕС. Въпросният защитен механизъм е и основната спирачка пред по-голямата част от депутатите британския парламент да подкрепят сделката.  Той засяга статута на границата между Ирландия и британската територия Северна Ирландия и предвижда Великобритания да продължи да бъде в единната митническа зона на Европейския съюз и след излизането си от него, вслучай че между Лондон и Брюксел не бъде постигнато преди това някакво споразумение относно визовия режим между Иралния (която е членка на ЕС) и Северна Ирландия - тема, по която има сериозна историческа натовареност. Идеята е да се избегнат физическите проверки по границата, за да се запази мирното споразумение от 1998 г., сложило края на десетилетие от кръвопролития и терористични нападения в региона. Подобна мярка сериозно би ограничила възможността на Великобритания да договаря свои собствени търговски споразумения с трети страни. Паралелно с това според защитния механизъм на Северна Ирландия се осигурява различен режим от този в останалата част на Великобритания - нещо, което е в остър разрез с политиката на управляващата местното правителство юнионистка партия, която подкрепя мнозинството на консерваторите в големия парламент. Страната трябва да напусне Европейския съюз в 00:00 часа на 30 март тази година. Ако дотогава няма постигната сделка, това би означавало, че всички връзки, които държавите от ЕС са имали с Великобритания, ще отпаднат в този момент - нещо, което ще предизвика неминуем хаос в транспорта, търговията и статута на гражданите на ЕС, живеещи във Великобритания, както и на британците, живеещи в страни от ЕС.", "date": "2019.01.16", "title": "Британският парламент отхвърли сделката с ЕС за Брекзит"}
{"url": "http://www.classa.bg/%D1%81%D0%B2%D1%8F%D1%82/item/391577-%D0%BE,-%D0%B1%D0%BE%D0%B6%D0%B5,-%D0%BA%D0%B0%D0%BA-%D1%89%D0%B5-%D0%B6%D0%B8%D0%B2%D0%B5%D0%B5%D0%BC-%D0%B1%D0%B5%D0%B7-%D1%81%D0%BF%D0%BE%D1%80%D0%B0-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Боже, как ли ще я караме без спора за името на Македония? Вероятно управляващите в Гърция си задават точно този въпрос. А това обяснява последните събития в южната съседка на България.          Анахроничният и дългогодишен спор за името, воден от Македония и Гърция, е остатък от насочената към миналото балканска политика. Именно този спор често е бил причина за напрежения - и в едната, и в другата страна. Както и сега - в момента, в който се очертава решение на конфликта. Пробивът към модерното време се оказва доста трудна стъпка за Югоизточна Европа.     В средата на 2018 година гръцкият министър-председател Алексис Ципрас и македонският му колега Зоран Заев постигнаха компромисно решение, според което Македония официално ще се нарича \"Северна Македония\". Така, съгласно гръцкия прочит, Македония, която е независима държава от 1991 година, ще носи име, с което не предявява претенции спрямо северната гръцка провинция Македония и не си присвоява древното македонско наследство. Атина на свой ред ще освободи пътя за присъединяването на Македония към НАТО и към ЕС - важна стъпка за стабилизирането на региона. Преотстъпването на едно \"свято име\" Миналата седмица македонският парламент окончателно одобри промяната на името. Сега идва ред на гръцкия парламент: той трябва да реши дали да ратифицира споразумението. Патриотите в Атина тутакси се изправиха на нокти: в събота заклетият националист и министър на отбраната Панос Каменос подаде оставка в знак на протест, че Гърция преотстъпвала \"святото име\" Македония. И по такъв начин оттегли подкрепата на дясната партия \"Независими гърци\" (АНЕЛ) за правителството на Ципрас. След решението на Каменос гръцкият министър-председател поиска вот на доверие от парламента. Ципрас може и да спечели вота с минимална разлика, при положение, че въпреки разрива с коалиционния партньор някои от депутатите от АНЕЛ гласуват за него. Ципрас е уверен дори, че парламентът може да ратифицира споразумението за Македония. След което може да се стигне до предсрочни избори. Но тъй като редовните избори и бездруго ще се състоят най-късно през октомври, Ципрас би могъл да управлява дотогава и с различни мнозинства. Плашещо в цялата история не е това, че правителството на Ципрас няма да изкара докрай мандата си, плашеща е категоричността, с която една голяма част от гръцките партии отхвърлят разумното разрешаване на спора за името с една съседска страна. Следващият - според допитванията - министър-председател на Гърция, лидерът на консервативната \"Нова демокрация\" Кириакос Мицотакис отхвърля споразумението и иска предоговаряне със Скопие. По ирония на съдбата, неговият баща - бившият премиер Константинос Мицотакис, е свален през 1993 година от съпартийците си - тъкмо в момент, когато почти е постигнат компромис с Македония. Социалдемократите също се опъват срещу решението. Като че ли на гръцката политическа класа ѝ е по-добре, когато е вкопчена в уж \"национални въпроси\". В случая с Гърция се вижда ясно, че в една разтърсвана от кризи страна може чудесно да се прави политика, като се размахва външнополитическото плашило. За следващата неделя вечните крепители на миналото вече се стягат за демонстрации за опазване на Македония - разбира се, за гръцката Македония!          ", "date": "2019.01.16", "title": "О, Боже, как ще живеем без спора за името на Македония?"}
{"url": "http://www.classa.bg/%D1%81%D0%B2%D1%8F%D1%82/item/391578-%D1%82%D1%80%D1%8A%D0%BC%D0%BF-%D0%B8%D0%B7%D1%82%D0%B5%D0%B3%D0%BB%D1%8F-%D1%81%D0%B0%D1%89-%D0%BE%D1%82-%D0%BD%D0%B0%D1%82%D0%BE", "text": "Президентът на САЩ Доналд Тръмп обмисля изтегляне на страната от НАТО. Това пише американският вестник “Ню Йорк таймс”, който се позовава на помощници на държавния глава. През миналата година Тръмп многократно поставя под въпрос бъдещето на САЩ в НАТО. Ако Вашингтон се оттегли, това може да означава разпадане на организацията.     Високопоставени представители от администрацията на американския лидер заявиха пред изданието на няколко пъти през 2018 г., че Тръмп е казал на частични срещи, че иска да изтегли Вашингтон от Алианса. Настоящи и бивши официални лица, които подкрепят военния съюз, се опасяват, че американският лидер може да възобнови заплахите си, ако съюзниците не изпълнят финансовите цели, поискани от Тръмп. Президентът на САЩ заявил пред своите съветници по национална сигурност в дните около срещата на върха на НАТО през лятото на 2018 г., че не вижда смисъл от военния съюз, тъй като изцеждал Съединените щати. Тогава екипът на Тръмп по национална сигурност, включително тогавашния военен министър Джим Матис и съветника по национална сигурност Джон Болтън, се е опитал да поддържа американската стратегия за намаляване на присъствието в Европа, но без да се споменава изтегляне от НАТО. Сега президентът на САЩ многократно повторил желанието си за изтегляне от организацията, което идва на фона на информацията, че Тръмп се е опитвал да държи разговорите си с Путин в тайна и да не ги споделя със съветниците си, и че ФБР разследва администрацията за връзки с Москва. Експерти смятат, че изтеглянето на САЩ от НАТО би било подаръкът на века за руския лидер Владимир Путин. На въпрос да коментира информацията на изданието, високопоставен служител от Белия дом е повторил изказването на Тръмп от юли, че ангажиментът на САЩ към НАТО е “много силен” и Алиансът е “много важен”. ", "date": "2019.01.16", "title": "Тръмп изтегля САЩ от НАТО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391571-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%B8-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0", "text": "Сериозен скандал се завъртя около сръбската певица и сексбомба Йелена Карлеуша, която е съпруга на защитника Душко Тошич от китайския Гуангджоу R&F, но бракът им вече е застрашен. Според сръбските медии босненският национал и бранител на белгийския Андерлехт Огнен Вранеш е изпратил 1001 рози на домашния адрес на певицата.     Първоначално семейство Тошич отхвърли всички информации за някакъв конфликт, но след това последваха обидни коментари и поява на интимни снимки в социалните мрежи. Певицата твърди, че между нея и Вранеш няма нищо и той я преследва, но босненецът публикува интимни снимки, които е получил от нея. Карлеуша отрича такова нещо и твърди, че снимките са фотомонтаж.  ", "date": "2019.01.16", "title": "Сексбомба и футболна половинка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391572-%D0%B1%D0%B0%D1%89%D0%B0-%D0%B9-%D0%BF%D0%B5%D1%87%D0%B5%D0%BB%D0%B8-%D0%BC%D0%B8%D0%BB%D0%B8%D0%BE%D0%BD%D0%B8", "text": "Доведената дъщеря на бившата звезда на Арсенал, Барселона и Челси и настоящ играч на Монако Франсеск Фабрегас - Мария тръгна по пътя към славата. Красавицата прикова погледите още преди сватбата на Сеск с майка й Даниела, когато още по-сериозно се заговори за нея.     Сега 19-годишната Мария трупа фенове в социалните мрежи със съвети за грим и обличане, а последователите й са стотици хиляди.", "date": "2019.01.16", "title": "Баща й печели милиони"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391573-%D0%B0%D0%B7%D0%B8%D0%B0%D1%82%D1%81%D0%BA%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0", "text": "Какво си мислите, когато видите лицето на тази млада жена? Да, тя определено е много красива дама и има изключително женствени черти. Този невинен и сладък вид определено привлича окото и кара много мъже да полудеят. Истината обаче е, че не лицето е най-важното нещо от визията й.   Споделихме ви и защо  Сега ще ви разкажем малко повече за визията на тази приказно красива азиатка. След като видите тялото й ще се шокирате. Според част от потребителите в социалната мрежа главата й сякаш просто е пришита към тялото й. Въпреки всички формите й са мечта за всеки мъж, но защо ли...   Ангелско лице Тя направи истински фурор в социалните мрежи. Малко хора обаче вярват, че момиче с такова ангелско лице, няма обикновено тяло, а планина от мускули. Хубавицата може да вдигне 300 килограма, а за телосложението й завижда всеки спортист и мъж.     Според много потребители на социалната мрежа, младото момиче изглежда така, сякаш главата й е просто пришита към това тяло.     Макар да изглежда странно, това е решението й - да тренира тялото си и то да изглежда точно по този начин. Тя качва много снимки от фитнеса, а мускулите й направо шокират.     Част от хората в социалната мрежа се възхищават на нейното старание и упоритост, защото разбират колко трудно се постига и поддържа такава физическа форма.     Азиатката има пълен набор от фенове – жените искат да имат перфектно лице, точно като нейното, а мъжете мечтаят за изумително и изваяно тяло, каквото притежава тя.     Определено тази млада дама може да бъде наречена специална, уникална комбинация от невероятна сила и изтънчена женственост в черите на лицето. Съгласни ли сте?      ", "date": "2019.01.16", "title": "Азиатска красавица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391574-%D0%B6%D0%B5%D0%BD%D0%B8-%D0%B2%D0%B7%D1%80%D0%B8%D0%B2%D0%B8%D1%85%D0%B0-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Британската студентка Лаура Джаксън е възмутена от съвременните стандарти за красота. Тя прави флашмоб в социалните мрежи под хаштага #JanuHairy (Космат Януари). Разказахме ви и  Сега сме решили да ви споделим повече за една любопитна тенденция сред дамите, която набира шокиращо бързо популярност. Ще се включите ли и вие? Лаура призовава жените по целия свят да преодолеят дългогодишния навик да бръснат тялото си през януари. Повече от седем хиляди дами вече са участвали във флашмоба, а броят им не спира да расте. Самата Лаура твърди, че вече не се бръсне и това много й харесва. Тя е убедена, че подобна стъпка ще позволи на жените да приемат себе си такива, каквито са без да се съобразяват със стереотипите. Лора вярва, че представителките на нежния пол са секси и привлекателни, без значение колко гладка е кожата им. Сега ще ви представим галерия от снимки на красавици, които са решили да пуснат космите по цялото си тяло. Моника Валериева показа космати баджаци в социалната мрежа, а коментарите бяха полюсни. Според някои почитатели на силиконката, няма нищо лошо в натуралния й вид, други обаче скочиха на неподдържаната й визия .                                  ", "date": "2019.01.16", "title": "Жени взривиха мрежата с..."}
