{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390343-%D1%88%D0%B5%D1%84%D1%8A%D1%82-%D0%BD%D0%B0-%D0%B1%D0%BD%D0%B1-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D1%81%D1%8A%D1%8E%D0%B7-%D0%B8-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B2%D0%B5%D1%89%D0%B0%D0%B5-%D1%81%D0%BA%D0%BE%D0%BA-%D0%BD%D0%B0-%D1%86%D0%B5%D0%BD%D0%B8%D1%82%D0%B5", "text": "Влизането на България в Банковия съюз и валутния механизъм, както и приемането на еврото, вещаят движение на цените. Тези процеси означава доближаване до средните равнища в Европа както на доходите, така и на цените. Това становище изрази управителят на БНБ Димитър Радев по БНТ.   „Ще има увеличаване на функциите на Европейската централна банка, но това ще става в рамките на близко сътрудничество между ЕЦБ и БНБ и като модел това няма да се различава от организацията на надзорната дейност, която съществува в Еврозоната“, заяви още той     Влизането на страната ни в Банковия съюз е първата стъпка към присъединяването към Еврозоната. В началото на следващата година ще бъде направена задълбочена оценка на банките у нас. В рамките на една година ще има яснота кога и как ще се присъединим към банковия съюз, обяви управителят на БНБ. Според него бъдещо въвеждане на еврото у нас не би довело до сериозно нарастване на инфлацията. „Паричният режим няма да има инфлационни импулси над здравословните равнища, както на тази първа стъпка Банковия съюз и валутния механизъм, така и с приемането на еврото. Това обаче категорично не означава, че цените ще останат неизменни. Ние се намираме в процес на реална конвергенция. Този процес, наред с другото, означава доближаване до средните равнища в Европа както на доходите, така и на цените. Основен фактор за цените в България ще бъдат международните цени. Ние сме отворена икономика и това е естествено.“ Радев обясни, че в едни по-дългосрочен период ще възникнат няколко големи европейски банки, които ще бъдат съпоставими като размер с големите американски и с банките в Азия, а като резултат от това, по-малките национални банки ще се оптимизира. Гуверньорът потвърди, че предстои на нов цикъл на нарастване на лихвите, като този процес според него ще започне в Европа през втората половина на следващата година. По думите на Димитър Радев се забелязват и ясни знаци за забавяне на икономическия растеж в световен план. Според Димитър Радев е трудно да се предвиди колко време ще продължи и какъв ще е размерът на забавения растеж, тъй като върху този процес влияние оказват политически и икономически фактори. „Това показва, че ние ще навлезем в един икономически цикъл на не толкова добри икономически времена в сравнение с последните близо 10 години“, обясни той какви ще са последствията от това.", "date": "2018.12.10", "title": "Шефът на БНБ: Влизането в банковия съюз и еврозоната вещае скок на цените"}
{"url": "http://www.classa.bg/%D1%81%D0%B2%D1%8F%D1%82/item/390338-%D1%81%D1%83-35%D1%81-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B8%D1%82%D0%BA%D0%B0-%D0%B2-%D1%80%D1%83%D1%81%D0%BA%D0%B8%D1%8F-%D0%B4%D0%B0%D0%BB%D0%B5%D1%87%D0%B5%D0%BD-%D0%B8%D0%B7%D1%82%D0%BE%D0%BA", "text": "Групата за авио-акробатика Соколы России, съставена частично от изтребители Су-35С, демонстрира зрелищни маневри в чест на стогодишнината от основаването на Полка бойна авиация на руските ВВС и Въздушната отбрана на Източния военен окръг.   Спектакълът включваше имитация на въздушна битка и се проведе на 7 декември на летище близо до Владивосток, в руския Далечен Изток. Изображенията на акробатичното шоу, заснети от необичайни ъгли, бяха публикувани от руската военна верига Звезда. Руските Соколи са единственият аеро-акробатичен отбор, който изпълнява полети, симулиращи въздушни тактически боеве, изпълнени с изтребители. По време на шоуто, пилоти, начело с въздушния ас - военен пилот полковник Александър Гостев, извърши акробатика в група и техники за въздушен бой в ограничено пространство, на ниска надморска височина (до около 200 метра), със скорости между 500 и 800 километра в час.", "date": "2018.12.10", "title": "Су-35С представиха въздушна битка в руския Далечен Изток"}
{"url": "http://www.classa.bg/%D1%81%D0%B2%D1%8F%D1%82/item/390339-%D1%82%D0%BE%D0%BF%D1%8F%D1%82-%D0%B7%D0%BB%D0%B0%D1%82%D0%BE-%D0%BF%D1%80%D0%B8-%D1%81%D1%82%D0%B0%D0%B9%D0%BD%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B0-%D0%B8-%D1%82%D0%BE%D0%B2%D0%B0-%D0%B5-%D1%82%D0%B0%D0%B9%D0%BD%D0%B0%D1%82%D0%B0", "text": "Златото се топи при стайна температура под въздействието на силно електромагнитно поле. До това заключение е достигнал случайно един шведски изследовател, който впоследствие го потвърди чрез поредица от експерименти.   Първо този свойство е било открито, когато физикът Лудвиг Кнооп, от Политехническия университет в Чалмър, е изучавал металните атоми под електронен микроскоп. Използвал е най-високото ниво на увеличение, което също включва максимална сила на електрическото поле около пробата. В някакъв момент той видял, че повърхностният слой на метала започва да се стопява, въпреки че температурата на работното място не се е променила.   \"Бях наистина изумен от откритието. Това е един изключителен феномен и ни дава нови и фундаментални знания на златото\", заяви физикът. След провеждането на още експерименти и анализирането им, университетският екип решил, че зад тази метаморфоза стоят високите електрически полета. Получава се възбуждане на златните атоми във външните слоеве на пробата и откритието е не само грандиозно, но и научно иновативно.   Спонтанно откритият метод за топене на злато никога няма да работи за големи блокове, защото нивото на напрежение, необходимо за това \"не е на разположение\", обясни Кнооп в изявление за портала \"Цифрови тенденции\". Той посочи, че за сега стопяване при стайна температура може да се извърши само на дълбочина няколко нанометра - милиардни от метъра.   Златото е отличен проводник на топлина и електричество, за метала е известно, че има много висока температура на топене: 1,062 ° C.", "date": "2018.12.10", "title": "Топят злато при стайна температура и това е тайната"}
{"url": "http://www.classa.bg/%D1%81%D0%B2%D1%8F%D1%82/item/390340-%D0%BF%D0%B5%D0%BA%D0%B8%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%BE%D1%82%D0%B0%D0%B2%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8,-%D0%B0%D0%BA%D0%BE-%D0%BA%D0%B0%D0%BD%D0%B0%D0%B4%D0%B0-%D0%BD%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%B3%D0%BB%D0%B0%D0%B2%D0%BD%D0%B8%D1%8F-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-huawei", "text": "Министерството на външните работи на Китай поиска от Канада незабавно да освободи Менг Уанчжу, главен финансов директор и вицепрезидент на Huawei Technologies, предупреждавайки, че в противен случай ще се сблъска с последствия, според Ройтерс.   \"Китай настоятелно призовава канадската страна незабавно да освободи задържаното лице и сериозно да защити нейните законни права, в противен случай Канада трябва да поеме пълна отговорност за сериозните последици, които я очакват\", се казва в изявление на министерството, цитирано от агенцията.   Освен това заместник-министърът на външните работи на Китай, Ле Юченг, връчи предупреждение и силен протест на канадския посланик в Пекин, Джон Маккалъм.   Арестът в Канада, който бе извършен по искане на Съединените щати, докато тя сменяше самолет във Ванкувър, е сериозно нарушение на законните й права, заяви Ле.   Мярката \"пренебрегва закона и е неразумна\", допълни зам.-министърът на външните работи, като описа случая като \"изключително неприятен\".   Менг Уанчжу бе арестувана на 1 декември в Канада, по подозрение, че е нарушила търговските санкции, наложени от Вашингтон срещу Техеран. Нейната екстрадиция се изисква от Съединените щати. Huawei Technologies заяви, че не е запозната с престъпление, извършено от Менг, като добавя, че компанията \"спазва всички приложими закони и разпоредби където действа, включително приложимите закони за контрол върху износа и санкциите\". Министър-председателят на Канада, Джъстин Трюдо, увери, че не съществува политически претекст при арестуването на Менг.   Руският външен министър Сергей Лавров заяви, че арестът на дъщерята на ръководителя на компанията \"Хуауей\" е нов пример за политиката на САЩ на Велика сила, която е необходимо да приключи.", "date": "2018.12.10", "title": "Пекин предупреждава Отава за последици, ако Канада не освободи главния финансов директор на Huawei"}
{"url": "http://www.classa.bg/%D1%81%D0%B2%D1%8F%D1%82/item/390341-%D1%85%D0%B8%D0%BF%D0%BD%D0%BE%D0%B7%D0%B0-%D0%B8-%D1%81%D0%B5%D1%80%D1%83%D0%BC-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B8-%D0%BD%D0%B0-%D1%86%D1%80%D1%83-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D1%83%D0%BC%D0%B0", "text": "Нови документи, които разкриват подробности за експериментите на ЦРУ за \"промяна на поведението\" по време на Студената война, бяха публикувани от портала \"Black Vault\" съгласно Закона за свобода на информацията в САЩ. (FOIA).   Към днешна дата, този сайт е публикувал много правителствени документи за експерименти за контрол на съзнанието, паранормални събития и НЛО, и въпреки че може да изглежда като незначителна уеб общност от теоретици на конспирацията, той също е най-голямото информационно хранилище по рода си извън правителството на Съединените щати, тъй като съдържа повече от два милиона страници информация. Основателят на сайта, Джон Грийнвалд младши, повече от 20 години събира и задълбочено каталогизира документите, достъпни благодарение на FOIA, чийто основен източник е правителството.   Най-новите документи, показват някои тревожни резултати от безпрецедентни опити на ЦРУ за разработване на техники за контрол на ума и серуми на истината. Такъв е част от дискредитирания проект \"MK-Ultra\", който агенцията е признала за тайно изпълняван до 1973 г. В архивите са публикувани документи за \"успешен\" опит в края на шейсетте години за създаване на шест кучета, които могат да бъдат управлявани с дистанционно управление, които се подчиняват на прости заповеди. Има дори диаграми на хирургически импланти, които използват \"електрическа мозъчна стимулация\", за да създават контролирани отговори.   Документ от 1956 г. посочва, че експериментите за промяна на поведението, които нормално биха се считали за \"твърде опасни, твърде шокиращи, твърде необичайни за рутинно тестване\", са най-интересни.   Един от тези файлове е план за тестване на експериментални лекарства, предназначени да предизвикат послушанието и пасивността на лишените от свобода в затворническите болници, като след това бъдат подложени на \"разпит\". Описаното в разсекретената информация като \"разпит\", всъщност са методи, за получаване информация чрез \"физически, психологически и механични изтезания, с цел принудено изпълнение от неотзивчиви лица\".   Някои от извършените експерименти са доста отклоняващи се от строго научните, като перспективата за военно прилагане на хипноза, която изглежда е била приоритет за хората, работещи по проекта.", "date": "2018.12.10", "title": "Хипноза и серум на истината: документи за експерименти на ЦРУ за контрол на ума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390342-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D0%B1%D1%81%D1%8A%D0%B6%D0%B4%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD", "text": "Европейският парламент ще обсъди днес и ще приеме утре нова резолюция, с която призовава за приемането на България и Румъния в Шенген. Очаква се евродепутатите да подкрепят доклада на своя колега Сергей Станишев. Той се аргументира, че вече 6 години двете страни изпълняват изискванията, но заради двоен стандарт и дискриминация остават извън пространството. Станишев призовава тази несправедливост да бъде прекратена.     Окончателното решение обаче трябва да взето с единодушие в Съвета на ЕС. Това е петата поредна и не законодателна резолюция по този въпрос от 2011-а година досега. Докладчик по резолюцията е депутатът от Партията на европейските социалисти и неин лидер Сергей Станишев. Преди време той отбеляза, че вече шест години България и Румъния изпълняват изискванията, но заради двоен стандарт и дискриминация остават извън пространството за свободно движение и призова тази несправедливост да бъде прекратена. Парламентът даде зелена светлина на присъединяването на България и Румъния към Шенген през юни 2011-та година и няколко пъти потвърди позицията си. Окончателното решение дали двете страни могат да станат част от Шенгенското пространство трябва да бъде взето чрез единодушно гласуване в Съвета на Европейския съюз. Засега има индикации, че България ще бъде приета в Шенген по въздух до края на комисията “Юнкер”. ", "date": "2018.12.10", "title": "Европарламентът обсъжда резолюция за приемането на България и Румъния в Шенген"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390334-%D1%82%D0%BE%D0%B7%D0%B8-%D1%82%D1%80%D1%83%D0%B4%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "Новият век и новите образователни реформи доведоха дотам, че българският език вече се оказва труден за научаване не само от чужденците, ами и от постоянните обитатели на нашата мила родина. Не става дума само за неграмотните избиратели, които срещу петдесетачка се ориентират политически правилно, а за другите, които знаят колко букви има в азбуката и дори се опитват да си вадят хляба с тях.     Че в София се строи метро, знаем всички, но че метрото може да се върже на фльонга – само в „МОНИТОР” – „Връзват метрото със Симеоновския лифт” – твърди изданието. Дано възелът е здрав, че ако се скъса, може да изпопадат кабинките на лифта! От „ТРУД” пък можем да научим на какво миришат пенсионерите! „Лоша мирима издаде наркооранжерия в Нови Пазар” – четем на страничката за криминални новини. Значи, размирисало се нещо в квартала и съседите „се притеснили, че в района може да има вмирисващ се труп”. Обадили се където трябва, дошли полицаите и „бързо разбрали откъде иде непривичния за пенсионери аромат”… Мрачно четивце, но поне знаем на какво не миришат пенсионерите. На какво миришат – може би – в следващ брой! Гъстият смог в началото на седмицата е затруднил и „ДУМА” – в мъглата започват да се губят не само хора, ами и цели предлози, а заедно с тях и смисълът – „Общината се провали битката с мръсния въздух”! Така трябва да пише в опозиционен вестник – че нещо се проваля, другото няма значение! А всеобщата грамотност води не само до правописни грешки, ами и до странни законодателни идеи, хрумнали на ограмотили се по пътя на всеобщото правно ограмотяване „висши чиновници и експерти от 14 министерства” – „Идея: пиян или без книжка с пътници в колата на съд за измама, а те – съучастници” – четем в страницата със странното име „Вътре” на „24 ЧАСА”. Идеята е наистина зашеметяваща – „Пиян водач, който вози пътници, да бъде разследван и съден за измама”! Предполага се – че е измамил хората, които вози, че е ударил само едно малко, а всъщност в коремчето му бълбука половин кило. Пътниците, разбира се, не са забравени – тяхната доверчивост също се предвижда да бъде наказвана: „има идея пътниците да се третират като съучастници или подбудители на шофьора измамник”. Правилно – както казваше полицаят от Сен Тропе, важното е да има повече арестувани, за да има ред! А ограмотяването ни продължава и с извънредното намаление на секс курсовете на г-жа Кобилкина – „Кобилкина пусна секс наръчници на половин цена” – ден след Черния петък тайничко рекламира „ТРУД”. Намалението е с повече от петдесет процента, а на курсистите, наричани от вестника за удобство „уебинари“, „записването вървеше с бонус – за всеки ваучер се даваха и 30 процента отстъпки при закупуването на вагинални топки”. Разбира се, едното води до другото, а оттам – и до родилния дом. Съвсем сериозната подписка на хиляди майки против архаична акушерска практика е представена от „ТЕЛЕГРАФ” по много по-атрактивен начин – „Майки с петиция срещу скачането по корема”. От текста не става много ясно кой върху чий корем скача и с каква цел, важното е да се запълни дупката на страницата с букви, букви, букви… А може би тайната на завидната грамотност на българското вестникарско войнство се крие не във всеобщото и задължително основно образование, а съвсем на друго място! „Учете китайски, след 20 години без него сте за никъде” – предупреждава „24 ЧАСА”. 谢谢你的建议 ! Което според речника би трябвало да означава „Благодарим за препоръката”! Но докато минат тия двайсет години – не е зле да понаучим и малко български – за всеки случай.   От ", "date": "2018.12.10", "title": "Този труден български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390335-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-2018", "text": " във Франция след 17 ноември се рагръщат все повече. Не спират. Разпростваняват се. Заразни са. Хората често ги наричат революция. Така се подсещаме, че преди повече от век, бащата на Съветска Русия и СССР – В. И. Ленин определя революционната ситуация като състояние, в което елитът не може да управлява по старому, а народът не желае да живее така. „Тези отдолу не искат, а онези отгоре не могат” гласеше виц, сексуализиращ революционната проблематика от 70–те гг. на ХХ век. Но наред с хумора, това е само разбиране за ситуация. За да се реализира революционен поврат в обществото, са нужни още идеология, организация и социален проект.     Засега протестиращите имат символи, но едва–едва достигат до идеите на един здрав и демократичен популизъм, разбиран именно като идеология, а не като демагогия, лъжа или неизпълнимо обещание. Преобладават недоволството и вандализма. Новото от последните дни е в осъзнаването, че това е революция. Протестиращите вече започват да формулират политически искания. Това е шанс за протеста, но и за елита, дори и за Макрон. Дори той може да откликне на искания, та и да оглави реформите. Все още! Остават въпросите: Кой ще оглави протеста? Организациите са поне 3, много различни, обединени срещу Еманюел Макрон и без ясна визия за общи цели и дългосрочни действия. Дали протестиращите ще ги припознаят? То как да припознаеш обединение на комунистите, социалистите и Марин льо Пен. Или ще ги посочат като част от стария елит? Ще има ли социален проект? Групата около Макрон има ли цялостна комбинация за полезни ходове? Отговорите на тези въпроси предстои да се видят. Те зависят и от това, дали живите и разпространяващи се из Европа символи на недоволство ще останат като прилеп без криле или музика без цвят, желание за движение без двигател. Или пък ще се свържат с идеи за едно различно общество.Обратното пък са идеите, лишени от образи и символи, те остават голи в пространството. Ако не се осъществят тези връзки, „жълтите жилетки” ще останат в историята като протестите на Анонимните от пика на финансовата криза през 2008, които определяха като анархисти, комунисти, популисти и още какво ли не, защото недоволството не можа ясно идеологически да се самоидентифицира. И не се разбра, че в общество с ножица в доходите между 1 към 40 или към 140 ще се върви към напрежение и конфликти, а не към средна класа и благоденствие. Някогашният лидер на 1968–ма Даниел Конбендит вече го е казал. Разкрачът на ножицата в доходите трябва да е 1 към 5 или максимум до 1 към 8! Такава трябва да е една от първите цели на протестиращите, една от първите програми на управляващите, желаещи стабилност. Това е едната страна на събитията. Има и друга. Още след 18 век френският революционен опит се използва по света – Русия, Китай и т.н. След това се тиражира. Появиха се революции, сякаш слезли от конвейрите на Хенри Форд или Опел. Цветните революции станаха резултат от технологии – политически, манипулиращи масовото съзнание. Без да обвинявам някого в конспиративни теории, само споделям, че коментаторите на „Время покажет” по голяма руска телевизия през миналата седмица започнаха да правят преки връзки и аналогии между днешните бунтове във Франция, Гърция, у нас, в Сърбия, Белгия, Северозападна Германия и дори Албания и т.н. с ЕвроМайдана в Киев от преди 4–5 г. И не са прави. Нерде Ямбол, нерде Стамбул, би възкликнал Любен Каравелов, ако някой помни още „Маминото детенце”. Технологиите са част от човешката култура и цивилизация, но не са гарант за социален прогрес! Ние се избиваме с автомобили повече, отколкото с Калашников. Информационните технологии не ни правят по-морални, по–хуманни. За АЕЦ и атомни бомби ли да говорим или за Айнщайновата безкрайност на човешката глупост? Творчество, или както му казвате креативност - от солидарност към САЩ-ите, в технологиите има само при създаването им. После идва дехуманизацията! Технология е коването на пирони, лепенето на плочки, производството на автомобили, прахосмукачки, перални и хладилници, компютри и телефони. Тя е безотносителна към човешката същност и морал, стремящ се към Доброто, Честа, Достойнството. Технологията в политиката в крайния си вид води до Аушвиц и Дахау, където „Arbeit macht frei!” и където технологично се убиват човешки същества! Не превръщайте революциите в технологичен продукт на служби, на които липсва въображение! Хуманизирайте ги! При цялата пяна, насилие, непремереност, безкомпромисност, неморалност, революциите могат да дават и хуманни резултати, но само ако не са технологични продукти и не са превърнати в стока. Остава просто само да ги изнасяме, а и да ги продаваме! Може и за биткойни! Това е извратена икономизация и абсурд на някакъв постмодернизъм. Революция като криптовалута!? Но! Не просто би било! То е! Нима не сме превърнали вече в стока и предмет на търговия раждането, здравето и смъртта!? Комерсиализацията на медицината е грях. Погрешно е и превръщането на психиатрията, психологията, психоанализата, борбата със зависимости като наркомании, алкохолизъм, токсикомании и разни неврози в технология и шанс за комерсиални печалби. Превръщат Маркс, Фройд, Юнг, Адлер . . . в основание за печалбарство и тарикатлък. Отдавна сме забравили, че медицинската сестра е милосърдна! С мило сърце! До 1947 г.в официалния правопис е – сърдце! Мисля, че няма по-перверзен, извратен лозунг от постмодерното „Всичко е възможно!”. Щом е възможно, защо очакваме Парламентът да е ЗаконоТворец, когато сме го направили „машина за гласуване”? От кога машините са Творец, Създател!? Та да не превръщаме и революциите в технологии и стоки, защото така обезчовечаваме Човека и дехуманизираме обществата. А инак, нали си знаем: „Всички революции се замислят от идеалисти! Извършват се от садисти! И се използват от кариеристи!”", "date": "2018.12.10", "title": "Революция 2018"}
{"url": "http://www.classa.bg/%D1%81%D0%B2%D1%8F%D1%82/item/390336-%D0%BE%D1%80%D0%B4%D0%B5%D0%BD-%D0%BD%D0%B0-%D0%BC%D0%BE%D0%BD%D0%B0%D1%85%D0%B8%D0%BD%D0%B8-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8-%D1%81%D1%80%D0%B5%D1%89%D1%83-%D0%B2%D0%B0%D1%82%D0%B8%D0%BA%D0%B0%D0%BD%D0%B0", "text": "Ватиканът е в необичайно затруднение, след като почти всички членове на малък религиозен орден във Франция заплашиха, че ще се откажат от своите обети в знак на несъгласие със Светия престол, който обяви желанието си да уволни игуменка му.   Противопоставянето между групата от 39 монахини, които са между 60 и 70 години и йерархията на Ватикана, е в процес на нарастване в продължение на години, но избухва през 2017 г., когато църковните власти наредиха да бъде отстранена от поста си игуменката Мария де Сен Мишел. По мнение на Ватикана религиозните жени \"са под контрола на авторитарен началник и чувстват сериозен конфликт на лоялност към нея \", според разследването, предоставено тази седмица на AP.   Религиозните твърдят, че комисарите на католическата църква, изпратени да заместят игуменката - племенничка на основателя на ордена - не разбират техния начин на живот и духовност. От своя страна, Ватиканът настоява, че намира прекомерна авторитарност и управленски проблеми в ордена; а също, че две години след като игуменката заела своята позиция, през 2000 г. шест монахини са напуснали конгрегацията.   Директорът по религиозните въпроси на Ватикана, кардинал Жоао Браз де Авиз, призова сестрите през юли да се държат по \"религиозен и отговорен\" начин. Той назначи комисия, която да изпълни заповедта, но монахините отказват да ги приемат и задържат игуменката на поста й.   През ноември 34 от монахините издадоха комюнике, в което заявиха, че нямат друг избор, освен да се откажат от своите религиозни обети и че това не е \"лека жертва \". Според тях те искат да продължат да \"комуникират\" с Църквата, но не желаят да \"се подчиняват на заповедите й\".   Тяхната ситуация получи съчувствие и една френска група за подкрепа е получила повече от 3900 подписа в онлайн петиция, за да поиска връщането на игуменката.", "date": "2018.12.10", "title": "Орден на монахини се изправи срещу Ватикана"}
{"url": "http://www.classa.bg/%D1%81%D0%B2%D1%8F%D1%82/item/390337-%D0%B5%D0%B3%D0%B8%D0%BF%D0%B5%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8,-%D0%BA%D0%BE%D0%B8%D1%82%D0%BE-%D0%BF%D1%80%D0%B0%D0%B2%D1%8F%D1%82-%D0%BB%D1%8E%D0%B1%D0%BE%D0%B2-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D1%85%D0%B5%D0%BE%D0%BF%D1%81%D0%BE%D0%B2%D0%B0%D1%82%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0", "text": "Датският фотограф Андреас Хвид предизвика възмущение в египетското общество, след като публикува видеоклип как той и една жена изкачват пирамидата на Хеопс, и снимка, която ги представя голи върху пирамидата в сексуална поза.   Египетските власти осъдиха неуважителното отношение на туристите, а министърът на античността Халед ал Анани заяви пред местната преса, че фактите и автентичността на снимката се разследват от Главния прокурор. Самият факт на изкачването на пирамидата се смята за престъпление в Египет, освен че обществената голота е наказуема в страната.   Съгласно \"The Copenhagen Post\" датското общество също осъжда действието на своя гражданин като липса на уважение към паметник на повече от 4500 години, който също е единственият от седемте чудеса на древния свят, който все още съществува. Посланикът на Дания в Египет, Томас Анкер Кристенсен, следи отблизо ситуацията и смята, че това е много сериозен инцидент.   От своя страна Хвид, известен в някои кръгове със своята градска фотография, вече премахна противоречивите кадри както от YouTube, така и от неговия акаунт в Instagram, но една от снимките все още може да се види на личния му уебсайт, а много от тях вече са се разпространили в мрежата.   Освен това, в изявления за датския вестник \"Екстра Бладет\", фотографът заяви, че планира този проект от дълго време, но в същото време посочва, че \"това е най-глупавата идея, която някога му е хрумвала\".", "date": "2018.12.10", "title": "Египет разследва снимките на туристи, които правят любов на върха на Хеопсовата пирамида"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390333-%D1%83%D1%80%D0%BE%D0%BA-%D0%BF%D0%BE-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0-%D0%BE%D1%82-%D0%B5%D0%B4%D0%B8%D0%BD-%D1%83%D0%B8%D1%81%D0%BA%D0%B8-%D0%BF%D0%B8%D1%81%D0%B0%D1%82%D0%B5%D0%BB-%D0%BE%D1%86%D0%B5%D0%BD%D0%BA%D0%B8-%D0%BE%D1%82-%E2%80%9E%D1%83%D0%B8%D1%81%D0%BA%D0%B8-%D0%B1%D0%B0%D0%B9%D0%B1%D1%8A%D0%BB%E2%80%9C-2019", "text": "Джим Мъри за ухажванията на производители и за мъката да оценяваш над 1500 уискита годишно       Неотдавна в Пловдив изнесе лекция „богът на уискито” Джим Мъри. Наричат така 61-годишният англичанин, защото издава „Библия на уискито” – годишникът „Уиски байбъл”, в който за 2019 г. се съдържат оценки за над 4700 вида уиски от цял свят – блендед, малцови, бърбън, ръжени и т. н. От 2003-а година, когато е започнал да издава годишника, досега Мъри е дегустирал над 20 000 уискита. Оценява ги по 100-точкова система. Хубавите уискита са от 80 точки нагоре (за Мъри и системата му на оценка е ставало дума в e-vestnik, виж  ).  Това е непосилен труд, и съвсем не е удоволствие, както обясни той пред аудитория от 50-ина души, дошли на лекцията му в Пловдив. Тя беше съпроводена от дегустация на редки уискита, някои от които 30-40-годишни. С много чувство за хумор Мъри разказа как е започнал кариерата си на уиски-писател. Той е първият в този бранш, има издадени 6 книги за уиски и 16 издания на годишника „Уиски библия”.  За пръв път опитал уиски на 7-годишна възраст, когато негов чичо решил да направи експеримент и да му даде чашка уиски, за да види как ще реагира и да го научи да не опитва. Малкият Джим обърнал чашката и получил експлозия в устата, както обясни. Но му харесало.     Годишникът „Уиски байбъл|“ излиза от 2003 г. Снимка: e-vestnik   Започнал да пише във вестници още като ученик. На 17 години вече работел за информационна агенция, после за няколко вестника. И още на 17 години при посещение в дестилерията „Талискър” изгубил „девствеността си в уискито”, както се изрази. Изглеждал по-възрастен и там без да подозират, че е на 17, му извадили да дегустира направо от бъчвата, с висок градус.  Работейки като професионален журналист започнал да пише рубрики за уиски и да обикаля и дори да работи в свободното си време в дестилерии в Шотландия. През 1994 издава първата си книга за уиски – за ирландското. През 1997 г. издава „Пътеводител за уиски”, която е преведена и на български и то без да искат разрешението на Мъри, както стана ясно на лекцията. На първия ред седеше жена на средна вързаст, която носеше омачкан екземпляр на неговата книга – „Пътеводител в света на уискито”, издаден 2001 г. Книгата има и предишно издание. Мъри по време на лекцията видя книгата, доближи се, разлисти я и се засмя – „Не съм знаел, че тази книга е издадена на български. И не съм взимал хонорар за нея”. После дори сложи автограф на омачканата книга. „Пътеводител в света на уискито” е издадена от рекламна агенция Princeps, както пише на първата и последната страница. Спонсор на изданието е компанията „Уийлям Грант и синове” (по точно от представителството в България), на гърба на корицата и на втора страница има цветна реклама на тяхното уиски „Гренфидих” 15-годишно.     Книгата на Джим Мъри, преведена и издадена у нас без той да знае. Снимка: e-vestnik   Това, което направи впечатление е, че Мъри подчерта няколко пъти с гордост, че е журналист. У нас престижът на тази професия е паднал доста, както и доверието в медиите. Трудно ще намериш български журналист да повтаря с гордост, че е журналист.  И ето, един човек, който спокойно може да се представя само като уиски-писател и дегустатор, натърти няколко пъти, че е журналист. И даде примери, че не се влияе от ухажванията и предложенията на производители. Много от тях дори се сърдят за оценките му. Дори най-голямата алкохолна компания в света „Диаджио” (в портфолиото й е „Джони Уокър” и мн. други), му забранила да посещава техните дистилерии в Шотландия (близо 30), дори и онези, които са отворени за туристи. Трябвало да моли за специално разрешение. Шефовете на отделните спиртоварни, обаче, за разлика от шефовете на компанията си, били по-радушни с него. Някои от тях му звънели по телефона да се извиняват и да го канят да ги посети инкогнито, без да се обажда в „Диаджио”. Мъри разказа, че имало вълна от изненада и недоволство, когато преди време обявил за уиски на годината в своя справочник японско уиски. Така събудил интереса към японските уискита по цял свят. И преди няколко седмици бил на посещения в Шанхай, където, разхождайки се, видял срещу него да се приближава шефът на компанията „Сънтори”, който притежава марката уиски „Ямазаки”, оценено високо от Мъри. Японецът за пръв път виждал на живо Мъри, изненадан го поздравил и му казал,че се радва да го види, след това, което е направил за тяхното уиски. „Вие вдигнахте стойността на нашата компания на 3 милиарда долара”, казал японският шеф. „Радвам се – отговорил Мъри със смях – аз пък продадох поне 6 книжки повече от годишника”. Книжката му не се превежда на никакви езици, Мъри е собственик на издателството и всичко е под негов контрол.     Джим Мъри на лекцията си в Пловдив. Снимка: e-vestnik   Мъри е и консултант на технолозите на някои производители. Но строго се придържа към работата си като журналист, както подчерта, не се занимава с производство и продажби. Неговите книги и оценки влияят на производителите и задават тенденции в производството на различни видове уиски. След като вдъхновил американски производители да развиват ръженото уиски, от една тамошна спиртоварна му се обадили и му предложили да купи голям брой бъчви с отлежал дестилат ръжено уиски, да го направи по свой тертип и да го продава със своя марка. Той се консултирал с трима познати инвеститори, направили сметка и изчислили, че могат да спечелят 2-3 милиона долара. Но Мъри се обадил на производителя и отказал сделката. Защото, както отбеляза, държи на авторитета си, а ще го изгуби, ако се намеси в производство и продажби – „Как ще продавам справочника после, след като съм започнал да продавам уиски? – попита риторично той – Моята работа са годишникът и оценките, а не търговия”. „Аз съм журналист”, подчерта за пореден път. Мъри разказа, че 5 месеца от годината работи плътно по 14 часа на ден. През останалото време обикаля спиртоварни и консултира. Има болки в гърба и спи на твърдо на пода, защото като го изследвали, установили, че мускул на гърба му се свива и изкривява гръбнака, възпален от постоянното движение с навеждане вдясно към плювалника до себе си като дегустира. Той не преглъща уискито като дегустира. Изпитва аромата с дегустационна чашка с формата на лилия, после поема от уискито в уста един или повече пъти, да оцени вкуса и го изплюва. Не го разрежда с вода, а дегустира и уискита с градуса на бъчвата – по 50-60 и повече градуси алкохол. Дори само в устата, спиртът пак прониква в организма и дегустации по цял ден са трудна работа. Слушатели на лекцията на майтап го питаха опитвал ли е българско уиски, шегуваха се, че ако опита, няма да дойде повече в България. Те не знаеха, че Мъри вече е оценявал българско уиски, при това с 85 точки, повече от оценката за някои известни шотландски марки. Става дума за „Блек рам” 12-годишно, което се дестилира в Шотландия, но се блендира и бутилира в България. Все пак не е българско, а шотландски дестилат. И в годишника за 2019 г. то присъства с оценка 85 точки. Мъри вероятно го е опитал при производителя в Шотландия, и го е сложил в раздела „Шотландски блендове”. От „Библията”:     Световно уиски на годината 2019 William Larue Weller 128,2 Proof (американски бърбън 64% алкохол да дестилерията „Бъфало трейс”) Скоч уиски на годината 2019  Glen Grant Aged 18 Years Rare Edition Ирландско уиски на годината 2019:  Red Breast Aged 12 Years Cask Strenght     Оценки от „Уиски байбъл 2019 г.” Популярни марки блендед уиски: 100 Pipers                                  74  Ballantine’s Finest                    96  Ballantine’s Aged 12 Years      84,5  Bell’s Original                            91  Bushmills Aged 10 Years           92,5 (за масовото уиски „Бушмилс” – Bushmills Original – в годишника за 2019 г. няма оценка, в предишни години му е давал 80 точки. За продаваното у нас Bushmills Black Bush също няма оценка в годишника за 2019, но го е отбелязал като най-доброто ирландско блендед уиски на годината. В предишни години му е давал 91 точки).  Chivas Regal Aged 12 Years      83,5  Chivas Regal Extra                     86  Chivas Regal Aged 18 Years    73,5  Cutty Sark                                   78  Dewar’s White Label                 78,5  Dewar’s Special Reserve 12     84  Dimple 12 Years Old                 86,5  Famous Grouse                         89  J&B Rare                                    88,5  Hankey Bannister                    84,5  Hankey Bannister 12 Years Old 86,5  Jameson                                     95 (За отделна партида от това уиски е отбелязал 87 точки).  Johnie Walker Red Label        87,5  Johnie Walker Black Label 12  95,5  Johnie Walker Double Black    94,5  Old Smuggler                               85,5  Passport                                        83  Teacher’s Higland Cream          90  Tullamore Dew                            85  Tullamore Dew 12 Years Old    84,5  VAT 69                                          84,5  White Horse                                90,5 Американско бърбън уиски: Buffalo Trace                                          92,5  Elijah Craig Small Batch                       89,5  Georg T. Stagg 95-97,5 (за няколкото разновидности)  Jim Beam Black Double Aged 8 Years 93 (За обикновения бърбън „Джим Бийм” няма оценка в годишника за 2019 г. В предишни години му е давал 86 точки).  Knob Creek Aged 9 Years                       94,5  Makers Mark (Red Seal)                         91  Jack Daniel’s Old №7 Brand                    92 (в предишни години му е давал 87 точки) Малцови уискита: Ardbeg 10                               95  Bowmore Aged 10 Years     92,5 (За някои разновидности от тази марка, отлежали по 15-18 години, дава и ниски оценки по 77-79 точки, за други – до 97 точки)  Cardhu 12 Years Old            83  Dalmore 12 Years Old         90  Dalmore 15 Years Old         83,5  Glenfidich 12                        85,5  Glenfidich 15                        94,5 (за варианта 40% алкохол. За 15-годишно с градуса на бъчвата 51% алкохол дава 85,5 точки).  Glenmorangie 10 Years Old 94  Glenlivet 12 Years of Age      92,5  Glenlivet Aged 12 Years        79,5  Glenlivet 15 Years of Age      80 (Има множоество разновидности Glenlivet, за които справочникът дава оценки в широки граници)  Lagavulin Aged 8 Years        95,5  Lagavulin Aged 16 Years      95  Laphroaig 10 Years Old        90  Maccalan 7 Years Old           89  Maccalan 10 Years Old         91  Maccalan 12 Years Old         61 (За тази разновидност „Макалън” Мъри е дал бележка, че има проблем с бъчвите от шери, в които е отлежало, те са обработвани със сулфити).  Maccalan Fine Oak 15 Years Old 79,5  Talisker Aged 10 Years         93  Talisker Aged 12 Years         86", "date": "2018.12.10", "title": "Урок по журналистика от един уиски писател + оценки от „Уиски байбъл“ 2019"}
{"url": "http://www.classa.bg/%D1%81%D0%B2%D1%8F%D1%82/item/390324-%D0%BC%D1%80%D1%8A%D1%81%D0%BD%D0%B8%D1%82%D0%B5-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%81%D0%B0%D1%89", "text": "Авторът съжалява, че тогава Москва не е дала подобаващ отговор на дяволския проект на САЩ. Съветският архив днес е значително по-достъпен от американския. Но предположенията за причините за краха на СССР трябва да бъдат преразгледани. Американският заговор целеше отслабването на вярата в теорията на този заговор сред народите. Мръсната секретна роля на американците беше неизвестна и все още остава такава. През комунистическата епоха САЩ нарушаваха границите и извършваха мащабни проекти с цел саботажи на властите по света. Правителството на САЩ нарича действията си «свобода или демокрация», но всъщност извършваше намеса, интензивни кампании, за да издигне своите марионетки на власт. Има фактори, на които съветското ръководство не можеше да повлияе, например лошият климат и добивът на пшеница през 70-те години. Това застави съветското ръководство да тръгне на отстъпки и вкара импортна пшеници. В същото време СССР продължаваше да експортира пшеница в комунистическите и социалистически страни в рамките на международната солидарност.     Народите в социалистическите страни бяха подложени на влиянието на интензивна западна пропаганда, която наистина оказваше върху тях голям ефект, защото съветската пропаганда не владееше лъжата. Роналд Рейгън казваше, че американците трябва да лансират сред гражданите на социалистическите страни такъв образ за своята държава, според който всеки гражданин на Америка има свой дом с градина и басейн. Аз съм професор в американски университет, но нямам къща с басейн. Милиони американци дори нямат домове, а други милиони не могат да се лекуват, защото нямат здравна застраховка.    ", "date": "2018.12.10", "title": "Мръсните заговори на САЩ"}
{"url": "http://www.classa.bg/%D1%81%D0%B2%D1%8F%D1%82/item/390325-%D0%BA%D0%BE%D0%BD%D1%86%D0%B5%D0%BF%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B8-%D0%BD%D0%B0%D1%82%D0%BE-a2ad", "text": "и изявлението, че той вече е в бойно дежурство, е предупреждение: Русия има съвременни средства за борба с американските ракети с малък радиус на действие, които те имат намерение да разположат в Европа. Началникът на Генералния щаб на ВС на Русия Валерий Герасимов заяви, че Русия повишава възможностите на своите ядрени сили, поради увеличаване на същите от страна на САЩ. Русия ще преразгледа доктрината си. В момента Москва залага на ответно-насрещен удар.     Но ще бъде поставен и въпросът за превантивен ядрен удар, ако договорът за Ракетите със среден и малък радиус на действие бъде разрушен и се пристъпи разполагането на подобни ракети в Европа. Припомняме, че Втори американски флот е създадени конкретно против Русия. За сдържането й в Атлантика.     Макар и първоначално Пентагонът да не казваше, че това ще бъде прерогатив на флота. Те вече признават това. Всъщност, нещата в тази сфера са повече от очевидни. САЩ и НАТО имат т.нар. концепция A2AD — ограничаване и забрана за достъп и маневри. Под тази нова американска абревиатура се скрият елементарни неща. А именно, американците искат да получат свобода да действат оперативно във всички зони и региони, където имат свои жизненоважни интереси. Те не предоставят такава възможност на геополитическите си противници — Русия и Китай. При последните учения на НАТО в Норвегия  Trident Juncture («Единен тризъбец-18») — най-крупните за последните 30 години — бяха задействани всички компоненти на въоръжените сили. И военно-морските части, и военно-въздушните, и сухопътните. И дори се отработваха кибероперации. Но главното е, че се отработваше противодействие на руския флот в зоната на Северна Атлантика и в Арктика. Доколко удачно, трудно е да се каже. Военните от Норвегия изгубиха един от своите нови бойни кораби, както е известно. Независимо от това, натовците не спират, активно развиват потенциала точно в това направление. Става дума дори за възраждането на Фареро-Исландската граница — линията на отбраната против подводници на НАТО в Северна Атлантика между Гренландия, Исландия и Великобритания. Русия знае всичко това.     НАТО се приближава все повече до руските граници.     Подобни действия не съдействат за изграждането на надеждна архитуктура на европейската сигурност, това е абсолютно ясно. Светът все по-бързо се тласка към мащабна конфронтация, която може да доведе (според оценката на западни експерти) до непреднамерени, непредумишлени сблъсъци, които могат от своя страна да провокират въоръжени конфликти. Разбива се цялата база от споразумения в сферата на въоръженията. Ден след ден следват провокации. Добрата новина е, че европейските съюзници на американците все повече и повече идват на себе си. Те се страхуват от конфронтационните отношения с Русия. Започват да разбират, че са се превърнали в заложници на американската политика. Защото Американците подлагат на удар не себе си, а Европа.    ", "date": "2018.12.10", "title": "Концепцията на САЩ и НАТО A2AD"}
{"url": "http://www.classa.bg/%D1%81%D0%B2%D1%8F%D1%82/item/390326-%D0%B2-%D1%81%D0%B8%D1%80%D0%B8%D1%8F-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B8-23-%D1%85%D0%B8%D0%BB-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8", "text": "  съобщи   По думите на Герасимов през 2018 г. сирийската армия е постигнала забележителни резултати. Наблюдава се осезаем напредък в тактически план благодарение на участието на руските военни инструктори. Успешно са приключени операциите по освобождаването на Източна Гута, Хомс и Южна Сирия. “Там са унищожени 23 хил. терористи. От радикалните екстремисти са освободени 387 населени места”, подчерта генералът.     По време на освобождението им е следено да не бъде засягано мирното население. Винаги първо е настоявано за мирна демилитаризация чрез преговори. “Руският център за помирение между враждуващите страни играе ключова роля. По време на работата му успешно са освободени над 230 хил. души. Освен това “непримиримите” бунтовници са прехвърлени в района на провинция Идлиб и на север от провинция Алепо в град Джераблус”, поясни Герасимов. Благодарение на преговорите над 40 хил. от вражеските бунтовници са преминали на страната на сирийската армия. Така те са предали около 650 единици различна бойна техника.    ", "date": "2018.12.10", "title": "В Сирия са ликвидирани 23 хил. терористи"}
{"url": "http://www.classa.bg/%D1%81%D0%B2%D1%8F%D1%82/item/390327-%D0%BA%D0%B8%D0%B5%D0%B2-%D1%80%D1%83%D1%81%D0%B8%D1%8F-%D1%81%D1%82%D0%BE%D0%B8-%D0%B7%D0%B0%D0%B4-%D0%B1%D1%83%D0%BD%D1%82%D0%BE%D0%B2%D0%B5%D1%82%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F", "text": "\"Стотици граждани на Европа \"са били вербувани за терористична дейност\" и специално са били приемани като \"фалшиви наблюдатели\" на изборите в Крим и Донбас, твърди украинската служба за сигурност Службата за сигурност на Украйна обвини руските специални служби, че участват в организирането на протестите във Франция с официално съобщение във Фейсбук. Повод за обвинението стана флаг на Донецката народна република, който френски \"жълти жилетки\" издигнаха на протестите в Париж.    \"Руските спецслужби са в състояние да организират аналогични провокации в Белгия, Германия, Испания, България и други европейски страни\", пише още в съобщението.    \"Международните граници не са преграда за руската хибридна агресия. С мръсни методи Кремъл разрушава европейската стабилност, защото вижда в нея заплаха за себе си\", отбелязва шефът на украинската служба за сигурност (СБУ) Васил Грицак.    По данни на украинските спецслужби, на публикуваната във Фейсбук снимка са Сорлин Фабрис, член на аналитичния център \"Катехон\" и Ксавие Моро, гражданин на Русия от 2013 г. и член на обществената организация \"Изток Франция — Солидарност Донбас\".  \"През последните години Москва упорито се опитва да постави под контрол европейските радикални обществено-политически структури. Ежегодно на территориата на Руската федерация с непосредственото организационно и финансово съдействие на руските спецслужби се провежда т.нар. \"конференции на лидерите на десни европейски партии\", \"международни консервативни форуми\", събрания на \"глобалния революционен алианс\", на които идеолозите на \"руския свят\" Александър Дугин, Сергей Глазьов и други \"въоръжават\" чужди представители с теорията за силово сваляне на европейските демокрации\", пише още в съобщението на СБУ.  От СБУ твърдят още, че за придобиването на \"революционен опит\" стотици граждани на Европа \"са били вербувани за терористична дейност\" и специално са били приемани като \"фалшиви наблюдатели\" на изборите в Крим и Донбас.  \"Днес същите тези радикали под знамената на т.нар. Донецка република и под ръководството на служители на руските служби вече \"полагат практически изпити\",\" подчертават от СБУ.  \"Зад гърба на протестиращите те организират безпорядък и актове на насилие във Франция. Руските спецслужби магот да организират аналогични провокации и в много други европейски страни\", пише още в съобщението на СБУ.   \r\n  ", "date": "2018.12.10", "title": "Киев: Русия стои зад бунтовете във Франция"}
{"url": "http://www.classa.bg/%D1%81%D0%B2%D1%8F%D1%82/item/390328-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0", "text": " световна война е неизбежна, но именно на Русия е съдено да спаси човечеството. Това съобщи руският писател, актьор и режисьор Иван Охлобистин по време на представянето на новата си книга \"Ароматът на теменужката\". \"Неизбежна е, съвсем очевидно е, че е неизбежна по всички признаци, включително религиозните. Ще се молим това да се случи с минимална загуба на човечеството и с максимално придобиване на разбиране как да живеем в мир. Тъй като това ниво на агресия човечеството не е достигнало от 3-4 хиляди години.     Сега тези дяволски закони на пазара ще продължат да работят, някои неща не могат да бъдат отменени. Продуктът е пуснат, което означава, че трябва да се използва по някакъв начин. Сега американският военно-промишлен комплекс консумира трилиони. Същото нещо се случва и с нашия военно-промишлен комплекс. Някъде това трябва да бъде изстреляно\", поясни той.     \"Има добри новини за нас. Както подсказва историята, по силата на това, че носим тази възможност за Третия Рим, Краят на Света няма да дойде, докато от строя не бъде избран сдържащ, на гръцки това е \"катехон\". Преди той бил във Византия, а по волята на множество обстоятелства е бил предаден на Русия. След това имаше пророчества на нашите старци, в които вярвам с цялото си сърце, за това, че Москва е Третият Рим, а четвъртият няма да има. Това е опорната точка.     Наричат ни орда - това е правилно. Няма нищо обидно, това е само името на селото или звездата. В нас е смесено от варягите до чукчите, ние знаем всичко, ние едновременно добре разбираме и английскосаксонеца с неговата студена рибешка логика и тази източна калинка-малинка на арабите, с техните източни диващини и страстта към рахат локума, защото те всички са в нас, ние сме цивилизация. Сталин правилно е установил, че е руски грузинец. Руснаците не принадлежат към нация, а към цивилизация, в чиито граници царува духът на Третия Рим\", резюмира Охлобистин. Превод: М.Желязкова", "date": "2018.12.10", "title": "Световната война е неизбежна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390329-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BC%D0%B8%D0%BD%D0%B0,-%D0%B5%D1%80%D0%BC%D0%BE%D0%B3%D0%B5%D0%BD-%D0%B8-%D0%B5%D0%B2%D0%B3%D1%80%D0%B0%D1%84", "text": "  Жестокият гонител на християните, император Максимиан, веднъж пратил в Александрия един от заслужилите си войници - атинянина Мина, с поръчение да усмири вълненията, възникнали в града, и да се погрижи да отвърне християните от тяхната вяра. Царят не знаел, че Мина сам вярвал в Христа. Мина пристигнал в Александрия и наскоро чрез мъдрите си разпоредби усмирил вълненията и привел всички дела в ред.      А що се отнася до вярата Христова, той не само не я преследвал, но явно говорел, че тя едничка е истинска и спасяваща вяра. Думите си той доказвал чрез дела, бидейки крайно милосърден и добър. Господ му дарувал чудотворна, целебна сила. Всички болни, които получавали изцерение чрез неговите молитви, славели Бога, и вярата в Христа се разпространявала в Александрия все повече и повече. Тия успехи на християнската вяра силно дразнели езичниците и те побързали да донесат на Максимиан за действията на Мина. Разгневеният цар свикал своя съвет и след съвещание с велможите си решил да изпрати в Александрия градския управител Ермоген, от всички уважаван мъж. Той му дал най-строги заповеди против християните и особено против Мина, като му заповядал да употреби всички средства, за да застави християните да се върнат към идолопоклонството. Ермоген бил езичник, не знаел нищо за истинската вяра, но по природа бил добър и милостив. И ето, на Господа било угодно да му открие пътя към спасението и вечния живот. През време на пътуването с кораба той видял насън трима светли мъже, които му казали: \"Знай, Ермогене, че и малкото добро не е презряно от Бога. Затова Господ прие и твоите добри дела. И твоят път, който е предприет за гибел на мнозина, ще стане за тебе път на безсмъртна слава и чест, защото по тоя път ти ще дойдеш до вечния Цар. Ние ще ти пратим такъв човек, който ще те доведе при благословения Цар, и ти от Него ще получиш такава слава, която сегашния твой цар не може да ти даде\". Като се събудил, Ермоген дълго мислил за своето съновидение и направил заключение, че нему вероятно предстоят големи почести от царя. Като пристигнал след няколко дни в Александрия, той повикал при себе си Мина. Мина, щом влязъл при него в стаята, извикал гръмогласно: \"Слава на единия велик Бог, чрез волята на Когото ти пристигна тук!\" Колкото и да желаел Ермоген да пощади Мина, бил принуден да заповяда да го затворят в тъмница, защото призовал Името Божие. На другия ден довели Мина за разследване. Той бил спокоен, като истински неустрашим войн. На укора на Ермоген, че не почита боговете, той отговорил с твърдо изповядване на единия истински Бог. Той говорел: \"Всеки трябва с пламенно желание да търси истинския Бог. Аз сам в младостта си, когато живеех в Атина, пазех бащините закони. Но пламенно желаех да узная истината и изучавах прилежно всички елински науки. След това взех да чета и християнски книги и като ги четях, убедих се, че в тях е силата и правдата, и в елините е заблуждението и лукавството. След това аз видях на дело силата на истинския Бог чрез чудеса, вършейки чрез Неговото Име, и като повярвах, отхвърлих предишните заблуждения, приех кръщение и почнах да служа на Христа\". Още много говорил Мина за истината и силата на християнската вяра. Народът внимателно го слушал и мнозина казвали на Ермоген: \"Той говори вярно. Ние сами видяхме чудесата и изцеряванията с Името на Христа. Трябва да се почита Оня Бог, Когото изповядва Мина!\" Ермоген, недоумявайки какво трябва да прави, заповядал да отведат християнина в тъмницата. Но на другия ден го повикал пак и започнал да го заплашва с мъчения, ако не се поклони на боговете. Мина му отговорил: - На каквито искаш мъки ме подлагай, аз с радост ще страдам за моя Христос. При това несъмнено се надявам, че ти сам, като отхвърляш временните блага, ще бъдеш едно от чедата Христови. Тогава Ермоген, изпълнявайки заповедта на царя, наредил да предадат Мина на изтезания. Отрязали му краката - мъченикът хвалел Бога; след това го лишили от език и очи - мъченикът всичко търпял радостно и спокойно. Хвърлили го в тъмницата. Там през нощта при чудна светлина му се явил Сам Христос и го изцерил, като обещал, че и Ермоген скоро ще дойде до познание на истината и ще постигне нетленен венец. Когато на другия ден войници влезли в тъмницата, едва повярвали на очите си, като видяли Мина здрав. Като узнали как се изцерил, те извикали: \"Велик е християнският Бог!\" и с внимание и вяра слушали поученията му. Дошли други войници от съдията. Но и те останали при Мина, победени от силата Христова. Мълвата за чудесното събитие се разнесла по града и целия народ се затекъл към тъмницата, славейки и величаейки истинния Бог. Тогава Мина решил сам да отиде в съдилището при Ермоген, който с неизразимо изумление видял здрав оногова, когото в навечерието видял осакатен и едва жив. Мина започнал да говори на съдията за Бога, като го призовавал да познае истината и от Името на Господа му обещавал спасение. Чудно видение в същото време се представило на Ермоген. Той видял два светли ангела, увенчаващи мъченика с нетленен венец, и като паднал при нозете на Мина, извикал: - Моли се за мене, истински Божий служителю, щото и мене милостно за приеме Господ! - Не се съмнявай в Божията милост - отговорил светият мъченик. Бог е добър и милосърден и няма да отхвърли идващия при него. Той ще впише името ти в книгата на живота, и ти ще Го прославиш чрез св. мъченичество. Целият тоя ден в Александрия бил ден на радост и тържество: народът гръмогласно славел Господа и Му благодарял. А Ермоген цяла нощ слушал наставленията на Мина и се готвел за св. кръщение, което приел заедно с голямо множество народ. Той раздал имота си на бедни и с Мина започнали да проповядват истинската вяра и чрез Божията сила правели чудеса. Всичко това стигнало до царя, който сам пристигнал в Александрия с голяма военна сила. Той повикал при себе си християните и жестоко ги укорявал, че са оставили вярата на бащите си. Но Мина и Ермоген не се побояли от заплахите му и смело изповядвали пред царя своята вяра в истинния Бог, като разказвали за чудесата, извършени чрез силата Господня. Царят не повярвал и заповядал да ги подложат на страшни изтезания. Отново силата Божия се проявила в чудни изцерявания. Пред очите на царя осакатените християни се изправяли здрави и невредими. Той приписвал всичко на мегесничество. Един езически учен и писател, на име Евграф, като видял тия чудеса, повярвал и открито изповядвал вярата си в Иисуса Христа. Царят със своята ръка го убил. Мина и Ермоген по заповед на царя били посечени с меч, а телата им в железен ковчег били хвърлени в морето. Но ковчегът не потънал, а доплувал до гр. Византион, където епископът, уведомен по чудесен начин за пристигането на св. мощи, извадил из морето телата на мъчениците и с чест ги погребал близо до градските стени.", "date": "2018.12.10", "title": "Свети мъченици Мина, Ермоген и Евграф"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390330-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1520 г. - Религиозният реформатор Мартин Лутер публично изгаря папската була.   1768 г. - В Англия е основана Кралска академия на науките (Royal Society).   1799 г. - Франция става първата страна в света, която въвежда метричната система, основана на метъра и килограма.   1817 г. - Мисисипи става 20-тият американски щат.   1845 г. - Британският инженер Робърт Томпсън патентова пневматичната гума.   1848 г. - Първите президентски избори във Франция са спечелени от племенника на Наполеон Бонапарт - Луи Наполеон Бонапарт.   1868 г. - В Лондон заработва първият в света уличен светофар.   1869 г. - В щата Уайоминг жените получават право да гласуват.   1877 г. - Руско-турска война (1877-1878): Битката при Плевен: Руските войски превземат Плевен след 3-месечна обсада.   1878 г. - Основана е Националната библиотека \"Св. св. Кирил и Методий\" в София.   1880 г. - Съставено е четвъртото правителство на България, начело с Петко Каравелов.   1898 г. - В резултат на договор между САЩ и Испания, Куба става независима държава.   1900 г. - Съставено е двадесетото правителство на България, начело с Тодор Иванчов.   1901 г. - Раздадени са първите Нобелови награди: за физика - на Вилхелм Рьонтген; за химия - на Якоб Вант-Гоф; за физиология и медицина - на Емил Беринг; за литература - на Рене Сюли Прюдом; за мир - на Фредерик Паси и Жан Анри Дюнан.   1906 г. - Американският президент Теодор Рузвелт спечелва Нобелова награда за мир и става първият американец, спечелил Нобелова награда.   1921 г. - В СССР е извършена денационализация на дребните предприятия - до 10 наети работници.   1941 г. - Втората световна война: Японската армия унищожава два британски военни кораба, загиват около 800 моряци.   1941 г. - Втората световна война: Японската армия завладява американския остров Гуам.   1943 г. - Втората световна война: Трета бомбардировка на София от британско-американската авиация.   1945 г. - Правителството на САЩ дава съгласие за изграждане на главна резиденция на ООН в Ню Йорк.   1947 г. - Шестото Велико народно събрание избира за министър-председател Георги Димитров и му възлага да състави правителство на Отечествения фронт.   1948 г. - Общото събрание на ООН приема Всеобща декларация за правата на човека.   1956 г. - Философът Тодор Павлов е преизбран за председател на БАН.   1964 г. - Френският писател Жан-Пол Сартър отказва да приеме присъдената му Нобелова награда за литература в израз на протест срещу откритието на Алфред Нобел.   1975 г. - Активистът Андрей Сахаров е награден с Нобелова награда за мир. Наградата е приета от неговата жена.   1977 г. - В чест на 100-годишнината от освобождението на Плевен от османска власт в града е открита панорамата Плевенска епопея.   1981 г. - Общото събрание на ООН одобрява предложението на Пакистан за създаване на зона свободна от ядрени оръжия в Южна Азия.   1989 г. - В Чехословакия е избрано първото некомунистическо правителство. Президентът Густав Хусак подава оставка.   1999 г. - По време на срещата на ръководителите на държавите от ЕС в Хелзинки е взето решение за преговори с България за присъединяване.   2001 г. - Астрономите Скот Шепърд, Дейвид Джуит и Ян Клайн откриват спътника Автоноя.    ", "date": "2018.12.10", "title": "10 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390331-%D0%BD%D0%B0%D1%80%D0%BE%D0%B4,-%D0%B8%D0%BB%D0%B8-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5", "text": "Народ, или население?  Кой е виновен/отговорен?  Кой избира колониалните туземни марионетки? НЕ ГИ избира.  Но  го прави. И вече е мнозинство, Как 5 млн са по-малко и по-слаби от 240 депутати?  От няколко десетки министри?  От няколко десетки хиляди слугинаж на тези “политици”?   Това, че тези местни туземни марионетки са назначени и утвърдени от генерал-губернатурите и структури на колонизатора, по никакъв начин не отменя факта, че една значителна част от населението си ги  Моля да бъде обърнато внимание и на трите думи.    Ако трите, или поне една от тях не беше вярна, нямаше да имаме колониално управление. И приемете, че съм тъп (ако така предпочитате) но като пряк участник в 3 от 4-те възможни избора в България (местни, президентски, и парламентарни) видях кухнята на процеса отвътре, уверено твърдя, че без дейната и пасивна подкрепа на  цялата тази колонизация нямаше да е възможна. И не, не приемам никакви обяснения, извинения, и оправдания, че през 2010-2018 година някой “не знаел” за други кандидати или възможни български (национално-отговорни) политици, защото не ги бил виждал (в колониалните СМРАД). Вие очаквате колониално-подчинените СМРАД да ви покажат и разкажат за анти-колониални кандидати, политици, и организации?  Може, но само в един ракурс – окарикатуряване, осмиване, и нарочване за черен и лош, както беше с АТАКА и Волен Сидеров, и както в момента плюят по една друга партия.  Ако очаквате да ги видите в положителна или в даже нормална светлина в БНТ, ьТВ, или НОВА, значи наивният сте вие, не аз. Изобщо не ме интересува – на кой му харесва това, и дали е съгласен с него.  Интересува ме само – дали е вярно, и как е, ако не е така. И докато хленчещи и мрънкащи хора не престанат да се държат като недорасли деца, и не си поемат личната си отговорност за делата и бездействието, и не решат да избират и отстояват съдбата си/ни сами, няма да има никакво подобрение. СМРАД ви разглезиха с лъжата, че политиците трябвало да се умилкват, да се стелят, и да се подмазват на “народа”. Истината е че го правят, само за да ви излъжат, ограбят, измамят, и за да ви превърнат в население.  И засега успяват. Другата истина е, че един човек, представител на народа си, когато му кажат неприятната и горчива истина, си взема поука, мобилизира се, и търси варианти как да не допуска повече такива груби и фатални грешки, и търси себеподобни за самоорганизация за спасяване на останалото и възраждане на изгубеното.  Не хленчи и не обвинява “политика”, който му е казал без лицемерни упойки – докъде е довело грешното му поведение или бездействие досега. Ако има наистина НАРОД, никой няма да ми се сърди (не държа и да ме харесват), а ще се замисли, и ще се мобилизира за народо-освободителна борба, без да мрънка. Ако са ви разглезили, и докарали до желеобразно немислещо население с ганглийна нервна система, и Господ не може да ни спаси. Защото тогава няма вече защо и кого да се спасява. Това е.  Кой разбрал – разбрал.  ", "date": "2018.12.10", "title": "Народ, или население?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390332-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B1%D0%B8%D0%BB%D0%B0-%D0%BA%D0%B0%D1%82%D0%BE-%D0%B4%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%B8-1944-%D0%B3-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D1%8A%D1%82-%D0%BD%D0%B8-%D0%B4%D0%BE%D0%BA%D0%B0%D1%80%D0%B0-%D0%B4%D0%BE-%D1%84%D0%B0%D0%BB%D0%B8%D1%82", "text": "Хампарцумян: Около един милион българи са функционално неграмотни В предаването „Тази неделя” банкерът сравни начина на живот на семейство Баневи с този на френската кралица Мария Антоанета   Финансистът Левон Хампарцумян, който стана „Банкер на 2018 г.” коментира проблемът с хроничната бедност в предаването „Тази неделя”. По думите му страната ни винаги е била най-бедната държава в Европа, дори по времето на комунизма. „През 1944 г. България е на същото икономическо положение като Дания – селскостопански държави с наченки на индустрия. След това едно развитие на социализъм ни докарва през 1990 г. да сме в икономически фалит. Не последните 30 години са ни вкарали в беля, а предишните 50 плюс следващите 30”, каза Хампарцумян.     Банкерът заяви, че заради системното недофинансиране на образованието има около 1 млн. души, които са функционално неграмотни. „На тези хора дори да им предложиш работа, нямат елементарната квалификация да я свършат. Ако преди 30 години се хванеше един не много образован човек – след 3 месечен курс, той става тракторист. Днес един трактор струва 30 млн. евро, а таблото му е малко по-просто от това на самолет – не може с три месеца да се научиш”, посочи банкерът. Финансистът заяви, че е важно да има голяма средна класа и подходяща инфраструктура, за да се повиши стандартът на живот в България. Хампарцумян сравни начина на живот на семейство Баневи с този на френската кралица Мария Антоанета, която е останала в историята с изказването си „Като нямате хляб – яжте пасти”. „Арогантното потребление в едно бедно общество е толкова безвкусно и неприемливо. (…) Аз като отговарях за приватизацията на тях нищо не съм им продавал. Според мен, това което са правили е било в рамките на законите, такива каквито са ги писали тогава. Апетитът идва с яденето, с времето са направили неща, които също ги пише в законите, но в Наказателния кодекс”, заяви Хампарцумян. Банкерът заяви, че българската икономика през последните години расте. Банките успяват да покрият старите си дългове и да бъдат на печалба. Хампарцумян коментира и изказването на шефа на Асоциацията на банките Петър Андронов, че идва краят на ниските лихви. „Ниските лихви, който виждахме последните години, бяха мярка за стимулиране на икономиката за излизане от кризата, завъртане на колелото. Тази парична маса, при опасност от инфлация се изтегля и трябва лихвите да тръгнат нагоре. Това е начинът, по който централните банки прибират парите, които са напечатани, за да стимулират икономиките в лошите години. Не се очаква рязко повишаване, за да не се създава шок в икономиката”, каза Хампарцумян. bTV", "date": "2018.12.10", "title": "Хампарцумян: България е била като Дания преди 1944 г.! Комунизмът ни докара до фалит"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390323-%D0%BA%D0%BE%D0%B8-%D1%81%D0%B0-%D0%B2-%D0%B4%D0%B5%D0%B9%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%B1%D0%B0%D0%BD%D0%B5%D0%B2%D0%B8-%D0%B8-%D0%B7%D0%B0%D1%89%D0%BE-%D0%B3%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0", "text": "  КОИ СА В ДЕЙСТВИТЕЛНОСТ МИЛИАРДЕРИТЕ   Отговор и защо ги арестуваха   За първи път включих семейство Баневи в моя книга (Най-богатите българи, том 2) преди близо 20 години, когато бяха неизвестни за обществеността. Преди пет години, в последната ми книга “БГ милиардери. Парите им. Мръсните им тайни” (излязла в началото на 2014) им посветих един от очерците.  Давам откъси от него, а във включена сега моя бележка има отговор и защо ги арестуваха:   НИКОЛАЙ БАНЕВ (Евгения Банева)   ВИЗИТКА  Николай Йорданов Банев е роден на 16 август 1959 г. в Любимец, Хасковско. Хобито му е рита топка, да колекционира макети на кораби и да харчи нашироко пари.  По-старото му хоби е филателията.   Семейство   Бащата на бъдещия свръхедър капиталист – Йордан Банев е виден комунист.  Той е най-младият в България активен борец против фашизма и капитализма. Образът му се родее с този на момчето-партизанин Митко Палаузов.  Заслужил е титлата заради активната си дейност като ятак и помагач на „шумкарите”, както са ги наричали по онова време, макар че тогава е бил едва 14-годишен. (по данни в някои регистри, които проучвах, промяната на Девети септември го заварва едва 8-годишен!). В годините на социализма работи като офицер от Държавна сигурност, издига се до шеф като ръководител на 1-ви отдел в Първо главно управление на Държавна сигурност (разузнаването). Завършва спeциализираната школа на КГБ в Москва.  Известно време се подвизава в Гърция , където се занимава с шпионаж. Надали някога ще узнаем какво е ставало в този тъмен свят на сенки, мистификации и мъгли, но Йордан Бонев е върнат в България с тежко разбита психика.  Някои посветени намекват, че е станал жертва на провал, родил се от некомпетентността на неговите шефове, други – на неговата собствена.  Пенсиониран е по инвалидност на 42 години. Популярната телевизионерка от Нова ТВ Люба Кулезич е дете на неговата сестра – Янка Банева (също активен борец против фашизма и капитализма).  Майката на Николай Банев – Мария, е завеждащ културния отдел на областния народен съвет. Добре е поставена в най-висшите среди на БКП, като лично се познава с някои от членовете и кандидат-членовете на Политбюро като Георги Йорданов, с ръководството на Комитета по култура, където се подвизава Владимир Живков – сина на Генералния секретар и с видни социалистически културтрегери. Мария още е била ученичка в 11-и клас, когато я харесал офицерът Йордан Банев. Взели се веднага. Заради родното му място и „подвизите” му в „Берое”, който владееше известно време, синът му Николай Банев е наричан и Любимец 13. Той има и сестра – Соня, лекарка по професия, омъжена с две деца – Йордан и Делян. Първият е завършил завършил бизнес и мениджмънт, а вторият – политология по съответните специалности в Нов български университет.  Николай Банев е с куп деца от три брака и едно заварено дете.   Първата съпруга   Първата му съпруга е Красимира ( според други данни се казва Боряна), с която е сключил брак през 1979 г. От нея има дъщеря – Мария, родена през 1983 г.  Тя е завършила туризъм във Варна и е специализирала в Барселона, Испания, в Лондон и евроинтеграция в Брюксел.  Красимира в новите времена работеше във фирмените структури на Баневи – курорта „Русалка”.   Втората съпруга   Втората му съпруга е Дочка, вече омъжена, с която заживяват съвместно, без обаче и двамата да са се развели.  Първата му съпруга покрай тази връзка преживява нервен срив, довел я до анорексия.  Николай и Дочка все пак накрая сключват брак през 1986 г. От нея Банев има син Николай, който беше подготвян за живота в едно от най-скъпите частни училища в света – швейцарското „Льо розе”, а сега се мори над бизнеснауките в университети в Англия и САЩ. Дочка е с педагогика като образование и висш комсомолски кадър заради работата си в Централния комитет на младежката комунистическа организация. На сватбата им кумува видния деятел на БСП и неин депутат Чавдар Добрев – по онези времена само агент Димитър. Дочка е имала предишен брак с руснак, от който е родена дъщеря й Раиса Иванова. Втората съпруга на Банев почина през 2005 г. след шестгодишна борба с раково заболяване.   Третата съпруга   Третият брак на олигарха е с Евгения Генчева, с която заживява още преди смъртта на втората му съпруга ( възпроизвежда се историята с втората.  Бракосъчетават се през 2006 г. Родът й води началото си от с. Колена, а баба й Тона е била доста колоритна местна фигура. Хората са я запомнили като „гургутката”. (диалектно, бел.ред.). Евгения също е дъщеря на отговорен номенклатурен кадър при социализма – баща й е бил директор на комбинат „Загорка”, а също така и фактор в ОК на БКП.  Тя е завършила английска гимназия, има диплома по право от Софийския университет „Св. Кл. Охридски” и е специализирала във Франция икономика и търговия на виното. От Евгения олигархът има три деца. Първата е дъщерята Теодора, родена през 2005 г. и близнаците Изабела и Мартин, отворили очи за белия свят през 2009 г.   ОБРАЗОВАНИЕ   Николай Банев е получил средното си образование в Хасково, а висшето е задочно в Пловдивския университет „Паисий Хилендарски” по специалността „българска филология”.  Има второ висше образование по икономика на труда от УНСС.  Действителен член е на Международната академия по електротехника в Москва, в чийто редици се води като академик. Тя не е държавна, а обществена организация – една от многото академии в Русия, за повечето от които са твърди, че са деца на руските секретни служби.   ПРОФЕСИОНАЛЕН ПЪТ   След казармата (ракетни войски) стартира кариерата си като стругар в Завода за металорежещи машини в Харманли. (при демокрацията е приватизиран от концерна му, а дейността на предприятието ражда обществени скандали с неизплащани заплати на работещите там). Злите езици, недолюбващи фамилията, твърдят, че необикновеният завой в живота на такова „наше момче” е бил необходимост, породена от обстоятелствата.  Какви?   Да се ползва преференцията за лесно влизане на така наречените по времето на социализма „работнически набори” за студенти във висшите учебни заведения.  Трудно е да се повярва на тях – това би била втора „екстра” за приемане във ВУЗ след първата по онези години привилегия – дете на активен борец против фашизма.  Но е възможно „завоят” в биографията да е закалка, продиктувана от ортодоксален комунист като бащата по знаменитото стихотворение на Вапцаров „Завод”: „Завод. Над него облаци от дим. Народът прост, животът – тежък, скучен. – Живот без маска и без грим – озъбено, свирепо куче.”…  Все пак нещичко май е останало от този период в живота на олигарха. Защото, колкото и парадоксално да изглежда, но любимите му книги са „Как се каляваше стоманата” на Николай Островски и „Сияйна зора” на Джек Лондон. Както винаги обаче, истината се оказва прозаична – тъстът на първата му съпруга е шеф-диригент в завода и затова го приютява при себе си. Явно Банев случва на роднини в брака си, понеже и при следващите му съпруги тъстове и кумове са все влиятелни за времето си хора.  „Стругар, стругар”, но Николай Банев се оказва щатен комсомолски комсомолски секретар на предприятието.  Веднага след „закалката”, която била колкото да се почувства необлагородения живот, младежът се е пренесъл в „благородния” – в младежките номенклатурни структури на червената партия. Но дали трансформацията през “закалката” е била действителна, дали въобще я е имало? Защото според незабелязани публично данни за първите милионери, първото му работно място е щатен комсомолски секретар на младежката организация в Хасковските минерални бани.  През 1977 г. бъдещият олигарх е щатен инструктор в Организационния отдел на Окръжния комитет на Комсомола. Връзката им с Дочка Банева е датирана в коридорите и стаите на тази институция.  Като за „наше момче” от редиците на червената аристокрация пътят води неотменно към столицата и подстъпите към върховете на властта. Бъдещият капиталист се очертава като правоверен ленинец-марксист и бързо израства в йерархията. Не минава много време и той вече е личен помощник на такава видна фигура от също толкова червен род като днешния политик Красимир Премянов. Освен това е комсомолски секретар на дружеството на ЦК на ДКМС и активен партиец. Покровителства го и самият първи секретар на ЦК на ДКМС – Андрей Бунджулов. – Станах член на БКП още през 1980 г. в завода за релета в Харманли. Бях убеден в програмата на тази партия – тогава тя кореспондираше с практиката й, а за един млад човек единството на думи и дела е много важно.  – Какви облаги получихте от това? Вярно ли е, че Баневи са една от стоте наблюдавани от Политбюро фамилии?  – Ха-ха. Смешно е дори да се коментира. Политбюро и тогава и сега „наблюдава” само себе си. Сто фамилии раждат твърде голяма конкуренция – върхушката няма нужда от такава, повярвайте ми.  Според мълвата, която упорито се носи сред кадрите на ДС, в далечната 1958 година (годината не е грешка!) е изготвен секретен списък на сто фамилии, чиито наследници трябва да се обгрижват по всички възможни начини, за да растат нагоре и да останат верни на партията. Сред тях са Станишеви, Велчеви,  и… и макар към самия край на списъка – и Баневи. И отново се стоварва неочакван и изненадващ завой в биографията му. В навечерието на демократичните промени Николай Банев е уволнен от ЦК на ДКМС.  По логиката на онези тоталитарни времена би трябвало да бъде и изключен от редовете на Комсомола, обаче това не става. Самият той твърди, че уволнението е било от една страна заради извънбрачната му връзка с Дочка (но забравя, че още преди 2 години е сключил брак с нея), а от друга – заради чепатия му характер и смелостта му да казва на бялото – бяло и на черното – черно.  – Минал съм по всички етажи на управлението и имам опит. Но заради това, че мислех различно, ме изключиха. Логичното обяснение обаче е „алиби”за идващото време – буквално месеци по-късно Политбюро на ЦК на БКП утвърждава списъка с имената на онези хора, които са определени за нова “ръководна политическа и бизнес класа в условията на демокрацията и пазарния преход” (за списъка и имената виж книгата „Политиците. Парите. Мръсните им тайни” от автора, бел.ред.). Банев не е единствен – и други са уволнени, а и изключени от партийните редици, срещу някои верни кадри са заведени следствени и съдебни дела, а трети дори полежават заради бъдещия си демократичен имидж дори и по затворите. Но е факт, че от края на 1988 г. кариерата на висшестоящия номенкратурчик и бъдещ олигарх е приземена в реалността на вапцаровото „живот без маска и без грим – озъбено свирепо куче”.  За да си изкара хляба, започва да върти волана на едно такси.  – Ами когато някога ме изгониха от ЦК, излязох с 2 лева и 40 стотинки в джоба си. Това бяха и първата вечер спах в една квартира до вагон-ресторанта под наем, в която нямаше дори дюшек. Взех няколко вестника и спах върху тях, ето това е кожухчето. Малко по-късно идва демокрацията, перспективите на частния бизнес и ошемлителното забогатяване за малцината подбрани.  – Още през 1988 г. реших, че ще ставам втори Онасис (гръцки милиардер, б.а.) на Балканите. И още не съм се отказал.  бел.: каква грешка на езика – малцина, ама наистина малцина знаеха през 1988 г., че на следващата година предстои да падне Живков и да се срути социализма.   БИЗНЕС УЧАСТИЯ   Фамилията Баневи е сред най-богатите у нас, обаче на тяхно име практически се водят само единици от стотиците фирми в империята им.  Ако отворим търговския регистър, ще видим единствено няколко записа: Представители: „ЕЛМА” АД Съвет на директорите: „ЕЛМАТЕХ” АД Съвет на директорите: „ЕЛМА” АД, до 01.09.2013 СД „ФИНАНСОВА ИНДУСТРИАЛЕН КОНЦЕРН АКБ ФОРЕСТ”-ХАД, чрез Николай Йорданов Банев. В действителност обаче дори много и много страници на регистъра нямат да могат да поберат активите и фирмите на семейство Баневи.   Началото на империята   Началото на империята е в мъглата на миналото, но по тертипа на криминалните трилъри следите винаги остават. Като тази:  „Мили момичета, доста дълго мислих дали да ви кажа това, но след като изчетох всичко,което сте писали, реших да споделя с вас една история. В далечната 1991 г. моят свекър и още един негов колега,бивши ченгета решават да направят фирма. Моят свекър е кум на Банев на първия му брак и решава да покани младия си приятел като съдружник във фирмата,защото тогава той буквално умираше от глад на една заплата като чиновник в ДКМС. Името АКБ е от първите букви на тримата – Араклиев, Константинов, Банев, по-късно прекръстена на „Акции, Капитал, Бизнес”.  За по-голямо удобство в работата тримата решават Банев да бъде упълномощен сам да разписва всички документи, за да не се налага да присъстват винаги тримата на всяка сделка.Сещате се какво стана,след време всички пари бяха прехвърлени по лични сметки на Банев. Константинов загина при много особени обстоятелства в катастрофа, а свекър ми бе заплашен, че ако си търси правата може нещо да се случи на децата му. Много мога да ви пиша за този човек,в който няма нищо човешко, познавам го лично и повярвайте ми, няма по-противно същество от него.Спирам, защото ръцете ми взеха да треперят….Дано сте ми повярвали…”. Текстът е излязал в сайта bg-mamma.com и в редица отношения кореспондира с истината.  Аз ще добавя, че “АКБ – инвестиции и сигурност” охраняваше в първите години на прехода основните държавни и частни банки у нас. Без политическа протекция и тази на скрилите се зад завесата на демокрацията структури на бившата Държавна сигурност това е невъзможно. За първите си стъпки в бизнеса олигархът през годините е давал различни обяснения – от гевречето на един „Трабант” като такси, от работата в хлебозавод като стартова площадка (?!), от продажба на резервни части за автомобили на прочутия димитровградски пазар.  – Николай имаше един трабант и го караше като такси. Година по-късно баща му даде нашата лада. По цял ден караше по улиците на София, само и само да има някакви приходи и да си издържа семейството… – връща спомените си назад през годините родителката на олигарха. Истината обаче за ракетата-носител е охранителна фирма. Става дума за колективна фирма на граждани „Араклиев, Костадинов, Банев” (АКБ). Тя е регистрирана на 30 септември 1990 г. в София.  Съдружниците са двама бивши отговорни служители на Държавна сигурност – Костадин Костадинов и Росен Араклиев.  Фамилията Араклиев е онази тънка, но здрава връзчица към далечното минало, която свързва бащата на Николай Банев като ятак на партизаните с бащата на новоизпечения фирмаджия Росен.  Иван Араклиев е командирът на партизански отряд „Асен Златаров” и на Седма въстаническа оперативна зона, а след Девети септември – ръководител в Областния комитет на БКП и член на Централната контролно-ревизионна комисия на партията.  – Аз поканих Николай Банев във фирмата. Двамата с Костадин работехме във Второ управление (контраразузнаването) на Държавна сигурност в София и ни предстоеше да се пенсионираме. Решихме да регистрираме фирма за охранителна дейност по Указ 56, но се бояхме да не кажат, че това е структура на ДС и затова искахме договорите да подписва друго лице. Това споделя Росен Араклиев. Адресът на дружеството е апартаментът на Араклиев – ул. „Коца Трайкова” 26. По-късно се раждат и други охранителни фирми между Банев и Костадинов, но Араклиев остава в сянка зад тях. Той е много близък до банкера на „Мултигруп” – шефа на „Балканбанк” Иван Миронов и затова първият договор на „АКБ” е за охрана на банката, офисите й и инкасото. Араклиев е и кум на първата сватба на Николай Банев. През 1994 г. фирмата прераства в консорциум. В него освен Николай Банев влиза финансовата къща “Елит-И”, “Водно стопанство” АД, “Нефт и газ” АД и “Булгаргеомин”АД.   А по-нататък?   Практически по същото време е издадено разрешение за търговия с оръжие на новосформираната фирма.  Издадено е от ген. Тодор Бояджиев (бившият резидент на службите в Ню-Йорк тогава е гл. секретар на МВР). Първите сделки са минало, вече са забравени, ала и десетилетия по-късно Николай Банев все още поддържа офис в Техеран, столицата на Иран и продължава да върти бизнеси там – и военни, и финансови. БЕЛЕЖКА:  Това е една – може би основната причина за ареста на недосегаемото семейство, влязло заради тази търговия в полезрението на редица секретни служби на нашите евроатлантически партньори. Под заплахата от спиране на траншовете от ЕС и огромен международен скандал така наречения ни политически „елит” се огъна под натиска и задейства механизмът за ареста им.  В тази връзка – иранската, са част и от 600 млн. евро и долари препрани “мръсни пари”, установени от западни служби. Но не вярвам въобще в нашите условия такова съдебно дело да завърши с успех – ще бъде направено и невъзможното, както и в др. такива случаи, за да не се фиксират такива факти в съдебни решения.   По-нататък  – години по-късно вече има една мътна, неизяснена никога катастрофа. Тя се случва на 14 септември 1995 г. край Севлиево.  Загиват всички в автомобила – първият съдружник на Никоай Банев – Костадин Костадинов, жена му Елена и двамата други пътници в колата. Свидетели е нямало. Има неотговарящи на логиката обстоятелства около катастрофата. Съществува и подозрително бездействие на Темида. Нещо неизвестно се е случило зад кулисите по същото онова време на катастрофата, защото другият съдружник Араклиев напуска на бегом проспериращия бизнес и се изнася в Италия. Слуховете носят, че днес на стари години продължава да работи – като пазач на богаташка вила.  Но „Се ла ви” – това е животът, казват французите. Важен е животът, нали?  В същите тези ранни години на прехода незначителният като бизнесмен Николай Банев получава договор за охраната на държавната БТК. Ала премиер е комсомолецът Жан Виденов и това обяснява неочаквания и много щедър договор от държавата.   Подарък от БСП и от СДС   Истинското превръщане на милионера в олигарх е чрез масовата приватизация, стартирала при същия Виденов и разгъната и довършена от наследника на премиерския пост Иван Костов. Николай Банев създава свой фонд за участието в нея – „АКБ Форес” АД, в който притежава 99% от акциите – без съдружниците си, мъртви или забегнали в чужбина.  Единият процент е на Ивайло Маринов – изпълнителен директор на ФБК „Елит И” (с отнет по-късно лиценз). Тази финансово-брокерска къща е свързана и с фараона Георги Аврамов на пирамидата „Лекс”. „Форест” в названието на фонда идва от чешката „Форенинвест”, която дава назаем 85 милиона крони. Парите и до днес не са върнати. Фондът на Банев набира бонове за 2.259 млрд. лв. от 100 000 дребни акционери. Естествено за далаверата, народните маси остават с пръст в устата както при редица други фондове, без да получат и стотинка дивидент.  Ала фонд в истинския смисъл на думата е аналогия на случилото тогава – защото le fond на френски буквално означава дъно. Николай Банев започва да пазарува наедро и само за няколко месеца от скромен милионер се превръща в нещо като милиардер. АКБ „Форес” придобива дялове в 80 предприятия. След това закупените дялове са преструктурирани и Форесът на хората се превръща в изпразнена от съържание черупка, а Форесът и „АКБ корпорация” на олигарха – в наистина скъпоценна нейна приватизационна ядка.  Мечтата за втори „Онасис” практически е сбъдната. Явно могъщи сили са стояли отзад – чужбинска, не поплюваща си ръка според моята неофициална информация, след като чехите акционери-заемодатели остават и тук – освен и със заема с пръст в устата. Изпили са една студена вода като стадионът хора, доверили се на Николай Банев.   Списъкът на „закупените” с лесните пари фирми и заводи наистина е впечатляващ. Николай Банев се оказва човекът с диригентската палка за:   * химическият завод „Полимери” АД гр. Девня;  * „Русалка холидейз”, която е собственик на морския курорт „Русалка Елит”;  * резиденция „Созопол” и ред хотели и къмпинги в планината и на Черноморското крайбрежие;  * АКБ Форес;  * София Капитал Пертнърс;  * Химинвест;  * Ориент табан;  * АКБ Компания за мениджмънт и сигурност;  * КЕШ България;  * АКБ Индустрия;  * Съни-5-99;  * Специална техника и охрана;  * Финансова къща Елит-И;  * Партнърс комерс;  * Браско;  * Блясък;  * АКБ Консорциум;  * Партнърс актив;  * Паррус;  * Изимаш;  * Дейта форес;  Бил е част от управлението и собственик на  • СНЦ Футболен клуб АКБ Миньор;  • ПФК Берое;  Голф-хотели;  Форест грийн ХАД;  Блясък;  Елматех;  Елма Електромотори;  Сдружение „Тенис клуб Русалка”;  туристически холдинг Русалка Холидейз;  Ер Слайд;  Хелио-тур-с;  Сдружение „Голф клуб Иракли”;  Костенец – ХХИ;  Полимери;  Топлофикация Ямбол;  Топлофикация Казанлък;  Сдружение „Аматьорска тенис лига – БГ”;  Сдружение „Демократична мрежа”;  Сдружение „Българо-руска търговсо-промишлена палата”;  Лемекон;  Европейска корпорация за ефективно развитие;  Полихим България;  Тежка механизация;  А списъкът на дялове и акции от „народното имане”, което е разпределено на роднини и обкръжението, за да го „умножава”, също е бил значим. По онова време в него са:  „Стомана”- Перник;  „Машстрой” АД;  „Металпром” АД;  „Хром” АД;  „Динамо-Сливен” АД;  „ЗММ-Свиленград” АД;  „Соди” АД;  „Алеко спорт”;  „Полимери” АД;  „ЗКМО-Кочериново” АД;  „Изида” АД;  „ЗСК Девня”АД;  „Булгарцвет – Елин Пелин” АД;  „Свиневъдство – Стамболово” АД;  „Рибовъдство” АД и пр.   И не е само това   Например когато семейството не беше известно на обществеността – още преди близо 20 години в книгата си „Най-богатите българи” (том 2) посочих, че в турзима семейство Баневи владее и хотели по цялата страна – в Созопол, Ахтопол, Каварна, Сливен, хотел “Простор” на Витоша, почивни станции-хотели в Троянския Балкан и Беклемето. Къмпингите “Черноморие”, “Златна рибка”, “Веселие”, както мотелите и къмпингите “Каваците” и “Градина” – всички на юг от Бургас, също са във владение на концерна.  Негова е бившата селскостопанска авиация на страната.  Значителна дейност се развива в областта на финансите, застрахователното дело, инвестиционното посредничество. Засилва се интересът към транспорта и др. дейности, които представляват местен монопол за дадени региони.   В структурите на Николай Банев влизат още следните фирми:    23.”Еър Слайд” АД в Горна Оряховица за растителна защита от въздуха и др. авиационна дейност  24. “Феникс” в Пловдив за дейност по вторичните суровини  25. “АКБ – КИС” ООД в София  26. “Шемолак” ООД в Русе  27. “Динамо СЛ” АД в Сливен  28. “Динамо ИН” ООД в Сливен  29. “Тежка механизация” ООД в Хасково  30. “Родопска слава” АД в с. Бенковски  31. “Товарни превози – 91” АД във Видин  32. “Берое инженеринг” АД в Стара Загора В областа на застраховането основното дружество е “Балканско застрахователно посредничество” АД в София.  Големите търговски операции преминават през “Партнерс Комерс” ООД и “Къмпани Билд комерс” ООД – и двете регистрирани в столицата, финансовите мътилки – през финансово-брокерска къща „Елит-И”, чийто лиценз навремето беше отнет под натиска на нашите западни партньори. Преструктурирането на империята съкращава списъците с продажба на дялове на някои от изброените фирми, други са придобити изцяло, за да бъдат изтъргувани изгодно, ала не намалява активите, понеже същевременно капиталовото участие в трети нараства до мажоритарен или пълен контрол. На пръв поглед оттук-нататък милиардерът няма проблеми – машината е завъртяна и от нея трябва да текат пари – като Ниагарски водопод. Само терените по морския бряг в неговите ръце се измерват с над хиляда декара.  Драмата е, че управлението на „втория Онасис” на Балканите вместо огромна финансово пълноводна река създава мъничко парично ручейче, смаляващо се постепенно до прецеждащи се едва-едва капки. Амбицията за имидж на втори Онасис в очите на обществото бързо е изродена до роден и най-посредствен бай-ганьовски шмекерлък. Защото АКБ Форес на Банев например стои зад фирмата инвеститор на застрояването на Иракли – Swiss Properties, която пък е дъщерна на Bulgarian Proprties Invetment AG, регистрирана в офшорната зона в швейцарския кантон Цуг. Това е незатихващ обществен скандал, влачеш се с години, макар че за присъствието на Николай Банев и досега се мълчи, вкл. и от критиците на проекта. Явно всички се разтреперват от страх не толкова пред олигарха, колкото пред доказалите се нееднократно като безскрупулни задгранични повелители. Този скандал не е единственият. Покрай империята има маса обвинения от обществото за далавери.  Например нейни ръководители и ръководството на неговия холдинг са подсъдими в десетки дела за умишлен банкрут на редица от над 100-те приватизирани предприятия. Срещу Банев са заведени и десетки граждански искове от жители на Созопол за узурпиране на частно имущество и неправомерното му използване. Съдебни дела се водят и за неизплатени заплати на работници и служители в многобройните му фирми.   Афери, афери..   Месец преди раждането на своите близнаци семейство Баневи получиха и друг подарък, което предизвика поредния скандал в държавата.  Малко преди изборите за пореден парламент областният управител на Добрич Ердинч Хаджиев тихомълком харизал на Баневи терена от 300 дка, върху който е изградено ваканционното селище „Русалка”. Хаджиев отписал държавната земя от Държавния горски фонд. До онзи момент тя е била част от територията на Държавно ловно стопанство – Балчик. През април 1999 г. „Русалка” е приватизирана от фирмата на Банев „АКБ Форес”. Раздържавени обаче са единствено къщичките и съоръженията на известното дотогава като френско курортно селище. Земята си остава държавна и за нея Баневи плащат наем на ловното стопанство в Балчик.  Но с решението на областния управител теренът на морския бряг става техен. Така те отрязват свободния достъп до плажа, до рибарското селище, а и до близка частна туристическа база. Всъщност Баневи ползват и плажната ивица (която е изключителна държавна собственост и не се продава) без наем.  През 2004 г. Министерският съвет е прекратил договора на „Русалка” за нея поради системно неплащане на концесията. След което Баневи продължили да си я стопанисват, но без плата. Мотивът им бил в обстоятелството, че „инвестирали и поддържали плажа”, както личеше от обясненията на държавни чиновници пред медиите. Според коментари в мрежата курортът бил доста позапуснат и занемарен – карал на една минала слава. Минала слава е и бивше имение на Баневи. Става въпрос за култовия спортен комплекс „Лебеда”, който се намира в центъра на Хасково.  Наскоро багери захапаха постройките на комплекса, който е едно от първите големи спортни съоръжения в Града на тополите. Най-старият спортно-развлекателен комплекс преди известно време беше собственост на фирмата „АКБ Форес”, която чрез Николай Банев успя да купи огромното съоръжение за скромните 507 000 лева.  Тогава олигархът даде пресконференция и обясни какво чудо ще построи на това място. В договора за покупко-продажбата е приложен и инвестиционен проект, според който за развитието и осъвременяването на комплекса ще бъдат вложени 3, 5 милиона лева.  Николай Банев обеща на хасковлии, че, отделно от тези пари, ще вложи още 20 милиона, за да направи комплекса от европейски тип. Предвиждаше се да бъдат изградени още два плувни басейна, водни пързалки, ресторант, дискотека и други допълнителни съоръжения, които ще станат привлекателно място за младите хора в града. Този инвестиционен проект обаче се оказа една гола химера. Вместо това комплексът беше напълно занемарен, а по-късно и даден на друга софийска фирма от съдия-изпълнител заради задълженията на Баневи към нея. Няколко години се водиха тежки съдебни дела, но Николай Банев не можа да спаси комплекса. Класика на фалитите в стил „Николай Банев” е последният случай – този с „Полимери” Девня.  През 2012 г., след като спря временно работа преди повече от две години, химическият завод бе обявен в неплатежоспособност и бе открита процедура по несъстоятелност от Варненския окръжен съд. Чисто формално повод за несъстоятелността е дълг от скромните 36 хил. лв. към Електроенергийния системен оператор (ЕСО). Дребна сума, зад която се крият големи проблеми.  Това става ясно от решението, качено в Търговския регистър. То е от 12 декември 2012 г. и от него се разбира, че „Полимери” е обявено за неплатежоспособно от 1 юни 2010 г. Това означава, че сделки, сключени след тази дата, може да бъдат обявени за нищожни. Като например апорт на активи, който се случил.  „Показателите за рентабилност за трите изследвани години 2010, 2011 и 2012 са отрицателни величини, т.е. и трите години предприятието е работило на загуба… Анализът на рентабилността сочи, че потенциалът на „Полимери” да генерира и реализира приходи към 31.05.2012 г. липсва… Анализът на показателите на ликвидността свидетелства, че дружеството няма потенциал да посреща текущите си задължения”, се казва в решението на варненския съд. Там пише още, че от 2010 г. „дружеството има трайни финансови затруднения”. И се цитира справка от Камарата на частните съдебни изпълнители, че към този септември спрямо „Полимери” има висящи стотици изпълнителни дела. През лятото на 2013 г. се разбра, че в наследството е включена и неочаквана „токсична бомба” за Варненско. Радиоактивни елементи, плюс няколко вида опасни вещества, сред които живак, цианкалий и силно запалителни течности, са оставени без надзор в обявения в несъстоятелност завод „Полимери”. От началото на юни 2013 година там вече няма никой, а бивши работници се оплакват, че с години не могат да получат заработените си пари. (бел.: години след излизането на книгата държавата най-сетне се загрижи за опасността от екологична катастрофа и от началото на януари т.г. започна извозването на отпадъците за неутрализиране в чужбина – във Франция). А с „Декотекс” е свързан един от най-големите съдебни скандали у нас, предизвикал и намесата на САЩ. Американски инвеститор е прецакан от българските си съдружници, свързани с Баневи. Делът му е взет чрез машинации в съда.  Въпреки натиска на тогавашната посланичка у нас Ейвис Боулън задокеанските инвеститори си остават в бизнеснесвяст, изпили вместо отбрано финансово уиски една голяма и наистина много ледена чаша вода.   Се ла ви (от фр. – това е животът)   В последните години фамилията Баневи е на път сама да се задраска от списъка на милиардерите у нас. Те вече не са и такива, а под съмнение е и статусът им на мултимилионери.  В края на 2013 г. например тяхната „Хелио-тур-с” АД също се запъти към фалита. „Златната” земя от близо 35 дукара хиляди квадратни метра на един от най-живописните родни къмпинги – Каваци, отново беше обявена на търг. Това не е първата продажба. В началото на същата годината друг бургаски съдебен изпълнител Тотко Колев също продаваше парцела, ала дни преди датата на разпродажбата на 14 февруари „Хелио-тур-с” АД плати някой лев, за да спре търга.  Самата история е достатъчно скандална и разисквана публично. Факт, но според потърпевши действията на олигарха били крайно съмнителни. Как? За характера на неговите сделки можем да съдим по начина, по който придобива и стопанисва най-апетитните имоти. На 5 юни 2000г. „Приват турист” ООД, в която той държи мажоритарно участие, сключва договор с Агенцията за Приватизация. С него олигархът придобива 61 512 акции от капитала на „Хелио-тур-с” при цена 11,40 долара за акция.   По това време закупената от него държавна фирма притежава по много занижени оценки следното:   Къмпинг „Градина” – с площ от 73 дка (660 000 лв. балансова стойност, т.е по 9.04 лв. квадрата)  Комплекс „Каваци” – 217 дка, оценка 3 100 000 лв. (съответно квадратен метър по 14.28 лв.)  Къмпинг „Каваци” – разширение – 17 дка, оценен за 100 000 лв. (17 000 квадрата също на първа линия до морето само по 5.88 лв. за метър!)  Къмпинг „Златна рибка” – 58 дка, оценен за 520 000 лв. (респективно по 8.96 лв.)  Къмпинг „Веселие” – 30 дка, оценен за 240 000 лв. (по 8 лв.)  Къмпинг „Черноморец” – 110 дка, оценен за 570 000 лв. (само по 5.18 лв.!)  Резиденция Созопол и ресторантите „Винарска изба”„Механа” и „Хоризонт” – оценка 400 000 лв.  Много други по-малки обекти със значителна обща стойност. Цени наистина народни – като за свои хора.  700 000 долара е заплатената цена на това имане, което само със земята, ако си я представим събрана, ще изпълни правоъгълник с размери над километър на половин километър. При това сумата е едва 40% в брой, а останалата подлежи на изплащане с бонове от масовата приватизация – т.е. 10 стотинки за лев. На всичкото отгоре трябва да заплатят само 10% от цената веднага, а останалите – разсрочено. Е, разсроченото така си и остава – сякаш до веки веков.  По този повод медиите написаха, че един от потърпевшите си докарал рак. Става дума за Димитър Янев, вторият баща на гърлата Златка Димитрова. Причината за това била именно тази скандална сделка. Плеймейтката укори милиардерът във „Фейсбук”. След излизането си от Биг Брадър тя сподели, че семейството й има наследствена земя на Каваците, къмпинг „Смокиня”. „Имаме къща на първа линия до морето. Всяко лято прекарваме там. Николай Банев обаче иска да я вземе против закона с фалшиви документи”, заяви тя. Хилядите и хиляди декари се оказаха и подлежащи на реституция. Именно сред частните земи били и тези бащата на Златка. Делото се влачи над десетилетие. Проблемът е, че при пожар в сградата на общината – представете си, съвсем случайно изгорели всички архиви. Димитър Янев вече е починал, а сега битката за наследствените земи продължават Златка, сестра й и майка й. По този повод Златката написа на профила си във „Фейсбук”: „Нека всички разберат за задкулисните игри на олигарха Николай Банев! с уважение към него, но не и към делата му!”. – Всичко това е една престъпна публична продан! – заяви публично Евгения Банева. – Наши приятели ни се обаждат да ни кажат, че била започнала нещо като лотария – кой ще спечели правото да плати „невъобразимите” милион и 134 000 лв. за 34 дка от Каваците. Аз мисля, че поне половината българи могат да извадят милион и 400 хиляди от частните си влогове и с удоволствие биха си купили къмпинг „Каваци”.   Колко имат сега?   Близо милион и половина лв. и „поне половината българи” могат да ги извадят – мултимилионерската фамилия наистина е в друг, различен от нашия свят. Фирмите и предприятията им могат да банкрутират, но луксозният техен начин на живот говори, че в чужбина авоарите са повече от достатъчно – за поколения напред.  Оценката на състоянието на семейство Баневи е невъзможна задача заради многото съдебни процедури, свързани с техни фирми, неяснотата около активите на банкрутираните предпрития и финансовото състоние на работещите още дружества.  Със сигурност те не са онзи милиард, което се виждаше дори с просто око само преди няколко години. Но не са и прошляци-милионери.  Печалбите все пак са отивали нанякъде, а въпреки мениджмънтът им размерите им не са били никак малки. Най-вероятно дори при крах на родната империя и конфискация на мръсните пари, преминали през структурите им, те ще си останат с поне 100-150 млн. евро и долари налични от онзи уточнен половин милиард от чуждите секретни служби и 1.2 млрд. по моята оценка.   ОБЩЕСТВЕНА ДЕЙНОСТ   Веднага след промените за първите демократични избори Николай и Дочка Баневи са сред ръководителите на предизборния щаб на партийния лидер и млада политическа надежда на преименувалата се тогава БСК/БСП Янаки Стоилов.  През 1994 г. Дочка Банева е избрана в ръководството на Гражданско обединение за република (ГОР) с лидер Александър Томов.  Тя е била и патрон на фестивалите на Зорка Първанова (съпругата на експрезидента Първанов) за надарени деца без родители.   ПОЛИТИЧЕСКИ ПРОФИЛ   Съпругата му Евгения Банева се кандидатира на изборите за европейски депутати през 2014 г. като „независима”.   ЩРИХИ   Десетилетия наред Баневи са обикаляли и почивали из целия свят, ала кръкът им никога не е стъпвал на едно място – САЩ Защо ли? Защото им е отказана американска виза. „КОРПОРАЦИЯ АКБ ръководена от НИКОЛАЙ ЙОРДАНОВ БАНЕВ (български гражданин, роден на 16-ти август 1959 г.), участва главно в приватизацията на държавни производства. Нейните основни незаконни дейности включват приватизационни измами и корупция…”. Това са редове от секретен доклад на американския посланик у нас Джеймс Пардю. Четивото е писано през далечната 2005 г… Самият Николай Банев изкоментира доклада на Джеймс Пардю като изключително неизчерпателен и неаналитичен, но не лош като литературно четиво. Като главно лице с присъствие в грамата на бившия американския посланик, Банев определи попадането си там като „обикновена клевета”.  – Това е клевета, но силен човек като американския посланик може да си го позволи… – продължи той.  Според олигарха докладът е особено опасен и представлява намеса в работите на чужда държава. „През годините на т. нар. демократичен преход българският бизнес беше в геноцид!“ – заяви още олигархът. В интервю за „Уикенд” той отрича, че е олигарх: „Аз съм олицетворение на неолигарх. На продажни политици пари не давам. От обществения казан не ям. Така че да ме прощават тези, които ме титулуват. Нямам нищо общо с тази категория търтеи”, отсича мултимилионерът.  В друго ТВ интервю се оказа, че кризата ги е „приземила” – от луксозния им самолет „Чесна” (имаха дори два) на не по-малко луксозната им лимузина „Майнбах”.  Всъщност въпросната лимузина “Майбах”, чиято цена надхвърля два милиона лв. е само едно от трийсетте ултраскъпарски возила в гаража на Николай Банев. Освен тях богаташът от Любимец притежава „Ферари – Тестароса” и две бижута на „Ролс Ройс” – Бентли-та. Счита се, че стойността на автоколекцията се измерва поне с десетина милиона. – Живяла съм на „Даунинг стрийт” и там е пожарната! – отсече Емилия Банова в свое ТВ интервю на въпрос за забележителностите на английската столица и кой е на тази прочута улица. После се присети и за английската кралица. Да, ама не – на „Даунинг стрийт” № 10 е само резиденцията на английския премиер.  Пропускът е напълно необясним за дама, която претендира да е светска, бизнес и интелектуална икона на елита на България. Ала за момиче от дълбоката провинция, с баща-областен номеклатурчик и като бивша секретарка, омаяла шефа си Банев, си е напълно в реда на нещата. Тази трета съпруга на Николай Банев използва друго предаване – на Сашо Диков, в което беше поканена, за да опровергае слуховете, че е била секретарка в компанията. „От Министерски съвет се преместих да работя в АКБ Форес”, закле се тя.  Не лъжеше – като квалифицирана юристка наистина в трудовия й стаж е записана дейността й като експерт в областта на международните договори, които подписва България и по нормативните актове, които издава правителството. Е, всички си знаем, че родният адрес на бул. „Дондуков” поне не предявява претенцията да се мери с онзи на лондонския „Даунинг”, дето я „преместиха” тамошната пожарна.  – Аз съм “черна овца” още от комсомолските си години. Такива като мен могат да превземат властта в БСП само на абордаж. Тях никога не ги канят – твърде опасно е за апаратните послушковци и кариеристи… – така отговаря Николай Банев на въпроса дали му е предлагано участие във властта. Но защо му е участие, след като мощта на парите е всесилна – в България тя купува и продава политиците ни.   Сагата   Всъщност историята на Николай Банев е достойна за автор с перото на Джон Гозуърти – но вместо сага за Форсайтови това ще е сага за българските богаташи, белязани с клеймото на парвенюта. Поне така общественото мнение у нас обсъди третата му поред сватба – с Евгения.  До онзи момент такова светско събитие не беше имало. Оценяваха роклята на булката на около 50 000. Естествено не лева, а паунда.  Лично тогавашният кмет Бойко Борисов се ангажира с церемонията на подписването – той ги бракосъчета. Кумове им бяха също толкова прочути предприемачи – Весела и Димитър Барбукови. Те подариха на младоженците 10-метрова яхта, Баневи им върнаха жеста с червено „Ферари”. Гостите веселеше като подгряваща звезда Лили Иванова, а като пирон на събитието – Джо Кокър. После се подочуха слухове за неуредени финансови отношения, ала всички без съмнения ги отдадоха на завистта. “Дочка беше много съдържателен човек – умна, интересна, пееше хубаво, пишеше стихове, винаги беше душата на компанията. Но не беше никак лесна, тя си носеше своя властен руски характер. Искаше да контролира и бизнеса, а определено нямаше подготовка за това. Тя си беше обикновено момиче – дружинна ръководителка (в ЦК на ДКМС е ръководила чавдарската и пионерската огранизация в цяба България, б.а.). Неминуемо беше разликата в интелектите да доведе до срив в интимните им отношения. Истината е, че ако не се беше разболяла, те щяха да се разделят. Николай е такъв – влюби ли се, разделя се!”. Думите са на майката на Банев – Мария. Доуточнява, че Раиса Колевна, както я нарича на шега, понеже е рускиня, живее в Ямбол, където се намира гробът на дъщеря й и мъжа й. „Николай й е осигурил пълно финансово спокойствие”, споделя родителката.  Само година беше изминало от смъртта на втората съпруга. Връзката между поредната булка и мъжа й беше е започнала пред очите й и се е развивала години наред. Преживяла го е тежко. Казват, че руският корен във фамилията и връзките му в Москва са спомогнали за възхода на новоизпечения олигарх. На една от годишните от сватбата им Дочка подарила на Николай Банев трабантче, цялото изрисувано в сърчица – вероятно за да му напомни пътя от низините към върха и чия е заслугата за изминаването му. Факт е, че докато беше здрава, делата на концернът се развиваха успешно. Наскоро го напомни и доведената му от нея дъщеря. Засъди го.  – Много хора вероятно ще се запитат за какво го съдя, но истинският въпрос е: защо чак сега? Трябваше ми време, за да осмисля фактите, за да събера документите, които са необходими за едно такова дело. Съдя Банев за 1/6 от наследството, което ми принадлежи по наследство от майка ми, но то е буквално нищо в сравнение с придобитото по време на брака им, тъй като Банев всичко е записвал на името на фирмите си. Аз не мога да претендирам за тях, но има други имоти, които подлежат на делба. Не знам дали ще ми повярвате, но го правя не толкова, за да се обогатя, а защото считам, че го дължа в памет на майка си. Банев се изгаври с паметта на майка ми и аз мисля, че е справедливо този човек да бъде наказан по някакъв начин.  Когато майка ми и Николай Банев се ожениха, Банев имаше намерение да ме осинови. Никой не ме питаше искам ли го, или не. Междувременно обаче се отказа – преосмисли идеята си и се мотивира гласно: „Ааа, не е добре да те осиновявам – ти като станеш и моя и нейна, ще наследиш твърде много! Отказвам се да те осиновя!” Беше ми все едно. Никога не съм приемала този човек. И излязох права. Майка ми стана жертва на своята любов към него. Да, това е наистина сага, достойна за написване като онази – Форсайтови.  Нима?! Защото и подареното трабанче, покрито със сърчица като спомен за „началото” е част от голямата сага на фалша…  Гледам кадрите, заснети от Евгений Михайлов късно вечерта на 14-ти декември 1989г. – по време на митинга, който накара тогавашния председател-президент на Републиката Петър Младенов да произнесе сакралната фраза “Най-добре е танковете да дойдат!”, която му струва оставката.  Ясно се виждат и гардовете, които охраняват държавния глава. В един момент камерата случайно се спира, макар и за броени секунди върху лицето на един от тях.  И той е младият тогава бъдещ олигарх Николай Банев.  Онези кадри запечатаха парафирането на една оставка заедно с един неизвестен за публиката, но програмиран още тогава финансов възход.   Бойко Борисов ги бракосъчетава.  Николай и Евгения Баневи с генерал Бурутин – Началник на Кабинета на Изпълнителния секретар на ОНД (Общество на независимите държави – воен-оплотически и иконически съюз на бивши сставни части на СССР), ген. Лебедев и с българските депутати Георги Колев и Йордан Апостолов в кабинета на ген. Лебедев.              ", "date": "2018.12.10", "title": "Кои са в действителност милиардерите Баневи и защо ги арестуваха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390314-%D1%80%D0%BE%D0%B4%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D0%B1%D0%B2%D0%B8%D0%BD%D0%B8", "text": "Алина Дуарте, която стана популярна покрай участието си в \"Сблъсък\", а след това и в други телевизионни продукции, обвини продуцентите на \"Откраднат живот\" в мошеничество. Тя разкри, че са й били обещани пари, които след това не са й били платени за участието й в сериала.      \"Ето тук сега открито ще заявя пред всички , че ЕвтиН Милошев е мошеник, а всички негови подчинени играят на дребно, като прибират пари от хонорара на актьорите и статистите си! Ако някога ви предложат да се снимате в \"Откраднат живот\" или друг бг-сериал на гореспоменатият продуцент- не ходете!      Без значение , че имате подписан договор и буквено и цифрено указан хонорар, после си удържат пари за тях, под претекст, че трябва да платят данък за вас, без да споменат предварително за това\", разказва Алина.      От поста й във Фейсбук става ясно, че освен нея имало и други измамени, които също били решени да си потърсят правата.", "date": "2018.12.10", "title": "Родна красавица обвини..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390315-%D0%BA%D0%B0%D0%BD%D0%B4%D0%B8%D1%81-%D1%81%D1%83%D0%B0%D0%BD%D0%B5%D0%BF%D1%83%D0%BB-%D0%BF%D0%BE%D0%BA%D0%B0%D0%B7%D0%B0", "text": "Кандис Суанепул се завърна на плажа да прави това, което прави най-добре – да носи умопомрачителни бански и да показва неземното си тяло. И то само месеци след раждането на второто ѝ дете, съобщава tmz.com. Ангелът на „Виктория Сикрет\" се натопи във водата и се порадва на слънчевите лъчи на плажа в Маями.              Там тя беше перфектният модел за собствената ѝ линия бански, наречена „Тропикът на Си\". Кандис изглежда така, сякаш всеки момент може да се завърне на модния подиум – изумителен факт, като се има предвид, че тя роди сина си през юни. Момчето е второ дете за нея и годеника ѝ Херман Николи, който не се забелязва никъде на горещите снимки от плажа. ", "date": "2018.12.10", "title": "Кандис Суанепул показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390316-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0-%D0%BD%D0%B0%D0%BF%D0%BE%D0%BC%D0%BD%D0%B8-%D0%B7%D0%B0", "text": "Супермоделът Емили Ратайковски реши отново да зарадва феновете си в социалните мрежи, след като напоследък бе доста сдържана и публикуваше снимки с повечко дрехи на себе си.     Сексапилната бивша сърфистка напомни за перфектното си тяло и форми, споделяйки снимка от последната си почивка. На фотосът очарователната брюнетка е с бял изключително изрязан бански, който разпалва мъжките фантазии. Наскоро самата тя сподели, че обожава този тип бански. Снимката в „Инстаграм“ бързо събра над 1,2 млн. харесвания и хиляди коментари.   ", "date": "2018.12.10", "title": "Секс бомба напомни за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390317-%D0%BD%D0%B5%D0%BB%D0%BE%D0%B2%D0%BA%D0%B8-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D1%81%D0%B5%D0%BA%D1%81%D0%B0", "text": "Интимните теми, които ви е срам да обсъждате, дори с партньора, не са една и две. Но точно заради това ваше неудобство може да възникне неразбиране и да пострадат не само отношенията ви с любимия, но и сексът. Как да кажете на обичания мъж, че от семенната му течност вие получавате обрив? Това не само е възможно, а дори е необходимо. За да се спасите от отчуждението и да си спестите комплексите.       Защо се случва по време на секс да издавате звуци с влагалището си и да „пукате\"?     Неочакваното озвучаване по време на ласките в леглото възникват при несъответствие между размерите на мъжкия и женския полов орган. При тази ситуация, по време не секс може да се образува „въздушен джоб\", а в момента на фрикция – да се чуе неприятният звук. За да избегнете конфузния момент, е добре да тренирате интимните си мускули. Свивайте и разхлабвайте влагалището, за да стегнете тези мускули.      А преди полов акт отделете малко време за предигра. Така, не само ще възбудите максимално партньора си, но и ще разкрепостите себе си, а това ще намали до минимум възможността от „музикален съпровод\" по време на акта. Ако пък вие по никакъв начин не можете да се отървете от досадните звуци, докато правите секс, обърнете внимание при кои пози най-вече се случват те. Най-често това става в момента, в която лежите по гръб със свити към гърдите колена.    Какво да направите, ако се заклещите?     Неконтролираният спазъм на мускулите на влагалището без вашето участие може да заклещи члена на партньора ви. Опитайте да се отпуснете, да свалите напрежението и да се отдалечите мислено от ситуацията. Ако можете да станете в това положение, вземете горещ душ или топла вана. Но помнете, че разполагате само с 10-15 минути. След това време, ако не сте постигнали успех в начинанието и все още сте „едно цяло\", ще се наложи да се обърнете към Бърза помощ.    Съществува ли алергия от сперма?     Случва се, макар и не толкова често, жената да е алергична към семенната течност на партньора си. Първо, трябва да се уверите, че отокът, зачервяването, обривът и неприятното усещане възникват, именно когато правите необезопасен секс. Алергията по принцип е към протеина, съдържащ се в спермата, а не към сперматозоидите. Повечето жени със семенна алергия са алергични и към други белтъци. Непоносимостта към семенната течност се отключва още след първия сексуален контакт с мъж и досега със сперма, след раждане или гинекологични интервенции. Освен това, семенната течност може да съдържа вещества от някои продукти, които е консумирал партньорът ви и към които вие сте чувствителни. Тази алергия рискува да се превърне в проблем, ако правите опити да забременеете и да доведе до така нареченото имунологично безплодие. Но, добрата новина е, че днес този проблем се лекува. Има медикаменти, които могат да облекчат симптомите на алергията и да помогнат за преодоляването й, пише rozali.com. Една от възможностите е инжектирането няколко пъти седмично на белтък от спермата на партньора с цел постигането на имунен толеранс към него. Но при по-тежки случаи на алергия и при опити за забременяване, може да се стигне и до изкуствено оплождане.", "date": "2018.12.10", "title": "Неловки въпроси за секса..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390318-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Общувайте повече, опознавайте другите и бъдете открити. Не се страхувайте, защото сте на прав път. Основното нещо е, да не се самозалъгвате. В областта на финансите, е важно да не допуснете грешка при сметките. Ако ясно планирате бюджета за месец напред, тогава през целият сезон ще живеете комфортно. От командировки и пътуване, се откажете. ТЕЛЕЦ ( 21 април - 21 май )  Ще се носите в потока от новини и срещи и до вечерта, ще се почувствате ужасно уморени. Но, за сметка на това, ще получите много нова информация и ще трябва да я анализиратe внимателно. От пазаруване не трябва да се отказвате, но не трябва да изкупувате всичко подред. За да поддържате здравето си, се нуждаете от повече сън. БЛИЗНАЦИ ( 22 май - 21 Юни ) Днес може да сте подложени на рязка промяна на настроението, което да засегне отношенията с близките. По отношение на парите, проблеми не се очакват. Имате точно толкова, отколкото се нуждаете за сигурен живот. В любовта, определено ще имате късмет, особено ако все още, не сте обвързани. Има шанс, да се влюбите.   РАК ( 22 юни - 23 юли ) Трябва да покажете таланти си, но не пред огледалото, а пред голяма аудитория. Ако не се откажете от тази приятна мисия, скоро ще станете известни и ще намерите ново хоби. Между другото, това освен удоволствие, също така ще ви донесе добра печалба. Вечерта се отпуснете и забавлявайте. ЛЪВ ( 24 юли - 23 август ) Нужно е да се отървете от мрачните мисли, които само развалят настроението ви. Не сте хипохондрици, за да си внушавате фалшиви болести. По-малко комуникирайте с тези, които имат негативно влияние върху вас. Денят е благоприятен за отказ от лошите навици - спрете да пушите или преяждате вечерта. ДЕВА ( 24-ти август - 23 септември ) Днес настроението ви, може да не бъде на ниво и причината за това ще е човек, който ще ви разкаже неприятни новини. По-точно това ще се отнася за хора, в които искрено вярвате. Не се подавайте на тези слухове и бъдете по-реалистични и строги към себе си. Също спрете да се оплаквате от липсата на пари, особено след като скоро ситуацията ще се промени. ВЕЗНИ( 24 септември - 23 октомври) Очаква ви един интересен ден, в който може да се влюбите, да се забавлявате и дори да отидете до края на земята в търсене на приключения. Основното нещо е, да не прекалявате с желанията, в противен случай \"златната рибка\" ще се умори и ще отплава. За да постигнете финансовите си цели, помолете приятел за помощ.   СКОРПИОН ( 24 октомври - 22 Ноември ) Днес, ще сте много ядосани, докато се опитвате да доказвате своите истини на другите. Може би е по-добре да се разходите и отпуснете сред природата, далеч от всички? Споровете ще доведат до задънена улица, ще повлияят на настроението и дори на благосъстоянието ви. По отношение на здравето, може да се обадят стари болежки. Спазвайте диета и не прекалявайте.   СТРЕЛЕЦ ( 23 Ноември - 21 Декември ) Днес избягвайте общуването с хора, които не ви действат добре. Освен това, сами ще усещате с кого сте в хармония и с кой не. Ще имате малко работа, но кариерата ви ще зависи от това. Ако искате да живеете богато и красиво, потърсете работа на непълно работно време. В изключителни случаи, може да се обърнете към приятели, които няма да ви откажат помощ. КОЗИРОГ (22 Декември - 20 януари ) Възможно е без причина да се затворите в себе си и да се отдалечите от задълженията си. Но да се отдавате на мрачно настроение и да потъвате в депресия, не е нужно. Възможен е важен разговор с роднини, затова бъдете по-толерантни към по-възрастните. Семейните, може да имат проблеми с децата, така че, посветете вечерта на тях.  ВОДОЛЕЙ ( 21 януари -  19  февруари ) Денят е благоприятен, за възстановяване на отношения с човек, който някога ви е предал. Може би, вече нямате чувства към него? Тогава не правете нищо. Финансовото ви положение не е добро, но скоро ще се оправи. Особено ако намерите някой, който може да ви заеме голяма сума. Не се отказвайте, от вечерна разходка из града.   РИБИ ( 20 февруари - 20 март ) Днес ще живеете според принципа \"наши и чужди\". Е, ако такава позиция, устройва всички, тогава няма от какво да се страхувате. Преди всичко, бъдете честни със себе си. Възможно е преместване, реконструкции или дребни ремонти у дома. Денят не е благоприятен, за купуване на домакински уреди на кредит. Вечерта се отпуснете и забравете поне за миг за проблемите.", "date": "2018.12.10", "title": "Дневен хороскоп 10 декември"}
{"url": "http://www.classa.bg/%D1%81%D0%B2%D1%8F%D1%82/item/390319-%D0%B0%D0%B3%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%B3%D0%B1,-%D0%BA%D0%BE%D0%B9%D1%82%D0%BE-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B5%D1%87%D1%82%D0%B0", "text": "The Americans - шпионският сериал, разказващ за двойка съветски спящи агенти, инфилтрирани в САЩ, отново е сред претендентите за \"Златен глобус\", а последният сезон на шоуто се радваше на сериозен успех. На фона на влошаващите се отношения между САЩ и Русия подобни истории за шпионаж и тайни агенти се радват на сериозна популярност. \r\n И ако за повечето хора това са просто истории от миналото със закодирано политическо послание сега, за Джак Барски това е собствената му история. \r\n Ако трябва да сме честни, истинският Джак Барски няма никаква представа от подобни шпионски драми, тайни агенти на КГБ и т.н. През септември 1955 г. той умира на 10-годишна възраст в малкото градче Маунт Лебанон, щата Вашингтон.  \r\n Впоследствие обаче един източногерманец ще заеме идентичността му, за да се превърне сам в агент на съветското разузнаване, а известно време след това да се откаже и да премине на другата страна, помагайки на американците, за да може днес съвсем законно да носи американски лични документи с името Джак Барски. \r\n Разказът за това как роденият през 1949 г. в Източна Германия като Алберт Дитрих се превръща в американеца Джак, звучи странно и абсурдно (както сам твърди сам той) дори по стандартите на шпионажа от Студената война. Въпреки това обаче е истина (проверена от ФБР). \r\n   \r\n   Самата история започва някъде през 70-те години, когато Алберт е млад, талантлив студент по химия. Той бива забелязан от източногерманските разузнавателни служби с идеята да работи за държавата си, но не като химик. Той бива вербуван, а след това прехвърлен към \"нашите съветски приятели\". \r\n По това време той самият е отдаден и вярващ комунист. Затова и привличането му към службите не е с обещания за пари или материални облаги, а с идеята за дълга и работата в името на отечеството. Разбира се, междувременно се намеква, че докато прави това, все пак ще може да се докосне до забранената западна култура. \r\n Прикритието за пред близките му е, че е дипломат към източногерманското външно министерство и ще обикаля света като такъв.  \r\n Вместо това той бива обучаван да се превърне в редови американец, който в един момент да бъде изпратен в САЩ като спящ агент. Целта му там е да се инфилтрира сред властови кръгове, тинк-танкове и хора около лостовете на властта в страната, за да разбере максимално много за защитите на Вашингтон и секретните политики на Белия дом. \r\n За целта той е командирован в Москва, където изкарва изключително интензивен курс по английски език и американска култура, които максимално много да го приближат до това да изглежда и да говори като обикновен американец. \r\n \"Бях изпратен в САЩ, за да се утвърдя като гражданин и след това да се свържа, доколкото е възможно, с хора на възможно най-високите нива на властта. Особено политическите лица, които взимат решения\", разказва той. \r\n Това \"идиотско приключение\", както го описва Джак, тогава изглежда като нещо изключително привлекателно за един \"арогантен и умен млад мъж\", опиянен от идеята за пътуване в \"забранения\" Запад и живот \"над закона\". \r\n Така през 1978 г., след като пътува през 5 различни държави, той най-сетне пристига в Чикаго, където влиза с фалшив канадски паспорт и името Уилям Дайсън. След като се премества в Ню Йорк, скоро след това, Уилям Дайсън изчезва в нищото, за да се появи Джак Барски - името е заето от починало момче, някъде на възрастта на Алберт. \r\n Така Джак има само и единствено акт за раждане, никакво минало и доста задачи пред себе си. Първата - да се сдобие с документи за самоличност. Това, с което разполага са почти перфектен американски акцент, 10 хил. долара кеш и огромна вяра в собствените си възможности. \r\n Скоро и легендата за живота на Джак Барски е готова - трудно детство, отпадане от гимназията и работа в отдалечена ферма, където не му били издали каквито и да е документи. Сега той решил да даде втори шанс на големия град и затова се е преместил в Ню Йорк. \r\n Малко по малко той започва да се сдобива с различни документи за самоличност - първо карта за библиотеката, после шофьорска книжка, а накрая и социална осигуровка.  \r\n Въпреки това проблемът с работата остава - без официален трудов стаж или дипломи, кариерните опции на Джак Барски са силно ограничени. Нещо повече - те са безкрайно далеч от високите ешалони на властта, така силно търсени от отговорниците му в КГБ. \r\n В крайна сметка обаче той успява да намери работа като разносвач на поща в Манхатън - работа, която впоследствие се оказва доста добра за него и превръщането му в истински американец. Чрез нея той успява да попива парченца от културата и ежедневието на обикновените американци, които преди това са недостъпни за него. \r\n Освен това този тип обикновена работа му дава 2-3 години възможност да изгради собствената си легенда, без да му се налага да отговаря на трудни въпроси за личната си история. Междувременно той успява и да разбере колко безполезни всъщност са били съветите на ръководителите му в Русия и на агентите в САЩ, дадени му преди внедряването в Ню Йорк. Повечето са базирани на изключително широки стереотипи и на практика нямат много връзка с реалността. \r\n Впоследствие Барски решава да използва тези стереотипи у хората в КГБ срещу самите тях, когато решава да остане в САЩ все пак. \r\n Но като агент на \"новобранец\" преди това той се старае да задоволи началниците си и изпълнява с хъс дадените му мисии (които обаче на практика не са нищо особено). Джак прекарва голяма част от свободното си време, обикаляйки Ню Йорк в мисии за контра-наблюдение, предназначени да разгонят всички вражески агенти, които може да го последват. \r\n Веднъж седмично се чува по радиото с Москва, а междувременно предава на други съветски агенти в Ню Йорк тайни писма, написани с шифър. Периодично прибира контейнери с пари и още послания от ръководителите му или паспорт и документи за пътувания до Москва за инструктаж. \r\n Веднъж на всеки две години той се връща в Източна Германия при съпругата си Герлинде и сина си Матиас, които смятат, че той върши страшно отговорна и изключително секретна работа в космодрума в Байконур. \r\n И макар ръководителите му да са доволни от работата, която върши Джак, едно нещо тежи на реномето му - той все още не е успял да се сдобие с американски паспорт. Още скоро след пристигането си той се е опитал да се сдобие с паспорт, но човекът от паспортното бюро е започнал да го разпитва с ключови въпроси за училището, което се предполага, че Джак е посещавал и т.н. Уплашен, че може прикритието му да бъде разбито, Джак имитира гневен изблик и излиза \"на пожар\" от паспортната служба. \r\n Липсата на паспорт обаче силно ограничава шпионската му работа. Въпреки това от време на време изглежда, че самият факт, че той е в САЩ и се движи свободно под носа на американските власти, е достатъчно за Москва, където митът за \"великите нелегални\" от Втората световна война, събирали информация в Нацистка Германия. \r\n Барси по-късно разбра, че е част от \"третата вълна\" от съветски \"нелегални\" в САЩ като първите две са се провалили. Подобни вълни продължават и през 80-те.  \r\n Самият Джак смята, че заедно с него са били изпратени още 10-12 души, които и до днес може да живеят в САЩ. По негови думи обаче е много малко вероятно някой, който е бил изложен на американския начин на живот, да запази дълго комунистическите си идеали. \r\n Липсата на паспорт блокира сериозните планове, които КГБ има за Джак. Тяхната идея била да го изпратят като американски гражданин в някоя Европейска държава, където да го сдобият с процъвтяващ бизнес (нещо, на което били напълно способни). Оттам вече той щял да се върне в САЩ достатъчно богат, за да може да се завърти из търсените кръгове. \r\n Вместо това те прибягват до план Б - бавният път от получаване на диплома през постепенно израстване в социалната стълбица до по-високи нива, от които вече да може да събира информация за КГБ. \r\n Придобиването на диплома било лесната част, все пак в предишния си живот Джак бил талантлив учен и за него не било особен проблем да получи диплома за компютърен инженер от малък и непретенциозен университет. Така в следващия момент той става програмист към застрахователна компания в Ню Йорк. \r\n   \r\n   В този момент вече за него идеята за \"Злия Запад\", с която бил нахъсван като по-млад вече се стапя постепенно. Липсата на \"зли\" хора, особено в работната му среда, която била почти като семейство, става последната капка, която да разклати вярата му в нещата досега. \r\n \"Нищо не беше такова, каквото ни бяха учили и каквото очаквах. Наистина исках да мразя хората и страната, но аз не можех да изпитам към тях дори антипатия\", разказва той. \r\n В крайна сметка решаващият момент се оказва една друга тайна, държана далеч дори от КГБ - той се жени за имигрантка от Гвиана и двамата заедно си имат дъщеря. Така той вече има два живота и две семейства, докато в един момент не му се налага да избира между тях. \r\n Това става през 1988 г., когато КГБ внезапно му нарежда да се върне в Източна Германия по спешност. Съветското разузнаване смята, че ФБР е по петите на Джак. Това, което обаче натежава в случая, е новородената му дъщеричка. Така вместо да избяга с канадските си документи и да се върне в Източна Германия и да заживее като герой на комунизма, той избира риска да остане в САЩ. \r\n Докато увърта и отлага бягството си от КГБ дори го поставят пред избора \"Връщаш се вкъщи или смърт\". Решението на проблема идва именно от стереотипите на руснаците към САЩ. Вярвайки че са морално по-високо от Запада, те презирали всеки заразен с вируска на СПИН. Така Джак пише на ръководителите си, че се е заразил със СПИН и единственият начин да го лекува е да остане в САЩ. \r\n Тъй като за КГБ е немислимо да приемат някой \"омърсен\" от \"порочната болест на Запада\" и повече не го и търсят (въпреки че Джак прекарва няколко месеца в страх за живота си). Нито ФБР, нито КГБ предприемат нещо срещу него, поне не и в следващите няколко години. \r\n   \r\n   Така постепенно той се превръща в обикновен американец без много тайни, докато в един момент бивш архивист на КГБ не дефектира в САЩ през 1992 г., разкривайки на американските власти самоличността на редица агенти на съветските служби, включително и тази на Джак Барски. \r\n В продължение на 3 години ФБР разследва Джак и дори купува къщата, съседна на неговата, за да определи дали все още е активен. В крайна сметка самият Барски по време на спор със съпругата си, Пенелопе, разказва цялата си история и всичко това бива записано от американските власти. \r\n При специална операция той бива задържан и разкрива на ФБР всичко, което знае за съветските операции и оперативни агенти в САЩ (минавайки и през детектор на лъжата). И въпреки целия страх в него, че може да отиде в затвора, а семейството му да изпадне в немилост и да бъде разбито, късметът е на негова страна. ФБР го пуска на свобода и дори му помага в крайна сметка официално да се сдобие с американски паспорт. \r\n Барски вече е женен за трети път и има малка дъщеря. Той също така е намерил Бог, завършвайки пътуването си от твърд комунист и атеист към отдаден на бог и Църквата американски патриот. \r\n Той дори успява да се свърже със семейството си в Германия, въпреки че първата му съпруга, Герлинде, все още отказва да говори с него. За сметка на това отношенията със сина му Матиас и неговото семейство са повече от добри. \r\n Въпреки това, когато говори със сина си за футбол и за мачове между Германия и САЩ, той говори за САЩ като за ние, защото както казва сам, отдавна вече не е германец.  \r\n Метаморфозата е завършена, а от бившия шпионин на КГБ са останали само историите за разказване. И когато гледа епизодите на The Americans, се смее на грешките и се радва на нещата, които са изобразили правилно - последно останало професионално изкривяване. \r\n   \r\n   \r\n", "date": "2018.12.10", "title": "Агентът на КГБ, който постигна Американската мечта"}
{"url": "http://www.classa.bg/%D1%81%D0%B2%D1%8F%D1%82/item/390320-%D0%B8-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BB%D0%B5%D1%81%D0%BD%D0%B0-%D0%B7%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D0%BD%D0%B5", "text": "В Централна и Източна Европа отново биват разпалвани огньове. Не виждат ли архитектите на новите трансатлантически отношения какво се случва между Адриатика, Балтийско и Черно море     Силовата политика от двете страни на Атлантическия океан изглежда се колебае между фарса и драмата. Кой има нужда от фактори като Китай и Русия, когато различията в западния свят са толкова очевидни, а доверието - толкова ниско? Все пак с   си припомняме какво наистина има значение. Може ли да се намери ново равновесие между САЩ и ЕС?     В нито един момент след Студената война Западът не е имал такава нужда от нов голям проект, както сега. Лесно може да се състави списък с 4-5 основни точки, започвайки от НАТО и поддържането му като силен и проспериращ трансатлантически съюз чрез подновяване на Трансатлантическото търговско и инвестиционно партньорство. Възстановяването на доверието често изисква малки, но смислени проекти. В случая Източна Европа може да предложи решения. Нарастващото усещане в геополитическите кръгове е, че Изтокът e “лесен за превземане”. Големите борби за власт в тази част на света се разпалват отново след почти 30 години - и затова Западът трябва да действа.   Източна Европа очаква повече   За Запада е лесно да бъде парализиран от собствените си опити в търсенето на равновесие. Както беше посочил Зигмар Габриел в едно свое интервю, днес Европа не може да живее с Тръмп, но не може да живее и без САЩ. Все пак архитектите на новите трансатлантически отношения не трябва да пренебрегват какво се случва между Адриатика, Балтийско море и Черно море. Скорошните кризи показаха, че една решителна намеса на един ранен етап може да постигне чудеса, вместо впоследствие да се търси решение на последиците от бездействието.  Американците продължават да изпълняват своята роля в региона и изглежда са наясно както с икономическите, така и с политическите и военните залози. Повече се очаква от Брюксел и Берлин. Като епицентър на европейската политика, те трябва да обърнат сериозно внимание на голямата борба за надмощие във и около Източна Европа. В крайна сметка много страни от този регион са членки на ЕС, а непосредственото съседство играе важна роля. Различните формати за регионално сътрудничество предлагат възможни съюзи в бъдеще.     Карикатура от Сергей Елкин   Китайската офанзива, залагаща на чара, е в пълен ход, а   е повече от една организация за двустранни отношения, стъпваща върху ключови инвестиционни проекти, само изглеждащи политически безобидни. Инициативата \"Три морета\" е отговор на \"Европа на две скорости\", за която френският президент Емануел Макрон настоява. Вишеградските държави са осъзнали, че не могат да се справят сами без помощ от Запада, което е също една от причините за появата на този нов проект. Освен това руското влияние в някои страни от Вишеград, Западните Балкани и Източното партньорство е толкова силно, че всеки, който помни съветските времена, определено има за какво да се безпокои.   Предизвикателството Русия   Проблемите обаче не свършват с това. Европейската политика за съседство си остава горещ картоф и има нужда тя да се води по-смело и енергично. Равновесието в Западните Балкани и водещите страни от Източното партньорство продължава да бъде нестабилно, но поне балканските страни имат перспективата да се присъединят към ЕС през 2025 година. Реалистите гледат на Украйна като на бреме за Запада, те повтарят като мантра: \"Това не е нашата борба\". На друго мнение са хората, водени от ценностите: за тях Украйна е от ключово значение, а не само тестови полигон за големите сили. Неотдавнашните събития в Азовско море не променят радикално ситуацията. Но те помагат на Брюксел и Вашингтон да видят колко сериозно е предизвикателството от страна на Русия. След Грузия и Украйна няма никаква гаранция, че Русия няма да се почувства окуражена  . Има нужда от единен фронт на една \"политика на сдържане 2.0\", по думите на Майк Помпео, които могат да се разглеждат като началото на един възстановителен проект. До края на мандата на Тръмп се очертава едно конкурентно сътрудничество между Брюксел и Вашингтон, но политиката за сигурност винаги трябва да бъде под знака на тясното сътрудничество помежду им.   От какво се нуждае Европа      Раду Магдин   Наред с енергйната и промишлена политика, в Централна и Източна Европа нещата опират преди всичко до съвместната сигурност и отбрана. ЕС се нуждае от нова стратегия за ангажиментите си спрямо Изтока, както и от една  . Това трябва да гарантира, че Европа ще се движи напред, а не да бъде спохождана от кризите в собствения ѝ заден двор. Трудно е да си представим, че подобен дебат може да бъде воден без САЩ. Официални германски представители и шефът на ЕК Жан-Клод Юнкер присъстваха през есента на срещата на върха в Букурещ на страните от инициативата “Tри морета”. Това е добър знак, след който трябва да дойдат и други. Ако работят заедно, Америка и Западна Европа биха могли да съживят старата си любовна история и да възпрат Русия от подобни действия като тези в Украйна. Не би ли било по-добре да разговаряме един с друг и да действаме координирано, вместо да хленчим заради конкуренцията от Китай или заплахите от Русия? Крайно време е истинските професионалисти от двете страни на Атлантическия океан отново да заработят заедно.    ", "date": "2018.12.10", "title": "И отново Източна Европа изглежда \"лесна за превземане\""}
{"url": "http://www.classa.bg/%D1%81%D0%B2%D1%8F%D1%82/item/390321-%D0%B8%D0%BC%D0%B0-%D0%B5%D0%B4%D0%B8%D0%BD-%D1%86%D1%8F%D0%BB-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82,-%D0%BA%D0%BE%D0%B9%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD-%D0%B2-%D0%BD%D0%BE%D0%B2%D0%B0-%D0%BF%D0%B0%D1%80%D0%B0%D0%B4%D0%B8%D0%B3%D0%BC%D0%B0", "text": " исторически въпрос в момента: ще можем ли да заставим САЩ да се присъединят към усилията, предприемани на международно ниво за организиране на Нова Парадигма, която да замени обанкрутилата от мародерство и геополотика система на Британската империя, в съотвествие с призивите на Линдъл ЛаРуш към New Bretton Woods? Това е голямата картина, която се оформя днес, заяви Хелга Зеп-ЛаРуш в обзора от стратегическото поле на битката след срещата на високо равнище G-20 в Буенос–Айрес.     “Ако проанализираме резултатите от нашата мобилизация за получаване на съглашение между четирите държави - САЩ, Китай, Русия и Индия, за стартиране на нова бретън-удска кредитна система, която ще отвори нова парадигма на международните отношения в замяна на геополитиката“,- казва Зеп-ЛаРуш: “Може да се каже, че ние все още се намираме на двупътие.“ От една страна, силите на старата система постоянно се опитват да упражнят натиск, за да предотвратят появяването на нова система. До срещата G-20 Британската империя предприе двойна акция на провокация от страна на Украйна в Черно море и ескалация на нападките от страна на специалния съветник Роберт Мюлер срещу президента Доналд Тръмп чрез сключване на сделка-пазърлък с адвокат Майкъл Коен. “Всичко това беше разработено, за да предотврати срещата на високо равнище между Тръмп и Путин,- заяви Зеп–ЛаРуш,- и може да се каже, че частично те постигнаха успех, но само частично“. Действително опитите да саботират запланираната среща  между Путин и Тръмп се увенча с успех, което от гледна точка на стратегическото напрежение е крайно неприятно. Но от друга страна, на G-20 имаше положителни събития, имащи стратегическо значение. Сам по себе си G-20, който трябваше да стане орган, занимаващ се с проблема за опасността от нов финансов крах и създаване на нова система, естествено , не успя в това, отчитайки, че в G-20 има някои страни, които са противницина на каквато и да е нова система. Но, въпреки това, в кулуарите на  G-20 се проведе среща между президента Си Цзинпин и прзидента на САЩ Доналд Тръмп, която двете страни назоваха много успешна. “Нещо повече - продължава   Зеп-ЛаРуш - от изключително значение  беше фактът, че по молба на Путин, тристранна среща се проведе между Си, Путин и  индийския премиер Моди. Дори се съгласиха да провеждат такива срещи на РИК (Русия, Индия и Китай) редовно. В момента,  очевидно, четвъртата страна , която липсва,  са САЩ. И от нас зависи действително ли ще се организираме , за да направим така, че това да се случи.“ Президентът Тръмп ясно възобнови своята дружба със Си Цзинпин, а също написа в Туитър относно перспективата за среща между него, Путин и Си за обсъждане на въпроса за стратегическата стабилност.“ Така че това е явно негово намерение“, каза Зеп-ЛаРуш.“Но това не означава , че всички в неговата администрация поддържат такова мнение“. Целият британски апарат остава в позиция на пълно настъпление, за да не допусне на всяка цена четиристранно споразумение. “Няма начин съществуващата система да продължи. Опасността от финансов крах , водещ до хаос, война, винаги ще ни придружава абсолютно всеки момент, докато системата не бъде заменена“, заяви Зепп-ЛаРуш. Организирани по този начин за предстоящата конференция на Шилер институт през Февруари, ние трябва да пресечем вълненията сред населението срещу отмиращата стара система, и да организираме политиката на ЛаРуш по отношение на  новата глобална икономическа система, в това число и необходимостта от класически културен ренесанс като част от този процес. “Такъв подход е единственият способ навреме да раздвижи достатъчно хора“.- подчертава Зеп-ЛаРуш. По този начин САЩ трябва да бъдат ориентирани в международно отношение към работа с Китай, Русия, Индия и други страни в рамките на тази политика. Това не е нова или чужда идея, подчертава Зеп-ЛаРуш.  Това е самата основа, на която САЩ бяха създадени, да правят добро на другите. Това е наследството на Франклин, Куинси Адамс, Линкълн, Рузвелт и много други. И това е , което прави Линдъл ЛаРуш типичен американец. “Цял един континент трябва да бъде организиран в Новата Парадигма , the New Paradigm, “. заключава Зеп-ЛаРуш.“Големият исторически въпрос в момента е: Можем ли да заставим САЩ да се измени по този начин? Ние можем да изменим ситуацията.“   Превод: Ивелина Йорданова", "date": "2018.12.10", "title": "Има един цял континент, който трябва да бъде организиран в Нова Парадигма"}
{"url": "http://www.classa.bg/%D1%81%D0%B2%D1%8F%D1%82/item/390322-%D0%BC%D0%B5%D0%B9-%D1%89%D0%B5-%D0%BE%D1%82%D0%BB%D0%BE%D0%B6%D0%B8-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B7%D0%B0-brexit", "text": "Очаква се британският премиер Тереза Мей да отложи насрочения за вторник ключов вот в парламента за сделката за  и да замине в началото на следващата седмица за Брюксел за нови преговори. Това съобщи Ройтерс, като се позова на британския Sunday Times. Вестникът цитира „министри\", според които Мей ще обяви, че отлага гласуването. Мнозина предричат, че тя ще загуби вота и министрите се притесняват, че поражението може да доведе до падане на правителството.     Мей ще замине за Брюксел следващата седмица, за да отправи последен призив към Европейския съюз за по-добри условия в сделката за излизането на Обединеното кралство, за да може да спечели подкрепата на депутатите. Междувременно холандецът Франс Тимерманс, който бе избран за водещ кандидат на Партията на европейските социалисти (ПЕС) за европейските избори догодина, призова Великобритания да се откаже от излизането и да остане в ЕС. Тимерманс, който сега е заместник-председател на Европейската комисия (ЕК), но има амбициите да наследи Жан-Клод Юнкер на председателския пост през май, заяви на конгреса на ПЕС в Лисабон, че „Обединеното кралство винаги е повече от добре дошло да остане\".  Той заяви, че ако оглави ЕК, ще се бори за по-високи заплати, по-голяма подкрепа за малкия бизнес и за по-справедливо данъчно облагане на големите дигитални корпорации и на свръхбогатите.", "date": "2018.12.10", "title": "Мей ще отложи гласуването в парламента за Brexit"}
