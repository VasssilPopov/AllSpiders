{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403576-%D0%B7%D0%B8%D0%BC%D0%BD%D0%B8%D1%8F%D1%82-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D1%81%D0%B5%D0%B7%D0%BE%D0%BD-%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD,-%D0%BD%D0%B5-%D1%81%D0%B0-%D1%8F%D1%81%D0%BD%D0%B8-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BB%D0%B8%D1%84%D1%82-%D0%BA%D0%B0%D1%80%D1%82%D0%B8%D1%82%D0%B5", "text": "  Големите ни ски и SPA курорти имат големи надежди за зимния сезон. Сезонът обаче е заплашен от редица проблеми, а сред тях е топлата зима, която метеоролозите вещаят поне за декември. \"Тази година за пръв път имаме огромен проблем, че още не знаем цените на лифт картите в Банско и Боровец. Въпросът е какви изводи ще си направят ски туроператорите. България загуби големи туроператори в последните години. Позиционираме се като регионален ски курорт\", алармира Димитър Попов от Асоциацията на българските туроператори пред Bulgaria ON AIR. Доц. Румен Драганов от Националния борд по туризъм е изненадан, че още няма цени на лифт картите и се съгласи, че има забавяне, което тревожи туроператорите.  \"Зимният сезон се движи общо взето добре. Очакваме през зимата да имаме около 1,6 млн. души, които ще влязат от чужбина. Още сме в есенния туристически сезон. Зимата за нас като сезон е между 22 декември и 22 март\", посочи доц. Драганов и подчерта, че не трябва да се концентрираме само върху ските и сноуборда, които са съсредоточени в едва няколко процента от зимните туристи. По думите му има много неща, които трябва да се направят, за да се привлекат повече туристи у нас.  \"От една страна на нас ни липсва браншът. Къде са хотелиерите да управляват цялата тази политика, свързана със съответната дестинация и вид туризъм. Трябва да вървим към национална туристическа организация,която да обедини усилията на бранша и държавата\", обясни доц. Драганов в \"България сутрин\". Димитър Попов от Асоциацията на българските туроператори отбеляза, че имаме убийствена конкуренция на база на хотелиерите, както и свръхпредлагане на леглова база. Според Румен Драганов цените в курортите ще продължат да се увеличават. Въпреки това Боровец се явява на последно място в Европа като цени, уточни той.", "date": "2019.12.16", "title": "Зимният туристически сезон е заплашен, не са ясни цените на лифт картите"}
{"url": "http://www.classa.bg/%D1%81%D0%B2%D1%8F%D1%82/item/403567-%D0%B0%D1%81%D0%B0%D0%B4-%D1%81%D0%B0%D1%89-%D0%BA%D1%80%D0%B0%D0%B4%D0%B0%D1%82-%D0%BF%D0%B5%D1%82%D1%80%D0%BE%D0%BB-%D0%BE%D1%82-%D1%81%D0%B8%D1%80%D0%B8%D1%8F-%D0%B8-%D0%B3%D0%BE-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F", "text": "Президентът Доналд Тръмп по-рано отбеляза, че въпреки изтеглянето на войски от Сирия, американските сили ще останат в страната от Близкия Изток, за да „пазят нефта\" Президентът на Сирия, Башар Асад заяви, че САЩ продават неправомерно нефт на Турция от сирийските находища.  Асад каза още, че в Сирия няма стотици, а няколко хиляди американски военни, включително служители на частни военни компании.  Асад обвини САЩ, че продават петрола, който крадат от страната му. Според него в момента няколко хиляди американски военни, включително персонал от частни компании, са окупирали огромни територии в Сирия.  Президентът Доналд Тръмп по-рано отбеляза, че въпреки изтеглянето на войски от Сирия, американските сили ще останат в страната от Близкия Изток, за да „пазят нефта“.   \r\n  ", "date": "2019.12.16", "title": "Асад: САЩ крадат петрол от Сирия и го продават на Турция"}
{"url": "http://www.classa.bg/%D1%81%D0%B2%D1%8F%D1%82/item/403568-%D1%81%D0%B0%D1%89-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B0%D1%82-%D0%BE%D1%82%D1%81%D1%82%D1%8A%D0%BF%D0%BA%D0%B8-%D0%B2-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8", "text": "Пхенян обяви в събота, че е провел успешно неуточнен \"ключов тест\", което засили опасенията от провокация Специалният пратеник на САЩ за Северна Корея Стивън Бигън заяви в понеделник, че САЩ няма да приемат крайния срок, поставен от Северна Корея, за да направят отстъпки в блокиралите преговори за ядрената програма на Пхенян, съобщи Асошиейтед прес, цитирана от БТА. На пресконференция в Сеул Бигън призова Пхенян да се върне на масата на преговорите незабавно и заяви: \"По този въпрос позволете ми да съм напълно ясен: САЩ нямат краен срок\". \"Време е да свършим работата си. Нека да приключим с това. Ние сме тук и вие знаете как да ни намерите\", каза Бигън. Опасенията за голяма севернокорейска провокация нараснаха, след като Пхенян обяви в събота, че е провел успешно неуточнен \"ключов тест\", който ще засили ядрения му капацитет. Според експерти Северна Корея може да изстреля ракета, носеща сателит, или междуконтинентална балистична ракета, ако САЩ не спазят срока до края на годината. Тестът в петък беше вторият в рамките на една седмица на ракетен полигон, където Северна Корея е извършвала тестове на ракетни двигатели и е изстрелвала сателити. Според ООН това е прикритие за тестове на ракетна технология с голям обсег на действие. В Сеул е планирано Бигън да разговаря с южнокорейския президент Мун Дже-ин.   \r\n  ", "date": "2019.12.16", "title": "САЩ отхвърлиха севернокорейския ултиматум да предложат отстъпки в ядрените преговори"}
{"url": "http://www.classa.bg/%D1%81%D0%B2%D1%8F%D1%82/item/403569-%D0%B4%D0%B6%D0%BE%D0%BD%D1%81%D1%8A%D0%BD-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D1%81-%D1%80%D0%BE%D0%BA%D0%B0%D0%B4%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0", "text": "Очаква се премиерът да използва внушителното си мнозинство от 80 места в Камарата на общините и да изгради възможно най-добрия екип, за да извади Обединеното кралство от ЕС на 31 януари Британският премиер Борис Джонсън ще започне седмицата след изборната си победа с размествания в кабинета. Седмица, в която депутатите ще се завърнат на работа във вторник, новата парламентарна сесия ще бъде открита официално с традиционната реч на кралицата в четвъртък, а в петък ще бъде внесено законодателството за Брекзит.  Очаква се Борис Джонсън да използва внушителното си мнозинство от 80 места в Камарата на общините и да изгради възможно най-добрия екип, за да извади Обединеното кралство от ЕС на 31 януари.  Очакванията на този етап са, че няма да станем свидетели на големи рокади, но някои депутати могат да получат големи повишения след изявите им в предизборната кампания, докато други да бъдат понижени заради сериозни гафове. В категорията на последните попада и един от най-изявените брекзитиери – лидерът на Камарата на общините Джейкъб Рийс-Мог, който изчезна от сцената след неадекватните му коментари за големия пожар в „Гренфел тауър“ в Лондон. Други застрашени са министърът на търговията Лиз Тръс и министърът за Северна Ирландия Джулиън Смит - верен съюзник на Тереза Мей, който беше изолиран по време на кампанията.  Бившият министър на отбраната Пени Мордант обаче може да се завърне на бял кон като награда за това, че подкрепи сделката за Брекзит на Джонсън, след като стана премиер. Тя беше уволнена от Джонсън, защото подкрепи другия основен претендент за лидер на торите Джеръми Хънт, но за оказаната впоследствие подкрепа се очаква тя да бъде възнаградена.  Хора като Майкъл Гоув и заместник министърът на финансите Риши Сунак също могат да очакват големи повишения заради отличните им медийни изяви в кампанията.    \r\n  ", "date": "2019.12.16", "title": "Джонсън започва седмицата с рокади в кабинета"}
{"url": "http://www.classa.bg/%D1%81%D0%B2%D1%8F%D1%82/item/403570-%D0%BD%D0%B5-%D0%B3%D1%80%D0%B5%D1%82%D0%B0,-%D0%B0-%D0%B1%D0%B0%D0%B1%D0%B0-%D0%BC%D0%B0%D0%BD%D1%8F-%D0%BE%D1%82-%D1%81%D0%B8%D0%B1%D0%B8%D1%80-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B5%D0%BA%D0%BE%D0%B0%D0%BA%D1%82%D0%B8%D0%B2%D0%B8%D1%81%D1%82%D0%BC%D0%B0%D1%80%D0%B8%D0%BD%D0%B0-%D1%8F%D1%80%D0%B4%D0%B0%D0%B5%D0%B2%D0%B0,-gazeta-ru", "text": "     разработва приложение, благодарение на което с едно кликване може да посадиш дърво, в която и да е част на света.   пуска в продажба колекция от чанти, направени от преработен найлон. Антиконсуматорите и екоактивистите направо пищят от възторг и тържествуват. На тях даже и през ум не им минава колко абсурдна е причината за радостта им. Всъщност днес екологично съзнание има тогава, когато в главата ти е толкова девствено чисто, че тя е съвсем празна. Осъзнатото потребление е потребление в пристъп на лудост, а прославеното антиконсуматорство е само висша степен на консуматорството.  Задаваме си въпроса нима има нещо лошо в това да критикуваш консуматорското общество? Или се питаме какво лошо има в желанието на отделни хора да не участват във финансирането на корпорациите, тровещи планетата със своето производство, или пък какво лошо има в това това да се откажем от памука и кожите и да използваме т. нар. „етични дрехи“? Да, няма нищо лошо, но ако това се ограничаваше само в рамките на критичността. И ако хората наистина осмисляха своите истински желания. И ако ден след ден не нарастваше абсурдът, прикрит под лозунгите за „осъзнаване“, „екологичност“, „благотворителност“, „защита на животните“ и „етичност“. Е, да, много е оригинално да си еко активен с помощта на айфона.  А осъзнатото потребление заедно с Prada, вече е върхът. Удивителна е също борбата срещу пластмасовите сламки и чинийки на някоя си Грета, която в свободното си от спасяването на планетата време лети с частни самолети. Някои ще кажат, че това е модно. И ако нещо хубаво стане модно, то винаги ще се намерят някакви идиоти, които да развалят всичко. Или, както пишеха по-рано, „идея, хвърлена на масите, е все едно девственица, хвърлена на рота войници“. Може би е така. Но затова пък краят все пак е закономерен. Още в зародиша на всяка контракултура е заложен потенциал за нейното израждане в ненавистен мейнстрийм. Всеки „неконформизъм“ винаги е все същият конформизъм, само че изповядван от малцинството. Нали и преди 15-20 години нашите първи антиконсуматори, тези кроманьонци на осъзнатото потребление, под мантрата, че отхвърлят идеологията на корпорациите, които затрупват света с боклуци и не искат да бъдат жертви на манипулациите на марките, се ровеха в кошовете с дрехи секънд хенд, търсейки там същите тези   и   Демонстративният отказ от демонстративното потребление в полза на още по-демонстративния отказ от същото потребление, разбира се е много комичен. По-смешна е само убедеността на нашите антиконсуматори, екоактивисти и защитници на животните в своята „осъзнатост“, в независимостта на своя избор, в това, че този избор е резултат от развитото им критично мислене и стремежа им да бъдат добродетелни. И в крайна сметка, че този избор не им е наложен от системата, с която те така пламенно се борят. Сама по себе си системата не включва веднага протестиращите. Отначало, срещайки тяхната съпротива, тя изпада в недоумение. Но то преминава доста бързо и системата разбира, че протестиращите искат същото, което искат и останалите, т.е. да привлекат вниманието върху себе си,  да удовлетворят чувството за собствената си значимост и да се избавят от усещането за собствената си нищожност. Човекът е слаб. Човекът иска да поласкае себе си, да се издигне в собствените си очи. Той не иска да бъде еснаф и конформист, а жадува да бъде някакъв „инакомислещ“ и задължително да бъде човек на идеята. Даже още по-добре, да има и своя философия. Човекаът, посредством „собствената“ си философия, жадува да се извиси над другите. Но не като някакъв си диктатор, а като този, който им идва на помощ. Човекът иска преди всичко власт. Е, разбира се и други неща. А системата може да му продаде всичко това. Или по-точно, илюзията за това. Системата ще преработи протеста и на изхода ще се появи нов „продукт“.  Феноменът на захранването на системата с протеста и какво се получава на изхода е описан в книгата на Джоузеф Хиз и Ендрю Потър „Бунта срещу продажбите“. Например някакъв човек се мъчи с изплащането на кредита си за покупката на „Форд Фокус“, изморен е да работи за изплащането на този кредит, измъчен е от това, че всеки ден стои в задръстването със същите такива Форд Фокуси и диша изгорелите им газове. И един ден той си казва: „Край, стига толкова, по дяволите!“. Той напуска работата си в офиса и започва да работи в заведение за бързо хранене, което е на една крачка от апартамента му и до работата си може да стигне с велосипед. За да придаде на постъпката си по-дълбок смисъл, той си създава оправдаваща го мирогледна концепция, че така не вреди на екологията, вече не е крайно звено във веригата от производството на ковчези на колела, че се е отказал от престижното потребление в полза на по-скромния начин на живот, а тези материални блага, които вече не използва, могат да бъдат преразпределени много по-справедливо между останалите, които се нуждаят от тях. Отначало този велосипедист е ентусиаст, единак. Малко по-късно около него се формира малка група от съмишленици. А след това желаещите да живеят по-скромен, но естествен и осмислен живот стават толкова, че от осъществяването на желанията им системата може да изкара добри пари.  Тогава започва производството на велосипеди за тези, които са в „темата“. Разбира се, тогава цените им са несравнимо по-високи от един автомобил втора ръка. Или друг пример, някаква жена вече изнемогва да харчи и последните си пари за козметични процедури. Не може да следва новото модно червило, новия моден парфюм или новата формула на крем за лице, защото състезанието в този затворен кръг е изтощително и безкрайно. Но същевременно това не е така просто. Когато всички се състезават, е трудно да излезеш от групата. Но когато напусне групата с идея, с някаква алтернативна, каквато и да било идея, това е нещо друго. И тук жената веднага се хваща като удавник за сламка за аргумента, че за козметиката правят изпитания върху животни. По-рано това не ѝ е правило впечатление и не го е знаела, но сега изведнъж ѝ става много тъжно за животните. От друга страна, съвсем да се откаже да полага грижи за себе си също не върви. Околните ще си помислят за нея, че е някаква клошарка. И тогава тя започва да убеждава другите, че докато размазват върху лицата си хиляди долари, някъде в Африка умират от глад деца. И тогава някой по-предприемчив, отчитайки сантименталните настроения, пуска в производство „етична козметика“, при чиято продажба компанията обещава да заделя по три цента от всеки продукт, които да превежда например за лечение на децата, болни от рахит в Зимбабве. Естествено, новата козметика струва по-скъпо от старата, но да не я купуваш някак си вече не е удобно. Едно е да пратиш по дяволите гигантите от фешън индустрията и съвсем друго да пренебрегнеш бедните деца и дивите животни.  Освен това всичките ти приятелки вече са в „тренда“ и се е оформила цяла група от „инакомислещи“. Попадайки в нова зависимост от потреблението (а по принцип, независимостта от потребление е невъзможна, защото това е нонсенс), при това от потребление с по-висок статус, хората започват да търсят обяснение и оправдание. Става ясно, че те не са изобщо против брандовете, а само против лошите марки, които манипулират съзнанието на едни и се възползват от уязвимото положение на други. Те са против тези марки, които експлоатират тщеславието на потребителите в развитите страни и бедността, и безизходицата в страните от третия свят. Излиза, че позицията на тези съзнателни хора е насочена срещу бедността и те като че ли са на страната на работника от фабриката в Малайзия или на експлоатирания миньор в Конго. Но, в действителност, ние нееднократно сме били свидетели на скандали, когато се оказва, че Индия, Малайзия и Бангладеш са не само производители на ширпотреба. Че там се шият на безценица дрехи за лимитираните колекции на скъпите европейски модни къщи, за които после европейските антиконсуматори се редят на опашка в магазините или ги поръчват онлайн. Всеки, който се е интересувал истински, знае, че айфоните или другите скъпи смартфони се правят от същия материал, колтан (колумбо-танталит), от който се произвеждат и евтините китайски мобилни телефони. И че за добива на този минерал плащат на хората в мините по два долара за 16-часов работен ден. Известно е също така, че добивът на този минерал е токсичен и контролът върху добива му многократно е бил причина за войни в резултат, на които са загинали хиляди хора. След тези факти всички инициативи на транснационалните корпорации за подкрепа на екологията и цялата им благотворителност изглеждат като издевателство. И само нашите „антиконсуматори“ не желаят да вникнат в това и са страшно горди, когато успеят да си купят смартфон за 1500 долара, в който слагат „зелена карта“, с която да търсят магазини за органични продукти. А след това в тези магазини някакъв хипстер спори до прегракване с някоя нова разгорещена Грета, че все пак са за предпочитане пластмасовите опаковки, които се разлагат сто години, пред хартиените торбички, за чието производство се изсичат горите, или модните платнени чанти, за чието производство се използват милиони литра вода. В същото време някъде в Сибир някаква баба Маня грижливо слага купения от магазина овес, моркови, лук и рибни глави в мрежичка на възрастта на хипстера и Грета взети заедно. След това баба Маня се връща със своите прости покупки в единствената стая в своя панелен апартамент, в който няма нито прахосмукачка-робот, нито, прости ни Господи, битова мелачка за полимери. А на тяхно място баба Маня има само една проскубана котка, прибрана от улицата, или от съжаление, или от самота. И не знае, дори и не се досеща баба Маня, че всъщност тя е истинският антиконсуматор, екоактивист и защитник на животните. И всичко това е така, по неволя. И от всички тези антиконсуматори, нито планетата, нито милионите несправедливо угнетени, уви, нямат никаква полза. Впрочем, както и от бодрите инициативи на младежите с прогресивни идеи.           ", "date": "2019.12.16", "title": "Не Грета, а баба Маня от Сибир е истинският екоактивист"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403571-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B8-%D1%80%D0%B0%D0%B7%D0%BF%D1%8A%D0%BD%D0%B0%D1%85%D0%B0-%D0%BF%D0%B0%D0%BB%D0%B0%D1%82%D0%BA%D0%B0-%D0%BF%D0%BE%D0%B4-%D0%BF%D1%80%D0%BE%D0%B7%D0%BE%D1%80%D0%B5%D1%86%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Палатков лагер пред Министерския съвет (МС) разпънаха протестиращите медицински сестри. Част от тях заявиха, че ще останат цяла нощ, за да изчакат премиера Бойко Борисов, съобщава БНТ.       По-рано днес медицинските сестри излязоха на национален протест и шествие, организирани от техния синдикат. Освен за спешна реформа в сектора на здравеопазването, сестрите настояват и за увеличение на заплатите им. Медицинските специалисти погребаха символично сегашната, по думите им, \"здравеопасната\" система в картонен ковчег с червен кръст на него, съобщава dir.bg.  Няма да си тръгнем, докато не се роди нещо ново, заяви медицинската сестра Мая Илиева по време на националния протест на медицинските специалисти пред Министерския съвет. Те настояват за среща с премиера Бойко Борисов, за да го информират от първо лице за исканията си. Тук сме, защото през тези 10 месеца нашите искания не бяха изпълнени, обиколихме всички институции, комисии, министерства, парламентарни групи, всички много ни съчувстват и разбират, но след това нищо не се променя, проблемите отново си остават само наши, коментира Илиева. Тя припомни, че палатка три месеца е стояла през здравното министерство, с цел да се обясни на гражданите защо системата е \"здравеопасна\". Защото липсват над 30 хиляди медицински специалисти, защото се налага да работим на два-три договора, 24 и дори 36 часа без почивка, работи се много извънреден труд и тези заплати, които ни ги размахват от министерството над 1000 лева, са с цената на много извънреден труд, заяви Илиева. По думите й няма контрол на това колко извънреден труд се работи в болниците, колко медицински специалисти са необходими, няма стандарти, няма остойностяване на техния труд.         Искаме да запазим младите специалисти в България, но това може да стане само чрез промяна в условията на труд, коментира тя. Искаме властимащите да не абдикират от своите задължения, да направят реформа в здравеопазването, да се промени моделът на финансиране, посочи Илиева. Тя отбеляза, че в момента всички болници са търговски дружества и трябва да генерират печалба. Ние зависим от броя пациенти по клинични пътеки, което значи, че трябва да се радваме, когато хората са болни, за да си изработим заплатите, това не е нормално, допълни Илиева и посочи, че исканията на медицинските специалисти са в полза на обществото. Протестиращите разпънаха палатка през МС, на която са закачени листи с исканията им. \"Днес подкрепете нас, за да има утре кой да се погрижи за вас! Ние сме сърцето на здравеопазването\", \"Не ни прогонвайте в чужбина, защото, ако всички си тръгнем,здравеопазването умира\", \"Да\" на милосърдието, \"да\" на достойния труд, \"да\" на достойното заплащане, \"не\" на търговията със здраве\" пише на плакатите, носени от медицинските специалисти на протеста.", "date": "2019.12.16", "title": "Медицински сестри разпънаха палатка под прозореца на Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403572-%D0%B0%D0%BA%D1%82%D0%B8%D0%B2%D0%BD%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%8F%D0%B4%D0%B5%D0%BC-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD-%D1%88%D0%BE%D0%BA%D0%BE%D0%BB%D0%B0%D0%B4", "text": "\"Ядем бюджетен шоколад\", каза в сутрешния блок на bTV Сергей Иванов от организацията \"Активни потребители\" по повод изнесените в края на миналата седмица резултати от тяхно изследване за качеството на шоколада у нас. Според тях шоколадът, който се консумира у нас, е некачествен, тъй като се набляга на евтини суровини и едва 2 от общо 27 изследвани марки на българския пазар отговарят на изискванията на ЕС, а именно да имат над 35% обща какаова маса. Останалите 25 могат да се считат за млечен шоколад. По думите на Иванов това е некачествен шоколад, който може да се направи бързо и който не е създаден по всички норми. На практика във всеки един магазин може да се забърка такъв шоколад. \"Полезните съставки са по-малко - шоколадът, който ядем, е сглобен от полуфабрикати. В по-голямата му част ние ядем захар, палмово масло и разни Е-та. А палмовото масло е възможно най-опасната мазнина за сърдечно-съдовата система и предполагаме, че се влага много повече от допустимите 5 процента\", обяснява Иванов. Според него друг съществен проблем е дребният шрифт, с който са изписани съставките на повечето марки шоколад у нас. \"В шоколадите много често се влагат ядки. Ако те не са изписани ясно, е възможно хора с алергии да пострадат. Има няколко такива случаи, при които е добавена лешникова паста, но това не е ясно обозначено\", коментира Сергей Иванов. Анализът на етикетите в проучваните продукти показва изключително високо съдържание на въглехидрати. При 22-те от 27-те марки количеството на захарта е 50% и повече, а при четири достига 60%. Само при пет шоколада захарта е под 50%. При 17 от тестваните 27 марки се установява влагане на нетипични суровини. При седем е добавяна растителна, основно палмова мазнина. Други седем марки съдържат технологичната добавка. В шест е добавяна лактоза.Изследването показва още, че нито една от марките на пазара не спазва оригиналната рецепта. Всичките 27 са приготвени от какаова пудра и какаово масло. Нито една от марките не е направена по оригиналната рецепта с шоколадов ликьор. Само при една е спомената държавата на произход на суровината.  ", "date": "2019.12.16", "title": "Активни потребители: Ядем некачествен шоколад"}
{"url": "http://www.classa.bg/%D1%81%D0%B2%D1%8F%D1%82/item/403573-%D1%8F%D0%BF%D0%BE%D0%BD%D0%B8%D1%8F-%D0%B8%D0%B7%D0%BF%D0%B0%D0%B4%D0%B0-%D0%B2-%D1%81%D1%82%D0%B0%D0%B3%D0%BD%D0%B0%D1%86%D0%B8%D1%8F", "text": "Японската икономика завършва последното тримесечие на 2019 г. в стагнация. Това показват данните от националната статистика, цитирани от news.bg. Спорд икономиста Маркит Джо Хейс \"последните данни от проучвания показват, че японската икономика остава в застой през декември, след подобен резултат през ноември\". \"Като вземем известно време данните от проучванията за четвъртото тримесечие, лошото представяне през октомври може да доведе до спад в икономиката на Япония и изпадане в стагнация\", посочва Хейс. Индексът за бизнес активност на услугите се повиши с 0,3 пункта от ноември до 50,6 през декември. Междувременно производствения PMI намаля до 48.8 през декември от 48.9 през предходния месец. Новите поръчки се увеличиха като цяло след месец спад, докато новите експортни поръчки показаха по-слаб спад.", "date": "2019.12.16", "title": "Япония изпада в стагнация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403574-%D1%81%D1%82%D1%80%D0%BE%D0%B8%D1%82%D0%B5%D0%BB%D0%B8-%D0%BC%D0%B0%D0%BC%D1%8F%D1%82-%D0%BF%D1%80%D0%B8-%D1%81%D0%B0%D0%BD%D0%B8%D1%80%D0%B0%D0%BD%D0%B5,-%D0%B8%D0%B7%D0%BD%D1%83%D0%B4%D0%B2%D0%B0%D1%82-%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D1%81%D0%B8", "text": "Десетки жители на Русе сигнализираха за схеми с измами при ремонтни дейности. Става въпрос за саниране на блокове. Някои от майсторите сами предлагали услугите си, а други хората намирали по обяви. В журналистическо разследване в предаването \"Неделята\" Нова телевизия показва изплашени възрастни хора, които твърдят че са изнудвани. Една от тях е Йорданка Георгиева. Майсторите ѝ поискали 5000 лева. След като казала, че не може да отдели толкова, те я заплашили, че ще изпотрошат дома ѝ и ще откраднат вещите ѝ. Потърпевша е и нейна съседка и приятелка. Измамниците дори придружават жертвите си до банки, за да теглят пари, ако нямат достатъчно налични. Схемата, по която действат, е следната: идват няколко души, предлагат евтин, но качествен ремонт, а бонусът е, че всичко приключва от няколко часа до два дни. Първоначално обявяват ниска цена, но впоследствие сумата започва бързо да набъбва. Майсторите обещават, че след известно време ще дадат на клиентите си и касови бележки, но това така и не се случва. Обявите на строителните бригади са разлепени навсякъде по стълбовете в Русе. Телефонните номера са едни и същи. Прави впечатление обаче, че  името на строителната бригада е различно. Екип на Нова телевизия позвъни на един от телефоните. Бригадата пристига на посочения адрес за по-малко от час. Първоначално се появяват трима души. Единият се представя за Борис. Заявяват, че всички посочени от подставеното лице дейности ще бъдат извършени срещу 400 лв. И започват веднага да работят. Бързо се организират и стават четирима. Впоследствие започват да изреждат още работи, които трябва да бъдат извършени. Оказва се, че те качват и цената на услугата. На следващата сутрин работниците отново се умножават и стават 7 човека. Идват с няколко коли. Казват, че работят не само в Русе, а и в други градове. Журналистите сигнализират в полицията. Направена е организация и служители на Сектор \"Противодействие на криминалната престъпност\" към ОДМВР-Русе се позиционират около блока. След като работата е почти свършена, началникът на майсторите е готов да подпише договор. В него се разбира ного неща са направени допълнително. Освен това се оказва, че контрактът е със същия човек, с когото и една от потърпевшите подписва договор - Златко Борисов Маринов. Работниците обаче, че майсторите са различни. Жураналистическият екип дава капаро 250 лева. Два часа по-късно искат и останалата част от сумата, която след новите изчисления, нараства до 920 лв., и то без ламарините. Когато екипът ни се разкрива и майсторите разбират, че са заснети със скрита камера, Борис започва да отрича почти всичко, което е казал часове по-рано. А строителният техник Петър Ганев заявява, че работата, свършена от бригадата, не е качествена и направената изолация няма да издържи дълго. Специалистът съветва за подобни услуги хората да се обръщат само към лицензирани фирми и да заверяват нотариално сключените договори. Спецпрокуратурата е образувала досъдебно производство по 30 жалби на потърпевши хора от Русе. А има и такива, които от страх не са съобщили, че са изнудвани и заплашвани. За съжаление подобен вид измама се доказва много трудно. Вероятно и това е причината схемата да действа безотказно дори в сезон, който не е подходящ за такъв вид строителни дейности.", "date": "2019.12.16", "title": "Строители мамят при саниране, изнудват и заплашват клиентите си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403575-%D0%B2-%D1%81%D0%BE%D1%84%D0%B8%D1%8F-%D0%B2%D0%B5%D1%87%D0%B5-%D0%B8%D0%BC%D0%B0-%D1%80%D0%B5%D1%81%D0%BF%D0%B8%D1%80%D0%B0%D1%82%D0%BE%D1%80%D0%B5%D0%BD-%D1%81%D0%B8%D0%BD%D1%86%D0%B8%D1%82%D0%B8%D0%B0%D0%BB%D0%B5%D0%BD-%D0%B2%D0%B8%D1%80%D1%83%D1%81", "text": "В София вече има респираторен синцитиален вирус - вторият почти толкова опасен за децата, колкото и грипният вирус.Това заяви за БНТ проф. Тодор Кантарджиев. По негови думи в момента в страните от европейския регион на Световната здравна организация умерено разпространение на грип има само в Грузия и Северна Ирландия, не и у нас. Той обясни, че респираторният синцитиален вирус причинява инфекция на най-малките въздухоносни пътища на белия дроб. Миналата седмица са били регистрирани два случая в столицата. Проф. Кантарджиев посочи, че обикновено вирусът протича заедно с грипа. Сега обаче го е изпреварил. Той обясни, че най-сериозен риск има за недоносените деца. Инфекцията е опасна за деца до 5-годишна възраст, както и за много възрастни хора. По негови думи все още не е късно да си сложим противогрипна ваксина. Докато има отворени прозорци в градския транспорт, в София няма да има грип или поне няма да има бурно разпространение на грипа, увери той и препоръча да не се контактува с болни хора, а те да си стоят у дома с маски и да поддържат хигиена на ръцете. Относно мръсния въздух в София проф. Кантарджиев заяви, че положението не е чак толкова трагично и няма чак такова замърсяване. Той посъветва, когато има мъгла, температурите са ниски и няма вятър, да не се разхождаме дълго време и да използваме шал.", "date": "2019.12.16", "title": "В София вече има респираторен синцитиален вирус"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403557-%D0%B7%D0%B0%D1%89%D0%BE-%D0%B1%D0%BE%D0%BA%D0%BB%D1%83%D0%BA-%D0%BE%D1%82-%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D1%81%D0%BA%D0%BB%D0%B0%D0%B4%D0%B8%D1%80%D0%B0-%D0%B2-%D1%81%D0%B5%D0%BB%D0%BE-%D1%8F%D0%B2%D0%BE%D1%80%D0%B5%D1%86-%D0%B8-%D1%81%D0%BF%D0%B0%D0%B7%D0%B5%D0%BD%D0%B8-%D0%BB%D0%B8-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B7%D0%B0%D0%BA%D0%BE%D0%BD%D0%B8", "text": "В габровското село Яворец се складират отпадъци, фирмата работи в селото от 2017 година. Това не са отпадъци, това е суровина – полиетилен и полипропилен, обясни в предаването „Тази сутрин” инвеститорът.         Според него суровината трябва де се сортира и да се рециклира, тя идва от Италия, от Англия и от България.   Има компетентни органи, които правят проверки постоянно, последната проверка беше на 11 октомври от екоинспекция, обясни още инвеститорът. \"Ако те са намерели нарушение, няма да имаме право да продължаваме да работим\", отбеляза Микеле Лоскалцо. \" Имаме фактури, които показват, че купуваме материали. Има сключени договори, с които се купува суровината\", каза още той.  Той обясни още, че на площадката се отделят различни видове отпадъци – след сортирането им се предават на фирми за преработка в България.По думите му след сортирането остават от 5% до 10% отпадъци, но той се депонира.   Хората от селото обаче са притеснени от миризмата, която се носи и от това, че може отпадъци да попаднат в реката, от която се поливат зеленчуковите градини в селото. Местните хора са притеснени и от намерението на инвеститора да разшири дейността си. Има инвестиционно предложение от фирмата на Микеле Ласкалца, притеснява ни, че ще се ползва от 50 до 100 тона вода, безводието в Яворец е факт, лятно време минаваме на режим, отбеляза  Христо Трифонов, жител на село Яворец. В новото инвестиционно предложение се иска да бъдат обработени материалите, които се сортират, да бъдат във вана с утаител и след това отпадните води да бъдат включени в  канализацията на селото, обясни още той. От екоинспекцията все още съгласуват новото инвестиционно предложение.", "date": "2019.12.16", "title": "Защо боклук от Италия се складира в село Яворец и спазени ли са българските закони?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403558-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D0%BD%D0%B8%D0%B3%D0%B0-%D0%B2%D1%80%D1%8A%D1%87%D0%B8-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%B7%D0%BB%D0%B0%D1%82%D0%B5%D0%BD-%D0%BB%D1%8A%D0%B2-2019", "text": "Асоциация \"Българска книга\", организатор на Софийския международен панаир на книгата, по традиция връчи по време на изложението годишната награда за най-добър издателски проект \"Златен лъв\" в две категории. \"Златен лъв\" за издателски проект с най-голяма обществена значимост и с широк медиен интерес бе присъден от журналистическо жури в състав д-р Андрей Захариев, Гриша Атанасов, Светлана Дичева, Стефан Джамбазов и Петко Тодоров. Голямата награда - плакет \"Златен лъв 2019\", то отреди за издателство \"Егмонт\" за юбилейните издания на романите за Хари Потър с художник Любен Зидаров, за майсторския и нетривиален подход към оформлението. В същата категория с грамоти бяха удостоени издателство \"Книгомания\" за поредицата \"Любимци на публиката\" и книгата \"Идеи без граници, 30 интервюта със световни артисти\" от Даниел Ненчев, за представянето на забележителни български творци; издателство \"ICU\" за сборника \"Истории от 90-те\", за пресъздаване на атмосферата на 90-те чрез автентични истории на съвременници; издателство \"Изток-Запад\" за достолепното представяне на най-достолепния съвременен български литературовед проф. Никола Георгиев с тритомника, завършен с \"Литературоведският Вавилон\" (2019).  Журналистическото жури реши да \"удостои\" с антинаграда издателство \"Византия\" за \"Под игото на съвременен български език\", за профанирането на българската литературна класика.", "date": "2019.12.16", "title": "Асоциация \"Българска книга\" връчи наградата \"Златен лъв 2019\""}
{"url": "http://www.classa.bg/%D1%81%D0%B2%D1%8F%D1%82/item/403559-%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0-%D0%B2%D1%8A%D0%BF%D1%80%D0%B5%D0%BA%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Цените на петрола спадат в понеделник, но въпреки това остават на най-високите си нива за последните три месеца. Първоначалното ускорение на цените беше отчетено, след като САЩ и Китай се споразумяха за условията на търговската сделка от първа фаза. Според търговците на суровината разбирателството между двете най-големи икономики в света ще симулира търсенето на петрол и ще увеличи търговските потоци, информира CNBC. Съединените щати и Китай обявиха в петък, че са постигнали частично търговско споразумение, в резултат на което обемът на наложените от САЩ мита ще бъде намален в замяна на увеличение в количеството, закупени американските селскостопански продукти и други стоки от страна на Китай. Цената на международния бенчмарк  Брент  се понижава с 13 цента или 0,20% до ниво от 65,09 долара за барел. От своя страна, фючърсите върху американският лек суров петрол  WTI  възлизат на стойност от 59,93 долара за барел, което е понижение от 14 цента или 0,23%. Споразумението отмени допълнителните мита върху китайски стоки на обща стойност 160 милиарда долара и повиши цените на петрола в петък, но инвеститорите остават предпазливи в понеделник в очакване на подробности за търговската сделка, която тепърва ще бъде подписана официално. Търговският представител на САЩ Робърт Лайтайзър заяви, че сделката, която почти ще удвои износа на Щатите за Китай през следващите две години, е „напълно завършена“. От Комисията за митнически ставки към Държавния съвет на Китай заявиха, че са отменили допълнителните мита за някои стоки от Вашингтон, които трябваше да влязат в сила на 15-и декември в отговор на американските. Все пак данните за забавящата се икономика на Китай предизвикаха притеснения за ограничаване на суровинното търсене от страна на Поднебесната империя, след като източниците заявиха, че властите ще прогнозират по-ниско ниво на икономически растеж, или около 6% за 2020 г. спрямо прогнозираните 6 – 6,5% през тази година. От своя страна цената на  златото  бележи остава почти непроменена на ниво от 1481,10 долара за тройунция.  ", "date": "2019.12.16", "title": "Петролът поевтинява въпреки търговското споразумение*"}
{"url": "http://www.classa.bg/%D1%81%D0%B2%D1%8F%D1%82/item/403560-%D1%82%D0%B5%D0%BC%D0%B8%D1%82%D0%B5-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0%D1%85%D0%B0-%D0%BD%D0%B0-%D1%81%D0%B2%D0%B5%D1%82%D0%B0-%D1%81%D1%8A%D1%81-%D1%81%D0%B2%D0%B0%D1%82%D0%B1%D0%B8%D1%82%D0%B5-%D1%81%D0%B8-%D1%83%D0%B8%D0%BB%D1%8F%D0%BC-%D0%B8-%D1%85%D0%B0%D1%80%D0%B8", "text": "\r\n   \r\n   През отиващото си десетилетие станахме свидетели на две големи събития в историята на британската монархия - сватбите на порасналите принцове Уилям и Хари. Шумно отразени в целия свят и месеци наред обсъждани, с милиони почитатели и последователи в социалните медии, сватбите им се превърнаха в събития на десетилетието, а двамата кралски наследници бяха асоциирани с монархиите по света. \r\n Освен, че излязоха от медийния образ на жалещи за майка си малки момчета, Уилям и Хари върнаха доверието и позитивния образ на британския кралски двор след смъртта на Даяна и убедително затвърдиха тенденция, наблюдавана в монархиите през последните 20 години - за либерализирането й по отношение на династичните бракове и за отваряне и диалог с т. нар. простолюдие. \r\n Наблюдавахме как светът, не без помощта на медиите, обърна взор към тях и към всички останали монарси. \r\n   Наследството на принцеса Даяна \r\n   \r\n   Обожавана от мнозина и известна с благотворителната си дейност по целия свят, принцеса Даяна беше икона за британците. Любовта към нея излизаше и далеч извън пределите на Обединеното кралство, а медиите я следваха на всяка крачка. Скандалният й развод и усещането, че е жертва на обстоятелствата, засилваха още повече привързаността към нея, докато междувременно действията на кралица Елизабет II и принц Чарлз рушаха доверието към тях. \r\n Принцесата си отиде от този свят на 31 август 1997 г. при катастрофа, която според доклад на Скотланд Ярд е вследствие на „престъпно нехайство\". Катастрофата се случва по време на „преследване\" с папараци, което превръща жълтите медии в основен виновник за случилото се. В сърцата на милиони тя остана жертва, а погребението й на 6 септември 1997 г. събра пред телевизионните екрани около 2,5 милиарда души. Целият свят видя вървящите след ковчега на майка си непълнолетни принцове. \r\n Около 20 години по-късно темата за смъртта й е отшумяла в медиите, а книгите, филмите и разследванията по темата са казали своето. През това време двете момчета порастват, образоват се и изграждат военни кариери. И през отиващото си десетилетие, със своите сватби късат окончателно с образа на невръстни, жалещи за майка си момчета. Заявяват се като позитивни фигури, готови да се отворят към народа и да либерализират кралската институция. А с това връщат и доверието в нея. \r\n Мечтаният Уилям и перфектната Кейт \r\n Събитията от британския кралски двор, събудили най-голям медиен интерес след смъртта на Даяна, са сватбите на Уилям и Хари. По-големият брат и втори претендент за трона минава под венчилото през 2011 г. - 14 години след инцидента. \r\n На церемонията в Уестминстърското абатство са поканени 1900 гости от цял свят (Европа и Балканите, Азия, Африка, Близкия Изток). Както протоколът изисква от втория наследник на трона, освен лични гости на двойката, присъстват членове на чужди кралски династии, дипломати, духовници и военни. Сватбата е излъчвана по телевизията, интернет и радиото в повече от 180 страни и е гледана от близо 2 милиарда зрители по света (точният брой зрители е обект на спорове). Медиите се подготвят месеци наред преди това и дълго време след това излъчват репортажи по темата. Широкият интерес към събитието напомня за сватбата на Даяна и Чарлз през 1981 г., определяна тогава като сватбата на века. \r\n       \r\n     Денят е обявен за национален празник, хиляди улични партита се провеждат в цялото Обединено кралство, а 1 милион души извървяват маршрута от Уестминстърското абатство до Бъкингамския дворец. \r\n С не по-малък интерес са отразени и следени и появите на бял свят и на тримата им наследници. \r\n Интересът към новата кралска двойка в голяма степен се дължи на Кейт, в която хората припознават новата Даяна, но и Уилям има своя принос. Той изгражда образа си на кралски наследник, образован мъж, военен, съпруг и баща, когото британският народ (и светът) да слуша по-внимателно. Преди да създаде собствено семейство, той държи да отдаде време на образованието и военната си кариера. \r\n Като част от кралските му задължения и от доброволческите му мисии, Уилям посещава страни като Чили, Афганистан, Малайзия, Тувалу, Соломоновите острови, Малта, Китай, Израел, Палестина, САЩ и мн. др. \r\n От различни точки на света говори за проблеми като достъпа до образование на децата в Африка, болните от ХИВ/СПИН, екология, отправя послания за финансова подкрепа на деца, бездомни, пострадали от природни бедствия, спорт, изкуство. Немалка част от доброволческите му мисии са продължение на делото на майка му. \r\n Съпругата на Уилям обаче се превръща в перлата на британската кралска корона. Жената, която печели сърцето на един от най-желаните ергени в света, идва от добро и богато семейство, осигурило й и добро образование. \r\n   \r\n   Подобно на интереса към Даяна, медиите се впиват в Кейт до степен, в която се налага да се намеси съдът. Коментиран е фактът, че бъдещата кралица е от средна класа и че „за един бъдещ крал да си вземе съпруга от толкова обикновен произход, от монархична гледна точка е равностойно на революция\". Но е и англичанка, и протестантка от „порядъчно семейство\", и без предишни бракове зад гърба си. \r\n Кралицата я приема, а през 2010 г. Уилям й подарява годежния пръстен на покойната си майка. Кейт покорява с чаровна усмивка, сдържано поведение, класа и безупречен стил. Оказва влияние върху британската и американската мода, което медиите наричат „ефектът Кейт Мидълтън\", а през 2012 и 2013 г. Time я определя като една от 100-те най-влиятелни в света. \r\n Фокусира благотворителната си дейност върху проблеми, свързани с децата, зависимостите, изкуството и психичното здраве - поредна препратка към заниманията на Даяна. \r\n „Лошото момче\" Хари и необичайната херцогиня Меган \r\n Като шести по ред на наследяването на британския трон, за Хари са допустими повече неща, които за Уилям не са. Заслужил на младини названието „лошото момче\", печели британците не само с усмивката си и с умението да се извинява след грешки, но и с военната си кариера и отдадеността си на благотворителни организации, подпомагащи ветерани и други каузи. \r\n Принц Хари, вдъхновен от благотворителната дейност на майка си, подкрепя нейните любими организации. Той е първият член на кралското семейство, който служи във военна зона, участва в мисии в Афганистан и в отблъскването на талибанска атака. \r\n Новост за британското кралско семейство, освен скандалните му прояви като млад, е и изборът му на съпруга - американска актриса от семейство на разведени родители афроамериканка и бял американец. Самата тя също е разведена, а недобрата комуникация с баща й е обект на огромен интерес. „Няма да играя играта, която уби майка ми\", категоричен е Хари, бранейки в съда правото на двойката на личен живот. Тя е феминистка, политическа активистка, дизайнер и лайфстайл блогър с ярко присъствие в социалните медии. \r\n „Дори да се опитате да си представите кралски романс, който нарушава всяко едно табу - що се отнася до класа, раса, религия, полови роли, комерсиализация и дискретност, едва ли бихте имали дързостта да си представите годежа между принц Хари и Меган Маркъл\", пише светското издание Town and Country. \r\n В ранен момент актрисата нарушава кралските традиции - преди да е официално обявен годежът, говори публично за отношенията си с Хари пред Vanity Fair. \r\n И в сватбата на херцозите на Съсекс, състояла се в параклиса Сейнт Джордж в замъка Уиндзор, също се наблюдават новости за кралския двор. Тя се случва в събота, а това нарушава традицията да се правят сватби в делничен ден. Освен това церемонията включва евангелска версия на песента „Stand by Me\" и проповед на предстоятеля на Епископската църква, който цитира Мартин Лутер Кинг-младши. В контраст със сватбата на принц Уилям (като бъдещ монарх) официалният списък с гости не изисква присъствие на дипломати. За сметка на това на него присъстват звезди от ранга на Джордж Клуни, Идрис Елба, Том Харди, Опра Уинфри, Приянка Чопра, Серина Уилямс, Дейвид и Виктория Бекъм, Елтън Джон, Джеймс Блънт и др. \r\n С по-малка церемония и прием в залата на Сейнт Джордж, списъкът на гостите включва около 600 души, 200 близки приятели са поканени на вечерния прием, а представители на обществеността поздравяват двойката пред параклиса в Замъка Уиндзор. Отново цялото Обединено кралство празнува. \r\n Сватбата, както 22 години по-рано тази на майка му, и преди седем - на брат, му е излъчвана по най-големите телевизии, но този път има още по-голяма аудитория, и в САЩ, и в Европа, и във Великобритания. \r\n Счита се, че глобалната аудитория е от стотици милиони. Данните са обект на спор и заради милионите, които я следят в интернет. Според Nielsen събитието надвишава интереса, проявен към сватбата на Уилям и Кейт. Самите медии използват неимоверни усилия и ресурси, подготвят се с месеци за отразяването на кралската сватба. \r\n На 6 май 2019 г. херцогът и херцогинята на Съсекс стават родители. Също както раждането на децата на Уилям, и това е световна новина. С име, популярно повече в Щатите, Арчи идва на свят не в болницата „Сейнт Мери\", а в частно лечебно заведение. Кръщенето му пък е в тесен семеен кръг и не са допуснати медии - отново нетипично до момента за кралските порядки. \r\n Сватбата им показва, че дори една консервативните европейски монархии напълно се либерализира в разбиранията си за кралските бракове. Години по-рано, през 1936 г. на Едуард VІІІ му се налага да абдикира, за да сключи брак с американката Уолис Симпсън, която няма благородническа кръв и има два брака зад гърба си. А през 1955 г. принцеса Маргарет, по-малката сестра на кралица Елизабет Втора, обявява, че отменя годежа си с разведения капитан Питър Таунсенд, избягвайки по този начин потенциална конституционна криза. \r\n Популярността на Маркъл като актриса, нетипичният й профил за член на британското кралско семейство и въобще целият шум около нея й печелят както привърженици, така и много критици. \r\n На практика публичното внимание към херцога и херцогинята на Съсекс е толкова голямо, че те започнаха съдебна битка срещу някои от най-разпространяваните вестници във Великобритания заради нападките, поместени на техните страници, срещу Меган. \r\n Истината е, че вниманието към британското кралско семейство винаги е било голямо, но сега, след тези две сватби, то се е засилило и създава новия образ на короната през двете двойки - Уилям и Кейт, от една страна, и Хари и Меган от друга. \r\n   \r\n   Така на практика, ако Уилям е този, който държи за доброто име на монархията и създава нейния публичен безупречен образ, Хари и съпругата му са тези, които отварят кралското семейство към света, привличайки погледи и интерес - правейки монархията отново модерна. \r\n Това е и цялостният нов образ, който двамата братя създават на кралското семейство. Уилям е носителят на традицията (макар и в един по-свеж прочит) и реда - той демонстрира съвършеното класическо британско семейство. Същевременно брат му е символът на модерното, на промяната в монархията през XXI век. И двамата се допълват перфектно. \r\n Отваряне не само на британската монархия \r\n Сватбите на Уилям и Хари имат голямо значение не само за британската монархия, но и за самата институция в световен мащаб. \r\n Хари, с благословията на все по-възрастната кралица Елизабет II, дава заявка за либерализирането на монархията. Уилям от друга страна, продължава дейността на кралския двор с по-традиционни разбирания, но със сватбата си връща позитивния му облик. Затова и тези две събития, отразени толкова широко в света, имат своя отпечатък. \r\n В последните години преди пенсионирането на Кралица Елизабет II британската монархия не остава без лице. Дори и задълженията й да бъдат поети от принц Чалрз, доверието и симпатиите към когото са ниски още от времето на Даяна, двамата му синове ще представят достойно институцията. \r\n По-важният знак обаче е този, че една от най-популярните монархии в света казва - отваряме се към хората. Така поне е разбрано посланието от милионите Пепеляшки по света. Сватбата, особено на Хари, затвърждава тенденция, наблюдавана през последните 20 години - монархиите променят разбиранията си за династичен брак или ги пренебрегват напълно. \r\n Примери за това са принцът на Монако Албер II, който се жени за бивша южноафриканска олимпийска плувкиня. Сестра му - принцеса Стефани, има три деца от двама охранители, а най-голямата му дъщеря се омъжи за френски филмов продуцент. \r\n Германският принц Ернст-Аугуст, наследник на една от големите европейски аристократични фамилии, се ожени за руската модна дизайнерка Екатерина Малишева. \r\n Съпругата на краля на Испания - Летисия, също е от семейство на разведени родители, медицинска сестра и журналист, а самата тя е разведена журналистка. Братовчедката на Уилям и Хари - принцеса Беатрис, наскоро се сгоди за човек с благородническо потекло, но с дете от друга жена. \r\n   Десетки други монархии, както и британският кралски двор, се отвориха към света не само с либерализирането на браковете. Те започнаха и по-лесна комуникация чрез социалните медии. Потребителите в световен мащаб, във времена на инфлуенсъри и риалитита, охотно приемат всяка подадена от кралските дворове информация, а милиони Пепеляшки мечтаят да заемат мястото на бъдеща кралица. Медиите, от друга страна, охотно отразяват всяка кралска стъпка, вдигайки неимоверно рейтингите си. \r\n", "date": "2019.12.16", "title": "Темите на десетилетието: Какво казаха на света със сватбите си Уилям и Хари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403561-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%BF%D0%BE%D1%87%D0%BD%D0%B0%D1%82-%D0%BB%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%B4%D0%B0-%D0%B8%D0%B4%D0%B2%D0%B0%D1%82-%D1%83-%D0%BD%D0%B0%D1%81,-%D0%B7%D0%BD%D0%B0%D1%87%D0%B8-%D1%89%D0%B5-%D0%B8%D1%81%D0%BA%D0%B0%D1%82-%D0%BD%D0%B5%D1%89%D0%BE", "text": "В групата на БСП в парламента имаше хора, които заявиха желанието си да подкрепят кандидатурата на Сотир Цацаров за председател на КПКОНПИ, което обаче не се приемаше от ръководството на самата група. Причината за това е задкулисието в БСП, което очевидно още не е приключило. Това заяви в предаването Тази сутрин по bTV бившият енергиен министър  .   По думите му тези, които са подкрепили Цацаров, най-вероятно са свързани с вътрешната опозиция в партията. Той изрази също така надежда, че вътрешните избори в БСП на 26 април догодина ще дадат допълнителен импулс преди парламентарните избори. По отношение на ''Турски поток'' Овчаров сподели, че не очаква да ни заобиколи, тъй като тръбата в по-голямата си част е готова, но все пак допълни, че всичко е възможно да се случи, защото сме ''рецидивисти по прекратяване на големи проекти''.,,Не мисля, че тези хора ще имат някакво сериозно експертно влияние. Но знам, че започнат ли да идват американски експерти у нас, значи нещо ще искат, нещо ще трябва да направим. Може би ще поискат да закупим американско ядрено гориво за АЕЦ ''Козлодуй'', тъй като в момента горивото е руско'', коментира   посещението на американски експерти, което бе договорено между президента Тръмп и премиера Борисов по време на срещата им във Вашингтон.", "date": "2019.12.16", "title": "Румен Овчаров: Почнат ли американци да идват у нас, значи ще искат нещо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403562-o%D0%BF%D0%BB%D1%8E%D0%B2a%D0%BDa%D1%82a-%D0%BC%D0%B8c-%D0%B1%D1%8A%D0%BB%D0%B3a%D1%80%D0%B8%D1%8F-ce-%D0%BF%D1%83c%D0%BDa-%D1%80%D0%B0%D0%B7%D0%B3%D0%BE%D0%BB%D0%B5%D0%BD%D0%B0-%D0%B8-%D0%B2-%D1%86%D1%8F%D0%BB-%D1%80%D1%8Ac%D1%82", "text": "Eднa oт нaй-oдумвaнитe нocитeлки нa титлaтa \"Миc Бългaрия\" Рaдинeлa Чушeвa рeши дa oтвърнe нa мacoвитe пoдигрaвки и пoдмятaния пo нeин aдрec, кaтo пoкaжe нa цeлoкупния бългaрcки нaрoд, чe нe e прaв. Тя рeши дa рaзcee cъмнeниятa oтнocнo външнocттa cи пo eдинcтвeния възмoжeн нaчин (cпoрeд нeя мoжe би) и публикувa в coциaлнитe мрeжи cвoe разголено ceлфи.   Нoвaтa ни миcкa ce пуcнa пo дocтa eкcтрaвaгaнтeн бaнcки кocтюм и пo тoзи нaчин ce oпитa дa дoкaжe кoлкo e крacивa. Миcкaтa, кoятo e cмятaнa зa нaй-нeпoдхoдящaтa нocитeлкa нa кoрoнaтa ce пoхвaли oт Бaнcкo, къдeтo ce глeзи cъc CПA прoцeдури.     Чушeвa e пoрeднaтa миcкa, кoятo e cмятaнa зa крaйнo нeдocтoйнa дa нocи кoрoнaтa, приcъждaнa нa нaй-крacивaтa бългaркa зa гoдинaтa. Дoри c гoлaтa cи cнимкa тя нe уcпя дa прoмeни oбщecтвeнoтo мнeниe и дa рaзcee cъмнeниeтo, чe e cтaнaлa първa пo чecтния нaчин. Друг e въпрocът, чe фeнoвeтe дaлeч нe ca впeчaтлeни oт физичecкитe ѝ дaнни и гoлoтaтa пo никaкъв нaчин нe я прaви пo-хубaвa, пише fakti.bg.", "date": "2019.12.16", "title": "Oплювaнaтa Миc Бългaрия ce пуcнa разголена и в цял ръcт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403563-%D0%B3%D0%B5%D0%BD-%D0%B2%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2-%D0%B4%D0%BE%D0%BA%D0%B0%D1%82%D0%BE-%D0%B0%D0%B7-%D1%80%D1%8A%D0%BA%D0%BE%D0%B2%D0%BE%D0%B4%D0%B5%D1%85-%D0%BD%D1%81%D0%BE,-%D1%81%D0%BB%D1%83%D0%B6%D0%B1%D0%B0%D1%82%D0%B0-%D0%B1%D0%B5%D1%88%D0%B5-%D0%BF%D1%80%D0%B8%D0%B7%D0%BD%D0%B0%D1%82%D0%B0-%D0%BE%D1%82-%D0%BF%D1%83%D1%82%D0%B8%D0%BD,-%D0%BA%D0%BB%D0%B8%D0%BD%D1%82%D1%8A%D0%BD-%D0%B8-%D0%BF%D0%B0%D0%BF%D0%B0%D1%82%D0%B0", "text": "Според Владимиров една от причините е калпавият закон за охрана, който е бил приет и даде за пример възможността на ръководни длъжности да се назначават лича, които не са от системата на НСО. НСО беше призната от американци, германци, французи…от Клинтън, от Путин, от папата, докато аз ръководех службата. Това разкри бившият директор на Националната служба за охрана ген. Димитър Владимиров в студиото на Нова ТВ.  Клинтън лично ми благодари на мен и на службата и каза, че са организирали над 27 посещения, но НСО в България е върхът. Путин също поиска лична среща, за да ми благодари за мерките за сигурност. Папата за първи път подари розов барелеф на службата в знак на признателност. От шефа на Сикрет сървис получихме изключително висока оценка за НСО. Ние поддържахме чудесни връзки с медиите, диалогът беше пълен, авторитетът на службата беше много висок, посочи Владимиров.  По думите му парадоксът е, че след реформирането на НСО, е започнала деформация в службата.  Това е като един болен пациент, който трябва да се лекува, описа метафорично ситуацията бившият шеф на НСО.  Според Владимиров една от причините е калпавият закон за охрана, който е бил приет и даде за пример възможността на ръководни длъжности да се назначават лича, които не са от системата на НСО.  Службата за охрана е много различна от МВР и от други ведомства, тя е специфична и няма аналог. Затова трябва да се промени законът, който беше изработен от некомпетентни хора, категоричен е Владимиров.  Той припомни, че до идването на власт на Саксккобургготски у нас е нямало закон за охрана. Затово се е наложило лично той да му откаже да бъде охраняван, тъй като е щатно лице и може да се охранява само с щатна охрана.  На въпрос на водещите има ли представа колко са охраняваните лица, Владимиров обясни кракто: Когато напуснал службата бюджетът е бил 13 милиона, а сега е 40 милиона. Второ, когато имало заплаха, МВР проверявало сигнала и ако нямало основание, се сваляла охраната. Трето, количеството на охраната също не е добре прецизирана – дава се на КПКОМПИ огромна охрана, с автомобили и хора, при все че президентът има само трима охранители. Това е разход на сили и средства, което е недопустимо, коментира ген. Димитър Владимиров.   \r\n  ", "date": "2019.12.16", "title": "Ген. Владимиров: Докато аз ръководех НСО, службата беше призната от Путин, Клинтън и папата"}
{"url": "http://www.classa.bg/%D1%81%D0%B2%D1%8F%D1%82/item/403564-%D0%B2%D0%B4%D0%B8%D0%B3%D0%B0%D1%82-%D1%81-40-%D0%BF%D0%B5%D0%BD%D1%81%D0%B8%D0%B8%D1%82%D0%B5-%D0%B2-%D1%80%D1%83%D0%BC%D1%8A%D0%BD%D0%B8%D1%8F", "text": "Пенсиите в Румъния ще бъдат увеличени с 40%. Това предвижда новото либерално правителство на страната в закона за държавния бюджет за 2020 г., предаде Ройтерс. В момента минималната пенсия в Румъния възлиза на 145 евро, а средната – на 270 евро. Увеличението ще влезе в сила през септември догодина, уточнява \"Труд\". Ръстът на пенсиите е предвид в закон, приет по време на предишното ляво правителство на страната, който настоящият кабинет на премиера Лудовик Орбан запазва. Последното увеличените на доходите на пенсионерите (малко над 5 милиона в Румъния) бе през септември т. г. и бе в размер на 15%. Предвидените нови пенсии през следващата година по прогнози ще струват на хазната 24,8 милиарда леи или над 5 милиарда евро. Заради което се появиха критики, че Букурещ ще надхвърли много прага на бюджетния дефицит, определен от правилата на ЕС на 3% от БВП. За тази година в Румъния той е 4,4%, а за догодина правителството планира 3,6%. Заради увеличението на пенсиите Орбан призова народните представители да се въздържат от одобряване на други проекти, които предвиждат големи разходи. „Намираме се в много трудна ситуация, бюджетът за 2020 г. не може да се справи с нови допълнителни разходи\", обясни премиерът. За сравнение минималната пенсия в България е 219,43 лв., като от юли догодина е предвидено тя да стане 250 лева, а средната е 368 лв., която от юли 2020 г. тя ще нарасне на 412 лв. В съседна Македония средната пенсия е 230 евро, в Сърбия – 220 евро, а в Унгария – 394 евро.", "date": "2019.12.16", "title": "Вдигат с 40% пенсиите в Румъния"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403565-%D0%BE%D1%82%D0%BD%D0%BE%D0%B2%D0%BE-%D0%B3%D1%83%D0%B1%D0%B8%D0%BC-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B5%D0%B2%D1%80%D0%BE-%D0%BE%D1%82-%D0%B5%D0%B2%D1%80%D0%BE%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5", "text": "За поредна година прогнозите на държавата за усвояването на европейските фондове се разминават драстично с реалността. Неизпълнението на тазгодишния бюджет в частта на европейското финансиране официално се очаква да възлезе на близо 400 млн. лв. Много е вероятно сумата да се окаже по-висока заради розови прогнози на управляващите за възможното темпо на изпълнение в последните два месеца на годината. Това показва анализът на данните за планирано, очаквано и реално изпълнение на оперативните програми и дейността на Държавен фонд \"Земеделие\" без директните плащания за 2019 г. Бюджетът на европейските програми е част от консолидираната фискална програма на държавата и на него се дължи сериозен дял от неизпълнението в сметките на хазната, пише  \". Според първоначалните прогнози разходите по линия на европейските фондове за 2019 г. трябваше да стигнат 4,1 млрд. лв. В мотивите към бюджет 2020 финансовото министерство е понижило тази прогноза и вече очаква разходите да са с близо 400 млн. лв. по-малко - 3,73 млрд. лв. Детайли на какво се дължи неизпълнението няма. Ако се съди по достигнатото до момента ниво, и коригираните очаквания на МФ ще се окажат нереалистично високи. По данни към края на октомври разходите по линия на ЕС в консолидирания бюджет възлизат на 2,4 млрд. лв. За да се сбъднат новите прогнози на МФ, през ноември и декември трябва да се извършат разходи в размер на 1,33 млрд. лв. При тези разходи няма ритмичност, но за същия период на м.г. - ноември и декември, сумата по това перо е стигнала около 710 млн. лв. Каква е равносметката, ще стане ясно едва в края на януари, когато ще бъдат публикувани подробните данни за изпълнението на бюджет 2019. Големите годишни забавяния в изпълнението обаче създават сериозни рискове за загуба на средства заради отлагане за последния момент на твърде много проекти. Справка за постигнатото изпълнение по конкретни оперативни програми показва плачевни нива по куп значими приоритети. На шестата година от началото на програмния период има приоритетни оси с многомилионно финансиране и смехотворно изпълнение. Такава е картината при Оперативна програма \"Транспорт\", приоритетна ос \"Развитие на жп инфраструктурата\", където изплатените суми възлизат на скромните 171 млн. лв. при бюджет от 1,3 млрд. лв., или 13% изпълнение. Още по-нелицеприятна е статистиката за изпълнението на приоритет \"Иновации в управлението и услугите\" в транспорта - тук реалното изпълнение на плановете е едва 7,06%. 7,86% е нивото на изпълнение по приоритет \"НАТУРА 2000 и опазване на биоразнообразието\" по Оперативна програма \"Околна среда\". За приоритет \"Регионален туризъм\", част от Оперативна програма \"Регионално развитие\", реално изплатените средства възлизат на 12,5% от общия бюджет. Скромно е изпълнението по голяма част от приоритетите в Оперативна програма \"Добро управление\".   .", "date": "2019.12.16", "title": "Отново губим стотици милиони евро от еврофондовете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403566-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%80%D0%B0%D0%B1%D0%BE%D1%82%D0%BD%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%B8-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-%D0%B4%D0%BE-2023-%D0%B3", "text": "София е шампионът по развитие на трудовия пазар последните 5 години – столицата беше сред най-бързо възстановилите се след икономическата криза общини, и продължава да създава много нова заетост дори и на фона на забавянето в много части на страната. В това представяне разглеждаме едновременно отделните индикатори, включени в по-широкия анализ, както и прогнозите за бъдещото им развитие. Това се казва в  , проучващ динамиката на пазара на труда в София през последните 5 години с прогноза за следващите 5. Във фокуса на анализа е заетостта в столицата и нейните различни измерения, като се разглеждат данни за тримесечната динамика. В различните тримесечия на 2018 г. заетостта в София се приближава до максималните си възможни стойности, надхвърляйки 75% в някои от тях. По тази причина, дори и оптимистичната прогноза за развитието на заетостта не предполага общия брой на заетите в столицата да надхвърли 750 000 души, а песимистичният, основан на икономически проблеми следващите години прогнозира чувствително свиване, почти до следкризисните нива. Интересна е образователната структура на заетите в София, тъй като за разлика от повечето области, където преобладават заетите със средно образование, от 2014 г. насам в столицата висшистите са мнозинство. През 2017-18 г. пък се наблюдава ръст дори и в групата на заетите с основно и по-ниско образование, което донякъде може да се обясни с изчерпването на по-квалифицираните кадри, което притиска бизнеса да адаптира критериите си за наемане. Допълнителен фактор е и ръстът на строителството след 2015 г. - един от секторите, които традиционно наемат висок дял хора с по-ниско образование. Възрастовата структура на заетите в столицата също се променя –в периода между 2013 и 2018 г. основният ръст на заетостта е съсредоточен във възрастовите групи между 50-54 и 60-64 години, по-малко при 25-29 и 35-39 годишните. Прогнозата на ИПИ сочи значителен ръст на заетите сред най-възрастните, а спад само при най-младите. В структурата на заетостта по икономически дейности само търговията и здравеопазването губят заети в София през последните години, но въпреки това търговският сектор остава с най-много заети – почти 140 000 души към края на 2018 г. На второ място обаче са информационните и комуникационните технологии, а те, заедно с аутсорсинга на бизнес процеси и услуги добавят най-много нови работни места последните години. По-чувствителен ръст се наблюдава и при някои от по-малките дейности – финансовите и застрахователни, както и при операциите с недвижими имоти. Прогнозата не предполага значително изменение на профила на заетите през следващите няколко години (Графика 3), но чувствително увеличение на броя на заетите както в ИКТ и в аутсорсинга и индустрията. Графика 3: Прогноза за отрасловата структура на заетите в София, 2013 - 2023 г., в хиляди души     София е неизменно областта с най-високите възнаграждения. Наблюдават се обаче значителни различия в заплащането между отделните икономически дейности. Няколко дейности водят чувствително пред останалите – ИКТ, държавното управление и аутсорсинга, а дори през 2018 г. земеделието, хотелите и ресторантите не са достигнали средно брутно месечно възнаграждение от 1000 лева, в известна степен и вследствие от все още значителния сив сектор. Според прогнозата на ИПИ, (Графика 4) до края на 2023 г.  средната заплата в столицата ще достигне много близо до 2000 лева , и почти два пъти по толкова за водещия сектор. Двата отрасла, в които се отчитат експортно-ориентираните аутсорсинг компании пък ще задмине държавното управление, а единствено в туризма заплатите ще останат под 1000 лева. Графика 4. Прогноза за динамиката (лява скала) и стойността (дясна скала) на заплатите в София, 2013 - 2023 г., брутно лева месечно     Постепенното изчерпване на свободния трудов ресурс в столицата личи доста ясно от динамиката и състоянието на безработицата. Към края на 2018 г.,  броят на безработните лица е намалял до едва 13 000, а безработни висшисти почти няма . Изменение има и във възрастовата структура на безработните, като делът на лицата под 44 години намалява. Ако столицата ще разширява значително заетостта си в близко бъдеще, то няма да е за сметка на настоящите безработни, а чрез привличане на работници от други области или активиране на хора, които в момента са извън работната сила. Анализът на работната сила на София взема предвид и измененията на структурата на образованието в града. Въпреки че дори и през 2018 г. \"Бизнес и администрация\" остава най-широко застъпеното направление (Графика 5), все по-голям интерес има към информатиката и техническите специалности, което от своя страна означава, че студентите постепенно се адаптират към условията на пазара на труда. Увеличава се интересът и към професионалното училищно образование в областта на високите технологии. Това е кратко резюме на анализа, а пълният му текст е достъпен на   на Столичната общинска агенция за приватизация и инвестиции (СОАПИ).", "date": "2019.12.16", "title": "Как ще се променят работните места и заплатите в София до 2023 г.?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403547-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%BF%D1%80%D0%BE%D0%B2%D0%B0%D0%BB%D1%8A%D1%82-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8-%D0%BF%D1%80%D0%BE%D0%B5%D0%BA%D1%82%D0%B8-%D1%81%D1%82%D0%B0%D0%BD%D0%B0-%D1%80%D0%B5%D1%86%D0%B8%D0%B4%D0%B8%D0%B2", "text": "- Не мисля, че ще има проблеми. Газовата връзка с Турция е вече готова. Дори да допуснем, че преговорите между Украйна и Русия не доведат до продължаване на изтичащия в края на т.г. договор, ние имаме резервен вариант. Но не мисля, че ще се стигне до спиране на транзита.  Заради това и Владимир Путин беше толкова лежерен в предупрежденията си към България.  Съвсем друга щеше да е ситуацията, ако България се беше оказала препъни-камъкът за прекратяването на руския транзит през Украйна. Дания забави строителството на \"Северен поток 2\" и това направи невъзможно прекратяването на транзита през този сезон, защото няма никакви други алтернативи за снабдяването на Западна Европа. Има и друг момент. Във финансов план доставката на газ през Турция ни излиза по-евтино. Румънците в последните месеци драстично увеличиха транзитната такса. - Да, тази връзка позволява такъв транзит. Но проблемът в момента не е с него. Проблемът е в транзита към Сърбия и Унгария. - Докато не е построен и пуснат в експлоатация газопроводът, такава опасност има. Ние сме световноизвестни рецидивисти в провалянето на геостратегически енергийни проекти. Няма друга такава държава. Ние си проваляме собствените проекти, но страните около нас си защитават националните интереси. \"Южен поток\" няма, но има \"Турски поток\". През 2005 г. се опитвахме да убедим Русия, че не е нужно целият й транзит да минава през Турция, а да мине и през България, страна от ЕС. Беше трудно, но руснаците повярваха на България. За съжаление обаче ние сами прекратихме \"Южен поток\". Не бива да се заблуждаваме с никакви сенатори. Те дойдоха през 2014 г., а договорките по \"Южен поток\" бяха приключили седем години по-рано, а 2008 г. беше подписано междуправителственото споразумение. Какво правиха през това време българските правителства?  Дори Пламен Орешарски не го спря. Той обяви, че го спира, но работите по \"Южен поток\" продължиха. Проектът го спря новото правителство на ГЕРБ. Тогава окончателно приключиха илюзиите на Русия, че Борисов като дойде на власт, работите ще потръгнат. Същата беше историята с \"Набуко\". Американците идваха тук да ни обясняват, колкото е хубав този проект, но както ни го обясняваха, така се и оказа, че подкрепят Трансадриатическия газопровод. Сега тръбата минава през Гърция. Мисля, че нещата с \"Турски поток\" вървят горе-долу добре. Съобразили сме се с изискванията на Третия енергиен пакет на ЕС. Що се отнася до американските санкции - \"Турски поток\" свършва на границата с Турция. В България ще има хъб \"Балкан\" (смее се).  - Сега можем, но само частично. Тръбопроводните доставки не можем да заменим, защото нямаме изградена нужната мрежа. Чисто финансово сега втечненият газ е по-евтин от този по газопроводите. Скоро ще имаме нови цени от \"Газпром\".  Мисля, че на руснаците им светна лампичката, че със сегашните цени, особено с ангажиментите, които са поели към ЕС, те губят пазари и пари. Не е казано, че сме вечно вързани за руския газ. Но няма и как да влезем в тезата на американската администрация, че доставките на газ от Русия заплашват националната сигурност на България. С какво я заплашват - че вече 40 години получаваме и транзитираме газ?  - Трябва да сме наясно, че по договора за ЕВРАТОМ има създадена специална европейска агенция за снабдяване (ESA) и тя има за задача да осигури диверсификацията на ядреното гориво. Ние няма къде да избягаме от това. Тук обаче започват \"но\"-тата.  Защо България трябва да плати поредния опит на \"Уестингхаус\" да разработи ядрено гориво за руски ядрени централи?  Още през 90-те години един от 1000-мегаватовите реактори в чешката АЕЦ \"Темелин\" беше зареден с американско гориво, но след по-малко от две години, договорът беше прекратен. Чехия проведе нов търг, спечелен от руската компания ТВЕЛ. По-късно в Украйна беше проведен мащабен експеримент с използването на американското гориво, но резултатите не бяха задоволителни.  Засега няма готово чуждо ядрено гориво, което да бъде предложено за \"Козлодуй\". Междувременно руснаците усъвършенстваха тяхното гориво, което има по-дълга кампания, зареждат се 10% по-малко касети, има по-малко отработено ядрено гориво.  За да изпълним обаче задълженията си към тази европейска агенция, ние сме поели ангажимент да не зареждаме с новото гориво Пети блок на АЕЦ \"Козлодуй\". Там ще използват старото гориво от Русия.  До 2025 г. САЩ трябва да изработят своето гориво, да направят разчетите за съвместимост на едното с другото гориво, да предоставят на Агенцията за ядрено регулиране оценката си за безопасността. Тя да даде своето заключение и чак тогава да започне изпитателното зареждане на Пети блок с определен брой касети. Този процес не може да приключи преди 2025 г.  - Продължавам да се надявам, защото няма безплатна енергия.  Колкото и да говорим за възобновяемите източници (ВЕИ), те не решават проблемите с непрекъснатото електроснабдяване на страната. Вижте Германия - над 300 млрд. евро похарчиха за ВЕИ, инсталираха над 60 хиляди мегавата мощности, но да не би да си намалиха вредните емисии?  А колко се покачи цената на електроенергията? Да не говорим пък за емисиите от въглищните централи. Има ТЕЦ-ове, които са заплашени да бъдат затворени след няколко години. Това е проблем, за който нито правителството, нито опозицията казва какво ще се случи в комплекса \"Марица изток 2\". Целият регион остава без поминък. Никой няма план, но всички отиват в Стара Загора и се бият в гърдите как ще запазят българската въглищна индустрия. - Да, или както стана с малките реактори на \"Козлодуй\", дето все се борихме и ги защитавахме. Просто има някои истини дето някой трябва да се кажат, колкото и да са неприятни, и да се започне да се търси решение каква икономика, какъв поминък ще се създава този регион. Освен това, с какво ще заместим отпадащите от енергийната система ТЕЦ-ове? Освен АЕЦ \"Белене\" нямаме друга алтернатива.  - Проблемът на атомната енергетика е един - огромната първоначална инвестиция. После оперативните разходи са много ниски. Затова, когато се строят АЕЦ, това се прави с някакви държавни гаранции. Нито един инвеститор не иска да харчи десет години огромни пари за строителство, а после да чака 15 години да се възвърнат.  Смея се, когато чета как експертите от САЩ казвали, че \"Белене\" може да се строи на пазарен принцип.  Добре, но този пазарен принцип, както е заложен, дава тази централа директно в ръцете на държавните \"Росатом\" или Китайската национална ядрена корпорация, които имат парите. Никой друг не би искал да поеме този риск, без някакво съдействие от държавата.  - Ние сме си в хаос и то не от вчера. ТЕЦ \"Марица изток 2\", \"Топлофикация София\", НЕК са компании, които са в необявени фалити. Когато започне да се влошава икономическата ситуация в света, всичко това ще лъсне изведнъж, защото държавата няма да има пари да пълни \"дупки\". През 1995 г. започнахме реформа, която трябваше да прекрати субсидирането на губещите предприятия. Пак сме там в началото и трябва да спасяваме фалиралата енергетика.     ", "date": "2019.12.16", "title": "Румен Овчаров: Провалът на енергийни проекти стана рецидив"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403548-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%BD%D0%B0-%D0%BA%D1%80%D1%8A%D0%B3%D0%BB%D0%B0-%D0%BC%D0%B0%D1%81%D0%B0-%D0%B2-%D1%81%D0%BE%D1%84%D0%B8%D1%8F", "text": "Кръгла маса „Финансирането на партиите и политическия плурализъм“ ще се проведе днес в Дома на Европа в столицата. През последната година в България бяха направени реформи, които драстично намалиха държавната субсидия за политическите партии и им разрешиха да получават неограничени корпоративни дарения. Тази реформа повдига много въпроси по отношение на своята целесъобразност. Кръглата маса цели да разгледа тези въпроси, като даде възможност на експерти от научните среди, журналисти и общественици да изложат своите възгледи за ефектите от промените и мерките, които е необходимо да се предприемат в бъдеще в тази област, посочват организаторите.", "date": "2019.12.16", "title": "Обсъждат финансирането на партиите на кръгла маса в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403549-%D1%81%D0%B8%D0%B4%D0%B5%D1%80%D0%BE%D0%B2-%D0%BA%D0%BE%D0%B9-%D0%BE%D1%82%D1%8A%D1%80%D0%B2%D0%B0-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2,-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82,-%D0%BC%D0%B2%D1%80-%D1%88%D0%B5%D1%84%D1%8A%D1%82-%D0%B8%D0%BB%D0%B8-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BC%D1%8E%D1%84%D1%82%D0%B8%D1%8F", "text": "„Джамбазки е хванат с 1.5 промила алкохол, отчетени от дрегер. Спокойно можеше да прегази някой, защото е карал до Боровец и обратно, а не както лъже, че само е преместил колата”, коментира Сидеров. Той запита кой крие евродепутата Джамбазки и по този начин му спестява наказателно преследване и присъда от 1 до 3 години затвор и предположи, че това може да са Каракачанов, шефът на МВР Младен Маринов, премиерът или главният мюфтия. По думите му в момента властимащите правят така, че зам.-председателят на ВМРО да получи административно наказание – глоба, вместо да понесе последствията от действията си. Сидеров се зарече, че ще направи всичко възможно, за да докаже измамата и Джамбазки да понесе пълна отговорност за деянието си. Според лидера на АТАКА евродепутатът трябва да целува ръцете на вътрешния министър, премиера и шефа си - вицепремиер и министър на отбраната, за чадъра, който опънаха заради това, че е член на ЕП. Сидеров е на мнение, че обществото и медиите трябва да настояват да разберат защо е подправена кръвната проба на Джамбазки. Председателят на АТАКА е категоричен, че Джамбазки трябва да понесе наказателна отговорност. По думите на бивш служител на МВР има много неясноти относно взетата проба на члена на ВМРО и вариантите за нейното подправяне са не един и два. „Защо телевизията на братя Домусчиеви – Нова, телевизията на Келнер – бТВ, и телевизията на Кошлуков – БНТ, не зададоха важния въпрос – кой подправи пробата на Джамбазки. Ясно е, че са се намесили от най-високо ниво. Въпросът е „Защо”. Защо само АЛФА задава този въпрос? На най-високо ниво държавната власт се е погрижила да направи чадър и да прикрие престъплението, което е извършил Ангел Джамбазки”, коментира Сидеров. Заради сериозното провинение на евродепутата от ВМРО АТАКА настоява Джамбазки да напусне Европарламента, от който получава 15 хил. евро месечна заплата.", "date": "2019.12.16", "title": "Сидеров: Кой отърва Джамбазки от затвора? Каракачанов, премиерът, МВР шефът или главният мюфтия?"}
{"url": "http://www.classa.bg/%D1%81%D0%B2%D1%8F%D1%82/item/403550-%D0%B5%D0%BA%D1%81%D0%BF%D0%B5%D1%80%D1%82-%D0%B2-%D0%BD%D0%B0%D1%82%D0%BE-%D0%B8-%D1%81%D0%B0%D1%89-%D1%86%D0%B0%D1%80%D1%83%D0%B2%D0%B0%D1%82-%D1%81%D0%B0%D0%BC%D0%BE%D0%B7%D0%B0%D0%B1%D0%BB%D1%83%D0%B4%D0%B0%D1%82%D0%B0-%D0%B8-%D0%B2%D1%83%D0%BB%D0%B3%D0%B0%D1%80%D0%BD%D0%BE%D1%82%D0%BE-%D0%B1%D0%BB%D1%8A%D1%84%D0%B8%D1%80%D0%B0%D0%BD%D0%B5,-%D1%82%D0%BE%D0%B2%D0%B0-%D0%B5-%D0%BF%D1%8A%D0%BB%D0%B5%D0%BD-%D1%84%D0%B0%D1%80%D1%81", "text": "Тръмп издигна „самозаблудата и самовъзхваляването до ранг на изкуство“ — връщайки се от срещата на върха в НАТО в Лондон, той написа в Туитър, че благодарение на забележителните си дипломатически умения е успял да убеди съюзниците от НАТО да харчат повече за отбрана, пише екс-съветникът на главата на МВнР на Словения Борут Гръжич в Hürriyet Daily News. Това не съответства на действителността — колко погрешни са думите му, че САЩ не са променили разходите си за отбрана, твърди експертът. Факт е, че господин Тръмп не обръща нужното внимание на нищо и предпочита да се ръководи не от разума, а от инстинктите си в политиката, убеден е авторът. „Тръмп е кралят на блъфирането, а Макрон го хвана за този блъф“, подчертава той. Това, че американският президент не започна да обсъжда нито с френския си колега или някой друг от държавните глави, присъстващи на срещата, заплахите, стоящи пред алианса, не е изненадващо, аргументира се Гръжич. Тръмп говори само и единствено за бюджета и пита останалите само едно: дали щe отпуснат допълнителни средства за нуждите на отбраната, отбелязва авторът. Подобен „пошъл и вулгарен“ подход е безкрайно далеч от „съвсем реалните заплахи на прага на Европа“, включително конфликта в Сирия, политическата криза в Израел и нарастващата нестабилност в Иран, смята анализаторът. Вместо да обсъжда дългосрочните геополитически цели и да реформира алианса за противодействие на настоящите заплахи, НАТО избира да клюкарства как канадският премиер се подиграва на Тръмп. Или да решава кой е спечелил „Лондонското сражение“ — Тръмп или Макрон, убеден е авторът. НАТО трябва да стане „по-сериозна“ организация и да преразгледа политическите си задачи — само в този случай ще може да оцелее през следващото десетилетие, авторът обобщава. В противен случай НАТО слиза от сцената, завършва авторът.  ", "date": "2019.12.16", "title": "Експерт: В НАТО и САЩ царуват самозаблудата и вулгарното блъфиране, това е пълен фарс"}
{"url": "http://www.classa.bg/%D1%81%D0%B2%D1%8F%D1%82/item/403551-euronews-%D1%89%D0%B5-%D0%BF%D1%80%D0%B5%D1%87%D0%B0%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BB%D0%B0%D1%83%D1%80%D0%B0-%D0%BA%D1%8C%D0%BE%D0%B2%D0%B5%D1%88%D0%B8-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D1%80%D0%B1%D0%B0%D1%82%D0%B0-%D0%B9-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Много граждани на ЕС и експерти в областта на правото се надяват, че създаването на Европейската прокуратура (EPPO) - която ще има компетенции за разследване на престъпления срещу бюджета на Съюза и която трябва да започне да функционира през 2020 г., ще даде нов тласък на борба с корупцията в общоевропейски мащаб. Според последния годишен доклад за защитата на финансовите интереси на Европейския съюз, измамите и неправомерните действия са засегнали 2,5 милиарда евро от бюджета на ЕС за 2018 г. Лаура Кьовеши, назначена на новата позиция Главен прокурор на ЕС, има дълъг опит в борбата с корупцията в родната си Румъния. И все пак, достатъчно ли е само солидното и резюме, за да се справи с огромното предизвикателство пред тази нова институция на ЕС? На неотдавнашно заседание на комисията по граждански свободи, правосъдие и вътрешни работи (LIBE) в Европейския парламент, през декември 2019 г., самата Кьовеши повдига въпроса, че EPPO има само четирима служители за оперативна подкрепа, а институцията очаква да получи повече от хиляда дела през 2020 г. Отвъд опасенията, че EPPO ще бъде затрупана с работа, има паралелна история, която може да попречи на дейността на EPPO още повече - някои правителства може да саботират работата на Кьовеши . България със сигурност ще бъде обект на загриженост от страна на Кьовеши, защото държавата е известна с корупцията си. Класирана е като най-корумпираната членка на ЕС по реномирани индекси, като индекса на възприемането на корупцията, барометъра на свободата и индекса за върховенство на закона. Тя също така е един от най-големите получатели на средства от ЕС, когато един от факторите в БВП. Изчисленията въз основа на публично достъпни данни показват, че България има едно от най-високото съотношение на БВП към европейски фондове в ЕС - 4,91%. За разлика от тях, Унгария има по-ниско съотношение с 4,59%. Междувременно в своя доклад за 2019 г. за организираната престъпност в България Центърът за изследване на демокрацията твърди, че 35,5% от българските компании потвърждават че има корупция в обществените поръчки. Друго проучване на общественото мнение от Немско-българската индустриално-търговска камара през април 2019 г. показа, че 54% от анкетираните смятат, че процедурите за възлагане на обществени поръчки в България са непрозрачни. Разследване на българския партньор на Проекта за докладване на организираната престъпност и корупцията - Бивол, който стана известен като аферата \"Къщи за гости\", добавя последните щрихи към мрачната картина на българското върховенство на закона. То разкри, че политиците и техните роднини са строили луксозни частни къщи с еврофондове, докато се преструват, че развиват българския туризъм. Тези къщи никога не са функционирали като туристически съоръжения. Кой се страхува от Лаура Кьовеши? Като се има предвид разразилата се корупция в страната, не е изненадващо, че правителството на България, ръководено от ГЕРБ на Бойко Борисов, член на Европейската народна партия (ЕНП), се страхува от Лаура Ковеси. През 2017 г. Кьовеши посещава България, за да изнесе лекция за борбата със злоупотребата с власт по покана на президента на Върховния касационен съд на България Лозан Панов. Въпреки това, политици от водещи партии, както и прокуратурата (известна с политическите си симпатии) бойкотираха събитието. Освен това проправителствените медии нарекоха посещението й „провокация“. Новината, че Кьовеши може да стане първият главен прокурор на ЕС, изглежда е предизвикала явна паника в българските политически среди. На заседанието на Корепер II през февруари 2019 г. в Европейския съвет, българският представител гласува против кандидатурата й. Когато вотът започна да се обръща и Кьовеши получи повече подкрепа от ЕНП, премиерът Борисов нямаше друг избор, освен да промени обществената си позиция. Правителството, обаче, имаше още една карта в ръкава: тих саботаж на бъдещите дейности на EPPO по отношение на България. Има не само критика, че тримата кандидати за представител на България в EPPO, които държавата номинира, нямат опит в разследването на измами, но има и съмнения, че процедурата за подбор е била коригирана така, че по-квалифицираните кандидати не са изпълнили подбора критерии. Освен това, през октомври 2019 г. управляващото мнозинство прие бързи изменения, за да се увери, че специализираният наказателен съд, който има характеристики на извънреден трибунал и е политически зависим, има изключителна компетентност да разглежда делата, разследвани от EPPO. Опозицията беше объркана в бързината, тъй като България все още не е транспонирала Директива 2017/1371 за борба с измамите на финансовите интереси на Съюза. Кой иска да заблуди Лаура Кьовеши? Българските кукловоди са ненадминати в постановките. Паралелно с предприемането на мерки, които потенциално могат задкулисно да пречат на работата на EPPO, те се включиха в реторика, напомняща приказката на Ханс Кристиан Андерсен „Новите дрехи на императора“, с ясната цел - да заблудят международната общност за плашещата ситуация в България. От години Борисов, неговите министри и прокуратурата отричат, че в България има всеобхватна корупция. В миналото Борисов стигаше дотам, че България се смята за корумпирана заради „клеветнически доклади“ от „безотговорни“ НПО и медии, като по този начин отхвърля изследванията на Transparency International, Freedom House и т.н. Разбира се, тесните връзки на Борисов с ЕНП предоставиха защита срещу трезвата критика в докладите за България по Механизма за сътрудничество и проверка (CVM), който трябва да следи напредъка в областта на върховенството на закона и борбата с корупцията. Последните доклади не отразяват реалността в страната - тревожно явление, наблюдавано от реномирани организации като Magistrats Européens pour la Démocratie et les Libertés (MEDEL). Последният опит за измама на институциите на ЕС и на гражданското общество се проведе на самото заседание на комисията LIBE в Европейския парламент, на което Лаура Ковеши представи своите виждания за бъдещето на EPPO, както беше споменато по-горе. Заместник-председателят на тази комисия - българският евродепутат Емил Радев (член на управляващата партия ГЕРБ) покани Иван Гешев, който наскоро беше избран за главен прокурор на България, въпреки масовите протести срещу него, да говори заедно с \"Кьовеши със сигурност има гигантска задача пред себе си. Фактът, че България е само една от многото членове на ЕС, които проявяват системна корупция, прави предизвикателството й да се ориентира в пейзажа на ЕС още по-голямо.\" Още щом научават, че Гешев е поканен на тази среща, независими български разследващи журналисти заподозряват, че това е PR-ход, планиран от българските евродепутати от ЕНП, за да представи Гешев като българския Кьовеши и да подведе евродепутатите за корупцията в България. Ето защо те изпращат информация за своите разследвания до членовете на комисията LIBE. Евродепутатите Рамона Стругариу (Renew, Румъния) и Клер Дали (GUE / NGL, Ирландия) директно задават на Гешев въпроси по темите от сигналите и изглежда отговорите не са задоволителни. Дали дори сподели притесненията си, че присъствието на Гешев подлага на съмнение достоверността на самата среща. Благодарение на българските журналисти инсценирата постановка е разкрита. Но винаги ли може да се разчита на бдителни членове на гражданското общество, които да открият подобни измамни сценарии в бъдеще? Кьовеши със сигурност има гигантска задача пред себе си. Тя трябва да свърши трудоемка работа в среда, в която публичните изявите могат да бъдат заблуждаващи. Фактът, че България е само една от многото членове на ЕС, които проявяват системна корупция, прави предизвикателството й да се ориентира в пейзажа на ЕС още по-голямо. Д-р Радосвета Василева,  преподавател в University College London, правен експерт в ЕС и социален активист, фокусиран върху върховенството на закона. Превод -Liberta.bg", "date": "2019.12.16", "title": "Euronews: Ще пречат на работата на Лаура Кьовеши заради борбата й с корупцията в България"}
{"url": "http://www.classa.bg/%D1%81%D0%B2%D1%8F%D1%82/item/403552-%D0%B0%D0%BD%D0%B4%D1%80%D0%B5%D0%B9-%D1%81%D0%B0%D1%85%D0%B0%D1%80%D0%BE%D0%B2-%D0%B1%D0%B5-%D1%83%D0%B1%D0%B8%D1%82-%E2%80%93-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-30-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D1%83%D1%87%D0%B5%D0%BD", "text": "Още през 1998 г., бившият кмет на Санкт Петербург Анатолий Собчак пише статия, в която аргументира съмненията си, че големият учен и правозащитник Андрей Сахаров е бил убит. И двамата участвали в парламентарната комисия за регионите и по тази линия станали много близки. Собчак предложил своето писание на много медии в Москва и Санкт Петербург, но нито една не се съгласила да го публикува. Това съобщава изданието newsru.com. Неговата вдовица Людмила Нарусова, която е сенатор в Съвета на федерацията, извади преди дни на бял свят скандалния текст. Той е със заглавие „ ?“. Статията била написана през декември 1998 г. в Париж, месец след убийството на Галина Старовойтова, депутат от Държавната дума. Написаното така и останало в семейния архив.     „ “, написал Собчак. Според него академикът е бил убит, защото присъствието му в политическия живот „ “, и в същото време „ “. Собчак отбелязва, че Сахаров умира малко преди обявената национална стачка на миньорите, на която той е бил инициатор и вдъхновител и Втория конгрес на народните представители. Смъртта на Сахаров „ “, се казва още в статията. Нарусова твърди, че съмненията за насилствената смърт на Сахаров са се породили у Собчак след разговор с много известен учен химик, който бил убеден, че академикът е отровен с вещество, което предизвиква спиране дейността на сърцето, без да остават следи в организма. Собчак имал намерение да отправи официално запитване за смъртта на Сахаров. Директорът на Института „Сахаров“ Сергей Лукашевский коментирал, че подозрения за убийство на Сахаров е имало още в края на 90-те години, но неговата съпруга Елена Бонер считала тези версии за „по-скоро необосновани“. „ “, заявява още Лукашевский пред радио „Ехото на Москва“. Въпреки това директорът на Центъра „Сахаров“ смята, че версията за убийство на световно известния правозащитник, ще намери широк отзвук по света, защото „ “. „Т “.   Самият Собчак умира две години след написване на статията за Сахаров. Официалната причина за неговата смърт е сърдечна недостатъчност, но тази констатация също бе поставена под съмнение. През 2000 г. Калининградската прокуратура започва разследване на обстоятелствата около смъртта на Собчак. Поводът е статия в калининградски вестник, в която се описва, че в стаята на Собчак в хотел „Рус“ в Свердловск, е имало неизвестен посетител, точно когато Собчак умира. Твърди се още, че не му е оказана своевременно медицинска помощ, отново заради въпросния неизвестен. По-късно разследването е прекратено с мнение, че Собчак е починал от сърдечна недостатъчност в резултат на исхемично заболяване. Андрей Сахаров умира на 14 декември 1989 г. на 68 години. Погребението му се превръща в инстинска манифестация, на която се стичат стотици хиляди негови поддръжници и последователи.     Въпреки това хора от управляващите кръгове и до ден днешен го наричат съучастник на САЩ в разпадането на СССР. През 1988 г. Европейският парламент учредява награда за изключителни постижения в защита на човешките права и свободи на името на големия учен и дисидент Андрей Сахаров. Като учен Сахаров изследва космическите лъчение и е част от съветския екип, който работи по ядрената и водородната бомба. участва в създаването на първите истински съветски водородни бомби (1955), както и на Цар бомба (1961), най-мощното устройство, взривявано в историята. В края на 50-те години на XX век Сахаров започва да разбира моралните и политическите последствия от своята работа. Още тогава той се обявява против ядрените оръжия и настоява открито за спиране на ядрената надпревара. През май 1968 г. публикува есето „Размишления за прогреса, мирното съвместно съществуване и интелектуалната свобода“, където описва антибалистичните отбранителни системи като основна предпоставка за ядрената война. Есето е публикувано в чужбина, а Сахаров е отстранен от изследванията. През 1972 г. се жени за правозащитничката Елена Бонер. През 1973 г. Сахаров е номиниран за Нобелова награда за мир, която е връчена на 10 декември 1975 г. на жена му, тъй като на него не му е разрешено да напусне Съветския съюз. Заради своята правозащитна дейност е арестуван на 22 януари 1980 г. след протестите му срещу съветското нахлуване в Афганистан и е заточен в Горки, коъто е затворен град. Между 1980 и 1986 г. Сахаров е държан под строго полицейско наблюдение. Сахаров подпомага създаването на първите независими политически организации в страната и става един от основателите на съветска политическа опозиция. През 1989 г. е избран в новия парламент и става един от лидерите на демократичната общност в него. На 14 декември 1989 г., малко след 21 ч., Сахаров отива в ателието си, за да почине малко преди да държи реч на следващия ден в Конгреса. Жена му отива да го събуди в 11 ч., както той е пожелал, но го намира мъртъв. Заключението е: инфаркт. Наричан е и до днес Дисидент №1 на Съветския съюз.", "date": "2019.12.16", "title": "Андрей Сахаров бе убит – сензационно разкритие 30 години след смъртта на големия учен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403553-%D0%B5%D0%BA-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B2%D0%B0%D0%BB%D1%8F-%D0%B0%D1%85%D1%87%D0%B8%D0%B5%D0%B2%D0%B0-%D0%B7%D0%B0-%D0%B4%D0%BE%D0%BA%D0%BB%D0%B0%D0%B4-%D0%BF%D0%BE-%D0%B5%D0%BA%D0%BE%D0%BF%D1%80%D0%BE%D0%B5%D0%BA%D1%82", "text": "Европейската комисия разглежда фактите от журналистическо разследване на Валя Ахчиева за бутафорен екодоклад, изготвен с европейски пари, предаде Euractiv, където излезе материалът на Ахчиева. По информацията в разследването български консорциум е изготвил доклад, в който е записано, че вълците в България са точно толкова, колкото са били и през 2013 година, но в бъдеще се очаква да изчезнат, без ясна обосновка на твърдението. Разследването повдига въпроса как са използвани досега европейските субсидии – общо 1 милиард и половина лева за финансиране на всички дейности по Натура 2000. 200 милиона лева са дадени от ЕК само за оперативна програма \"Околна среда\", именно за да се подобри състоянието на видовете и природните местообитания, отбелязва Euractiv. В повечето случаи за изпълнение на обществените поръчки за \"Натура 2000\" МОСВ избира консорциуми, включващи фирмите \"Дикон груп\" и фирмата \"Портфолио проджект мениджмънт\", които нямат експерти по биоразнообразие, а изпълняват администраторски функции. \"ЕК е запозната с последното разследване на Валя Ахчиева и го анализира. Рано е да коментираме\", казва на 10 декември говорителят по въпросите на околната среда Вивиан Лунела, цитирана от Euractiv.", "date": "2019.12.16", "title": "ЕК разглежда разследване на Валя Ахчиева за доклад по екопроект"}
{"url": "http://www.classa.bg/%D1%81%D0%B2%D1%8F%D1%82/item/403554-%D0%BA%D1%80%D0%B8%D0%B7%D0%B0%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%BE%D1%82-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%BA%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%B5%D0%BD-%D0%B4%D1%8A%D0%BB%D0%B3", "text": "Зомби компаниите продължават да шестват в корпоративния свят, като групата им се разраства, пише за Financial Times Галя Велимухаметова, старши инвестиционен мениджър в Pictet Asset Management. Броят на предприятията в индустриализираните страни, чиито разходи за лихви надвишават годишните им печалби - т.нар. „зомби компании“, както още са известни, достига ниво, невиждано след световната финансова криза. Bank of America Merrill Lynch изчислява, че има 548 от тези зомбита сред предимно богатите държави от ОИСР. За сравнение, най-високият брой по време на кризата беше 626. Тези зомбита бяха поддържани живи с години чрез евтини разходи по заемите, за което допринесоха инвеститорите, преследващи каквато и да е доходност на фона на бичия пазар при държавните облигации. Това помага да се обясни защо днес има пет пъти повече зомбита, отколкото в края на 90-те години, когато лихвите бяха значително по-високи в световен мащаб. Имотната група WeWork, която продължава да изсмуква все повече капитали, само за да се задържи на повърхността, трябва да бъде главното зомби. Но както се подчертава в скорошно проучване на Morgan Stanley, има много други големи компании с масивни дългове, които нямат достатъчно приходи, за да покриват лихвените си плащания, като Telecom Italia и базираната в Гърция лотарийна компания Intralot. Броят се увеличава особено сред малките и средни американски фирми, в Европа и особено във Великобритания. Емблематични британски компании, залети от дългове, все по-често фалират, като икономическите последици от Brexit вероятно ще вкарат в затруднения \"побратимите\" на  . Увеличаването на корпоративния дълг е естествено следствие от политиката на лесни пари на централните банки, които поддържат лихвените проценти на ниски нива. Лесно е да се види причината за нарастващата задлъжнялост в реалната цена на дълга. Разходите за заеми на компаниите, представени чрез коригираната спрямо инфлацията доходност на корпоративните облигации от еврозоната с инвестиционен клас, са около минус 1 на сто. Ситуацията е подобна в други части на света. Корпорациите отговориха на тази среда, като оптимизираха източниците си на финансиране. Никъде това не е по-очевидно, отколкото в САЩ, където от 2009 г. насам компаниите са заели над 3,1 трлн. долара чрез дългови ценни книжа и заеми, като същевременно са изкупили обратно акции за 4 трлн. долара, според данните на Федералния резерв на САЩ.       В повечето филми за зомбита те все пак могат да бъдат убивани. Много компании могат да имат ужасен край, ако маржовете на печалба попаднат под допълнителен натиск поради търговски конфликт и общото глобално икономическо забавяне. Качеството на корпоративния кредит се влошава от десетилетия. През 90-те години средният рейтинг на агенцията S&P Global беше твърдо инвестиционен. Сега е само една степен над неинвестиционния. Това представлява голяма грижа за здравето на борсите. Евентуален икономически спад увеличава перспективата за внезапна, драматична каскада от рейтингови понижения. Много големи инвеститори са ограничени да държат дълг само от инвестиционния клас, което означава, че ще трябва да продават вложенията си, които спаднат под него. Това би причинило сериозни разпродажби на сравнително неликвидния пазар на облигации с висока доходност, тъй като останалите купувачи ще се борят да поемат допълнителното предлагане. Размиването на традиционните защити за инвеститорите прави внезапната криза още по-вероятна. През 2011 г. почти всички европейски корпоративни заеми бяха емитирани с твърди клаузи - минимални финансови прагове, които гарантират, че компанията ще може да изпълни задълженията си. Сега повече от 80 на сто от дълга, издаван от най-големите компании, се класифицира като „безклаузен“, предлагайки незначителна защита на кредиторите. Тези, които инвестират в проблемни активи и специални ситуации, обръщат голямо внимание на факта, че 6 процента от европейските облигации с неинвестиционен рейтинг се търгуват на „проблемни“ нива, т.е. повече от 10 процентни пункта над доходността по държавните облигации, според Deutsche Bank. Съотношението бе едва 3% преди година. Подобно е положението в САЩ, където 9,3 на сто от книжата в базовия индекс на облигациите с висока доходност се търгуват на нивото на проблемните активи, спрямо 3,5 на сто през септември 2018 г. В противовес на това повечето инвеститори в облигации изглеждат самодоволни. Средната доходност за облигация с неинвестиционен рейтинг в Европа е едва 3,1 на сто спрямо 1,9% преди година. Средната стойност за последните 20 години е много по-висока - 8,5 на сто. Интервенциите на централните банки подпомогнаха корпоративния сектор през по-голямата част от последното десетилетие и може да продължат да го правят, докато инфлацията започне да нараства. Междувременно, разхлабването на фискалната политика и отслабването на търговското напрежение могат да стимулират печалбите. Но когато един бизнес цикъл е в напреднал стадий като сегашния, шансовете за спад се увеличават. Има признаци, че кризата може да започне на пазара на корпоративен дълг.    ", "date": "2019.12.16", "title": "Кризата може да започне от пазара на корпоративен дълг"}
{"url": "http://www.classa.bg/%D1%81%D0%B2%D1%8F%D1%82/item/403555-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": " срещу „Северен поток-2“ имат различни аспекти, които следва да бъдат оценявани различно. Единият от тях е подходът на Вашингтон: Германия и ЕС трябва по принципни съображения да се бранят срещу подобна намеса в техните суверенни решения. Със съюзници не се постъпва по този начин, пише в    Санкциите са пореден удар по европейско-американските отношения. Те задълбочават пукнатините в трансатлантическите отношения – при това във време, когато западните съюзници имат нужда да са единни предвид на глобалните предизвикателства. В случая обаче САЩ имат право. „Северен поток-2“ е политически проект на руското ръководство, който вреди на европейската сигурност. Изграждането на газопровода подкопава успешните усилия, които ЕС предприе след като в руско-украинския газов спор в края на 2005/2006 година Кремъл демонстрира как използва енергийните си ресурси като политическо оръжие.  Газопроводът по дъното на Балтийско море отслабва позицията на Украйна спрямо Русия. За Киев въпросът не опира само до приходите от транзита на газ - става дума и за това, че  икономическата зависимост на Русия от този газопровод е един вид гаранция за сигурността на Украйна . След срещата на върха на Нормандската четворка в началото на седмицата руският президент Владимир Путин даде ясно да се разбере, че няма интерес от политическо решение на конфликта, което да е приемливо за Украйна. От второстепенно значение за оценката на руския проект е дали със санкциите срещу \"Северен поток-2\" САЩ искат да подобрят шансовете си да продават на Европа американски втечнен газ, както твърдят редица наблюдатели. Европейската комисия и източноевропейските страни от ЕС, чиито интереси, свързани със сигурността, този проект застрашава, от години изразяват несъгласието си с него. И Берлин трябваше да послуша тях, а не германските мениджъри, които Путин награждава с ордени за приятелство. ", "date": "2019.12.16", "title": "„Северен поток-2“: Американските санкции и европейските интереси"}
{"url": "http://www.classa.bg/%D1%81%D0%B2%D1%8F%D1%82/item/403556-%D0%BA%D0%B0%D0%BA%D1%8A%D0%B2-%D0%BA%D0%BE%D0%BB%D0%B5%D0%B4%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D0%B3%D0%BE%D1%82%D0%B2%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0-%D0%BE%D1%81%D1%82%D0%B0%D0%BD%D0%B0%D0%BB%D0%B8%D1%8F-%D1%81%D0%B2%D1%8F%D1%82", "text": "Отново сме на добре позната територия. Северна Корея отново изпраща криптирани заплахи към останалата част от света и най-вече към Запада, а световните лидери се опитват да ги дешифрират. През последните 12 месеца режимът на Ким Чен-ун заложи на нова насока, чиято кулминация Пхенян може да сервира като \"коледен подарък\" за Европа и САЩ. Ким и Тръмп се срещнаха три пъти с надеждата да се стигне до сделка между КНДР и Вашингтон, която ще принуди Северна Корея да се откаже от ядрената си програма в замяна на отпадане на част от санкциите и нормализиране на международните взаимоотношения. Дали подобно споразумение е постижимо остава загадка.  Дори и най-острите умове, които се занимават с въпросите около Северна Корея, казват, че в сравнение с това, което ще се случи за в бъдеще, техните прогнози са просто \"предсказания на база на образованието\". Но всички те стигат до един консенсус - КНДР е разочарована от явлението, което определя като липса на гъвкавост и креативност от страна на американските дипломати. По-притеснителното е, че почти всяка стъпка оттук нататък ще бъде предприета, за да привлича вниманието на Белия дом и президента Тръмп. Повечето експерти, с които \"Си Ен Ен\" разговаря, смятат, че следващият ход на Пхенян ще е опит за извеждане на спътник в орбита.  В събота през изминалата седмица севернокорейските държавни медии съобщават, че проведено \"поредното решаващо изпитание\" на площадката за изстрелване Сохае - съоръжение, което КНДР се предполагаше, че ще унищожи с напредъка на преговорите с Вашингтон. В началото на декември дойде още една подобна вест, че в Сохае се провеждат \"много важни тестове\". Пхенян твърди, че космическата програма на Северна Корея, е изцяло за научни и мирни цели. Ким Чен-ун често казва, че иска да изгради \"мощна и просперираща социалистическа нация\" чрез самостоятелна икономика, която се основава на базата на науката и технологиите. Откакто пое властта след смъртта на баща си през 2011 г., младият лидер успешно спомогна за изстрелването на два сателита в орбита. Но амбициите на Ким не успокояват международната общност. Извеждането на сателити в орбита показва, че КНДР разполага с технология, която може да позволи и изстрелването на балистични ракети, пренасящи ядрени бойни глави. Корейската централна информационна агенция потвърждава, че последният тест, проведен на площадката за изстрелване, ще допринесе за стратегическото ядрено развитие на страната. И докато все още не е ясно какво точно целят последните изпитания, ясно е, че всеки спътник, който Северна Корея пуска, би могъл да предостави жизненоважна информация на своята програма за балистични ракети. Предстои КНДР да демонстрира способността си да изведе големи товари извън атмосферата и да ги върне обратно - изискване, което от критично значение за всяка военна програма.  Това казва пред \"Си Ен Ен\" Евънс Ревър, който е бивш експерт по въпросите за Северна и Южна Корея към Държавния департамент на САЩ. Той допълва, че международната общност не бива да се изненадва, ако този \"летящ сателитен старт\" включва демонстрации на възможностите на Пхенян да изпрати големи товари към северната част на Тихия океан. Зловещото послание, което Пхенян предава към Запада, е, че КНДР наистина е способна да нанесе удари по САЩ с ядрено оръжие. Северна Корея прави нещо подобно през 2012 г., когато Пхенян и Вашингтон постигат споразумение и мораториум върху балистичните ракети и ядрените тестове и съгласие дейността в ядреното съоръжение в Йонбьон да бъде прекратена в замяна на няколкостотин тона хранителна хуманитарна помощ. Но за сателитни изстрелвания в орбита не се споменава нищо. Затова сделката пропада, след като Северна Корея две седмици по-късно пуска сателит, защото двете страни в преговорите не постигат съгласие дали сателитните ракети се смятат за ракети със среден и голям обсег. Този дебат се води и до днес. След като срещата на върха между президента Тръмп и Ким Чен-ун в Ханой през февруари тази година приключи рязко и отново без сделка, Тръмп заяви, че Ким му е дал словесна гаранция, че \"няма да прави тестове на ракети, бойни глави или каквото и да било общо с ядрени оръжия\". Тръмп не посочва в списъка сателитни изстрелвания, така че те все още попадат в сива зона. Адам Маунт, старши сътрудник във Федерацията на американските учени, казва, че това несъответствие е още по-сериозна причина, поради която Вашингтон е трябвало да настоява за \"ясно замразяване на ядрените и ракетните тестове, което би осигурило основание за подновяване на преговорите\". Според Маунт каквото и да предприеме Северна Корея, независимо дали е представено като \"подарък\" за Запада, или като \"нов път\", администрацията на Тръмп не бива да се изненадва. През годините КНДР постепенно усилва натиска си върху Белия дом и се опитва да го принуди да капитулира в преговорите, казва още Маунт, като казва, че екипът на Тръмп върви като в транс през разговорите си с Пхенян. Специалистът смята, че едва през последните месеци американският държавен глава разбира пред каква потенциална криза е изправен. Тест на междуконтинентална балистична ракета или такъв на ядрено оръжие биха били още по-голяма провокация и със сигурност ще привлекат вниманието на Тръмп. Още през 2017 г. Пхенян споменава за изпитателно изстрелване на междуконтинентална балистична ракета - вид, който е предназначен за пренасянето на ядрена бойна глава към целта си, която може да е на другия край на планетата. Може да е например \"подарък\" за Вашингтон. Освен това тестът се проведе на 4 юли - Денят на независимостта. През същата година Ким Чен-ун тества още две подобни ракети и проведе най-големият подземен ядрен опит за КНДР. Ако погледнем малко назад в историята, ще установим, че севернокорейският лидер става по-настоятелен, когато спрат да му обръщат внимание. Режимът на диктатора също така осъзнава, че изпитания на балистични ракети с голям обсег и ядрени оръжия биха могли да се разглеждат като огромна провокация не само от САЩ, но и един от основните съюзници на Пхенян - Китай. А ако Северна Корея иска да облекчи режима на санкциите - провокациите не са правилният път.  Възможно е САЩ и Южна Корея да отговорят на провокациите със съвместни военни учения, нови военни бази на Вашингтон около Корейския полуостров, значително увеличаване на натиска върху Пхенян или срив в дипломатическия процес, а с него и всякаква надежда за облекчаване на санкциите. Северна Корея не е детонирала балистични ракети или ядрено оръжие от 2017 г. насам. Миналата година КНДР взриви някои от тунелите си в тестовите съоръжения, но експертите никак не са сигурни дали действията не са просто за заблуда и дали не са обратими. На церемонията по взривяването присъстваха само подбрани журналисти, но не и експерти по въпроса. Каквото и да има на ум Пхенян, Западът трябва да знае, че капацитетът им често надхвърля очакванията, а Ким Чен-ун е готов на всичко, за да подобри ядрените си сили, независимо от дипломатическата цена, която трябва да плати. С други думи - не подценявайте севернокорейския лидер и амбициите му.  ", "date": "2019.12.16", "title": "Какъв коледен подарък готви Северна Корея за останалия свят"}
{"url": "http://www.classa.bg/%D1%81%D0%B2%D1%8F%D1%82/item/403545-%D0%B4%D0%B8%D0%BB%D0%B5%D0%BC%D0%B0%D1%82%D0%B0-%D0%BD%D0%B0-%D0%B2%D0%B0%D0%BD-%D0%B4%D1%80%D1%8E-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%BF%D0%BE%D1%82%D1%8A%D0%B2%D0%B0%D1%89%D0%B8%D1%8F-%D0%BA%D0%BE%D1%80%D0%B0%D0%B1-%D0%B8%D0%BB%D0%B8-%D0%B4%D0%B0-%D0%B7%D0%B0%D0%BF%D0%B0%D0%B7%D0%B8-%D0%BC%D1%8F%D1%81%D1%82%D0%BE%D1%82%D0%BE-%D1%81%D0%B8-%D0%B2-%D0%BA%D0%BE%D0%BD%D0%B3%D1%80%D0%B5%D1%81%D0%B0", "text": "Депутатът-демократ Джеф Ван Дрю (D-NJ), противопоставил се на импийчмънта на президента Доналд Тръмп, планира да смени партиите. Докато мнозина се радват на неговия „храбър ход\", други го нарекоха „предател, отчаяно искащ да запази мястото си\". Докато Камарата се готви да гласува за импийчмънт следващата седмица, Ван Дрю, един от двамата демократи, които се противопоставиха на процеса, се срещна с Тръмп в петък, съобщиха няколко новинарски издания. В по-ранни интервюта Ван Дрю обясни, че е тръгнал против партията си, тъй като смята, че съдбата на Тръмп трябва да решат американците на изборите следващия ноември и заяви, че няма да гласува за импийчмънт. Демократите обвиняват президента, че е оказвал натиск върху украинския си колега Владимир Зеленски да започне антикорупционно разследване на дейностите на сина на Джо Байдън. Седмици на изслушванията се превърнаха в парад на свидетели, споделящи спекулации и лични мнения, за които демократите смятат, че са доказали, че Тръмп злоупотребява с властта и възпрепятства правосъдието. Новината за напускането на Ван Дрю от партията бе посрещната с радост от привържениците на републиканците в събота. Демократите обясниха неговия ход с позоваване на анкети, показващи намаляваща подкрепа в неговия район, защото „той е предател и ужасен човек\". Ван Дрю беше един от звездните депутати, които обърнаха републикански окръг по време на изборите през 2018 г., което доведе до демократично мнозинство в Камарата. Неговото противопоставяне срещу импийчмънта едва ли ще промени резултата от гласуването, насрочено за следващата седмица. Процесът на импийчмънт така или иначе е много малко вероятно да мине в републиканския сенат - въпреки че мнозина още запазват надежда, че може да има достатъчен брой републиканци, които тайно ненавиждат Тръмп, за да гласуват срещу партийната линия. Но това би ги направило също „предатели и ужасни хора\", нали?", "date": "2019.12.16", "title": "Дилемата на Ван Дрю -  да напусне потъващия кораб или да запази мястото си в Конгреса?"}
{"url": "http://www.classa.bg/%D1%81%D0%B2%D1%8F%D1%82/item/403546-%D1%82%D0%BE%D0%BF-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%E2%80%9E%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BA%D0%B0%D0%B6%D0%B5%D0%BC-%D0%BD%D0%B0-%D1%81%D0%B0%D1%89,-%D1%87%D0%B5-%D1%88%D0%B5%D0%B3%D0%B8%D1%82%D0%B5-%D1%81%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BB%D0%B8%E2%80%9C", "text": "Докато САЩ се грижат да ударят със санкции европейските фирми, изграждащи последния участък от газопровода \"Северен поток Русия-Германия\", висш депутат в Берлин заяви, че официалните протести вече не работят - но силната реакция би могла да свърши работа. Германия може да следва водещите позиции на САЩ в областта на външната политика и разходите за отбрана, но е по-малко склонна към подчинение, що се отнася до енергийната сигурност, което е най-важното за икономическата централа на Европа. Тази седмица американските депутати представиха законопроект за затягане хватката около водещия енергиен проект на Германия, който се изпълнява съвместно с Русия, насочена към европейските компании, които полагат подводни тръби за много обсъждания газопровод „Северен поток 2\". Предложеният пакет санкции, който все още трябва да бъде одобрен от Сената и президента, предвижда замразяване на активи и отмяна на американски визи за изпълнителите на „Северен поток\". А на Берлин това не се харесва много. Външният министър Хайко Маас заяви, че европейската енергийна политика се прави в Европа, а не в САЩ, докато Йоахим Пфайфер, висш депутат от Християндемократите на Ангела Меркел, заяви, че наложените наказания от страна на САЩ „са не само недружелюбен акт, а вече и враждебен акт към техните съюзници.\" Но за други високопоставени политици тези грубо изразени забележки са беззъби. Берлин трябва да се насочи към това, което САЩ агресивно предлага като алтернатива на руската енергия - а именно собствения си втечнен природен газ (LNG), заяви в интервю Клаус Ернст, председател на Бундестагския комитет по икономически въпроси и енергетика. Ако Вашингтон продължава да пречи на завършването на \"Северен поток 2\", плюс налагането на \"наказателни тарифи върху вноса на този газ в Германия\" може да се превърне в достатъчно възпиращ ефект. \" Следователно продажбите на втечнен природен газ ще намалеят, и това ще накара САЩ да се замислят за поведението си. Не може да продължи така ... Сега вече не можем да се ограничаваме само да правим правителствени изявления, но трябва да покажем на американците, че шегите са приключили\". За Ернст купуването на американски газ е път за никъде. Той настоява, че добивът на американски втечнен природен газ чрез фракинг, не е приемлив за Германия и освен това е много по-скъп от руския газ.   Докато продължава строителството на „Северен поток\", САЩ се опитаха да хвърлят геополитиката в дебата, като президентът на САЩ Доналд Тръмп заяви, че Германия, както и останалата част от Европа, може да стане зависима от доставките на газ от Москва. „Този аргумент е несъстоятелен поради причината, че местоположението на тръбопровода няма никакво значение, стига газът, доставен през него, да се произвежда в Русия\", каза Ернст. Русия също има всички основания да се придържа към сделката. С други думи, „Русия е също толкова зависима от продажбите на своя газ, колкото Германия би била зависима от руския газ ... Така че тук говорим не за зависимост, а само за измислена обосновка на САЩ за увеличаване на продажбите на американски газ\". Въпреки нарастващото негодувание от подхода на моркова и тоягата на САЩ, канцлерът Меркел частично се поддаде на натиска, давайки зелена светлина за най-малко четири терминала за втечнен природен газ, които ще бъдат изградени до средата на 2020-те. Интересното е, че самите американски корпоративни медии твърдят, че американските санкции няма да променят нищо. Bloomberg, например, изтъкна, че „тяхното времетраене и същност могат само да забавят сегашното завършване на проекта\". Германската компания, която допринася за изграждането на тръбопровода, заяви, че той ще бъде завършен до края на годината, ако ветровитото балтийско време не промени графика. Последната останала част на Северен поток - дълга приблизително 280 км - минава близо до датския бряг и страната предварително одобри строителните работи.", "date": "2019.12.16", "title": "Топ германски депутат: „Трябва да покажем на САЩ, че шегите са приключили“"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403537-%D0%BD%D0%B0-%E2%80%9E%D0%BF%D1%80%D0%B8%D0%BC%D0%B0%D0%BA%D0%BE%D0%B2%D1%81%D0%BA%D0%B8%D1%82%D0%B5-%D1%87%D0%B5%D1%82%D0%B5%D0%BD%D0%B8%D1%8F%E2%80%9D-%D0%B2-%D1%81%D0%BE%D1%84%D0%B8%D1%8F-%D0%B1%D0%B5%D1%88%D0%B5-%D0%BE%D0%B1%D1%81%D1%8A%D0%B4%D0%B5%D0%BD%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BB%D0%B8%D0%B4%D0%B5%D1%80%D1%81%D1%82%D0%B2%D0%BE-%D0%B2-%D0%BC%D0%BD%D0%BE%D0%B3%D0%BE%D0%BF%D0%BE%D0%BB%D1%8E%D1%81%D0%BD%D0%B8%D1%8F-%D1%81%D0%B2%D1%8F%D1%82", "text": "Акад. Евгений Примаков посмъртно бе удостоен с Награда за лидерство в държавността „Стефан Стамболов”. Доклади изнесоха водещи руски учени и експерти, сред които акад. Александър Динкин и бившия директор на руското разузнаване арм. ген. Вячеслав Трубников В края на миналата седмица за пръв път у нас и при голям успех се проведоха двудневните „Примаковските четения”, посветени на темата за политическото лидерство в многополюсен свят. В събитието взеха участие изявени български и руски учени, политици и общественици. Организатори на събитието са Форум „България-Русия”, Институтът за световна икономика и муждународни отношения (ИМЕМО) при Руската академия на науките, Институтът по лидерство при УниБИТ, Посолството на Руската федерация у нас. Международната конференция бе открита от председателя на Форум „България-Русия” проф. Светлана Шаренкова с думите, че отговорността на организаторите е огромна не само заради важността на темата, но и заради паметта на големия учен и държавник акад. Примаков. Тя припомни, че в центъра на Москва вече се издига паметник на Евгений Примаков, а при неговото откриване президентът Владимир Путин го е определил като „Велик гражданин на Русия”. В България неговото интелектуално наследство ще бъде съхранявано чрез ежегодното провеждане на „Примаковски четения” и чрез трудовете му, които Форум „България-Русия” издава.  Конференцията бе уважена с поздравителен адрес от вицепремиера и министър на отбраната Красимир Каракачанов, в който той напомни, че акад. Примаков е емблематична личност, една от най-ярките фигури на руския дипломатически, политически и научен живот, знакова фигура не само за Русия, но и за целия свят. „Концепцията за многополюсния свят на акад. Примаков предполага световен ред, основан на баланс, с поглед към различни центрове на влияние, с множество модели на развитие”, написа вицепремиерът до участниците в събитието. Доклади на конференцията изнесоха акад. Александър Динкин, президент на ИМЕМО, Армейски генерал Вячеслав Трубников, бивш директор на службата за външно разузнаване на Русия, проф. Надежда Арбатова, д-р Юрий Квашнин, философът чл.-кор. Васил Проданов,писателят и издател чл.-кор. Иван Гранитски, д-р Маргарита Попова – вицепрезидент на Република България (2012-2017), председателят на Общото събрание и дългогодишен ректор на УниБИТ проф. Стоян Денчев и други. През втория ден в сградата на УниБИТ доклади изнесоха десетки учени, преподаватели, докторанти. На откриването на форума заместник-председателят на Народното събрание Кристиан Вигенин заяви: \"Организаторите на международната конференция избраха изключително важна тема - необходимостта от ефективно лидерство и изграждането на многополюсен свят. В момента една държава не може да реши нито един проблем на човечеството, каквито са треторизмът, киберсигурността и други. Оцеляването на човечеството зависи от сътрудничеството, от интеграционните проекти между центровете на влияние. Надявам се новите лидери да определят нови направления за развитието на човечеството и ще вървим спокойно, защото сегашният път на конфликт и конфронтация води до задънена улица “. Президентът на Института за световна икономика и международни отношения (ИMEMO) на Руската академия на науките акад. Александър Динкин отбеляза, че България е втората страна, в която се провеждат Примаковските четения. \"Нашата платформа вече получи световно признание като място за остър и откровен обмен на мнения. България се превърна във втората (извън Русия) страна, в която се провежда този форум, преди това се проведе в Ереван, Армения\", отбеляза той. Руският посланик в България Н. Пр. Анатолий Макаров изрази надежда, че провеждането на „Примаковски четения“ в София ще се превърне в добра традиция. В двата дни на „Примаковските четения” руски и български експерти представиха аргументирани и задълбочени доклади за съвременните предизвикателства, за лидерството в многополюсния свят, за заплахите от дигиталните войни и други важни теми. \"Проблемът с лидерството е гореща тема. Появата на млади политици винаги е добра, но ако енергията им се комбинира с опит и мъдрост, тогава е много по-добре\", подчерта президентът на Института за световна икономика и международни отношения Александър Динкин. Руският учен даде и конкретни примери: „Украинският президент Владимир Зеленски има дълъг път, за да докаже правото си на лидерство. Зеленски има задачата да превърне подкрепата, която получи на изборите в действителна политика\". Според Динкин френският президент Еманюел Макрон е също лидер на нова формация, своеобразен символ на нова вълна, на скъсване със стария център, който до голяма степен е дискредитирал себе си в Европа и САЩ, но Макрон също трябва да докаже на практика линията, която следва. Основното е да се поддържа и пази суверенитетът Важността на поддържането на държавния суверенитет в нестабилен свят бе посочена като приоритет от един от почетните гости на Форума - бившият директор на Службата за външно разузнаване на Руската федерация, член на Борда на директорите на ИМЕМО, армейски генерал о. з. Вячеслав Трубников. „Двадесет и първи век не донесе нито мир, нито просперитет, той запази предизвикателствата, възникнали в края на ХХ-ти век, а сега те дори често ескалират“, казва той в интервю за ТАСС. „Това са явления като международния тероризъм, който съществува и ще продължава да съществува, особено след като се появиха и такива псевдо-държави на терористична и ислямистка основа като ИДИЛ. Такъв е проблемът с неразпространението на ядрено оръжие, който възниква в резултат на разрушаването на установените нормални „червени линии” на диалог и сдържане, които бяха установени в миналото, дори и в периода на Студената война. „Искам да подчертая, че за Русия най-важното е запазването на суверенитета на една държава, което е гаранция в рамките на този несигурен свят. Това е най-важното, а когато суверенитетът се преотстъпва на друга държава - това е престъпление\", заяви Трубников. Говорейки за отношенията между Русия и НАТО, Трубников подчерта, че всеки подход на НАТО към руските граници е нарушение на суверенитета на Русия, на който тя не може да гледа спокойно. Той даде пример с чуждите военни бази в близост с руските граници. Посмъртно признание от България за акад. Евгений Примаков Като част от Примаковските четения се проведе церемония по връчване на наградата „Стефан Стамболов” за лидерство в държавността, която беше посмъртно присъдена на руски учен, дипломат и държавник акад. Евгений Примаков. Носители на Наградата „Стефан Стамболов” през годините са личности като патриарсите Максим и Неофит, президентът (1990-1997 г.) д-р Желю Желев и президентът (2002-2012 г.)  Георги Първанов, генералният директор на ЮНЕСКО Ирина Бокова, юристът и един от основните създатели на съвременната ни Конституция Гиньо Ганев, вътрешният министър Николай Добрев (посмъртно), вицепрезидентите ген. Ангел Марин, Маргарита Попова и Илияна Йотова, омбудсманът (2015-2019 г.) Мая Манолова. В сферата на духовността носители са творци и интелектуалци като художникът акад. Светлин Русев, тракологът проф. Александър Фол, писателят акад. Антон Дончев, историкът и музеен деятел проф. Божидар Димитров, проф. Андрей Пантев – историк и парламентарист, председателите на БАН акад. Иван Юхновски и акад. Стефан Воденичаров, историкът акад. Георги Марков, Видинският митрополит Дометиан, Пловдивският митрополит Николай и други.        ", "date": "2019.12.16", "title": "На „Примаковските четения” в София беше обсъдено политическото лидерство в многополюсния свят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403538-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%80%D0%B0%D0%B7%D0%BA%D1%80%D0%B8-17-%D1%82%D0%B5-%D0%B2%D0%B0%D0%B3%D0%BE%D0%BD%D0%B0-%D1%81-%D0%BD%D0%B0%D0%B4-800-%D1%82%D0%BE%D0%BD%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8,-%D1%81%D0%BF%D1%80%D0%B5%D0%BD%D0%B8-%D0%BD%D0%B0-%D0%BF%D1%8A%D1%82-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%81%D0%B0-%D0%BC%D0%B0%D1%84%D0%B8%D1%8F%D1%82%D0%B0", "text": "  В някои подобни случаи на трафик на отпадъци участват и бизнесмени с техния легален бизнес, а не само престъпници. На тях им е по-изгодно да печелят от нелегалното преработване на отпадъци, вместо да спазват всички правила. 17-те вагона с над 800 тона отпадъци, пътуващи за България, които бяха задържани в Италия преди няколко дни, най-вероятно са част от мащабна схема, свързана с мафията. Мнението е на един от водещите разследващи италиански журналисти Чезаре Джуци от \"Кориера дела Серра\".  Репортерът, който от години разследва мафиотските организации на Апенинския полуостров казва, че в трафика на отпадъци участват и много фирми, които легално преработват боклук. Незаконният бизнес обаче се пренасочва към Източна Европа заради нови ограничения в Китай и натрупването на непреработен отпадък в Италия.  Ето какво каза Чезаре Джуци в интервю за предаването \"120 минути\" по БТВ:  - Г-н Джуци, прецедент ли е случаят с боклука за България?  - През последните 3 години има други подобни случаи и разследвания на Карабинерите за търговия с отпадъци - и в Италия, и в чужбина. Става въпрос за големи количества боклук, за чието отстраняване – особено на пластмасовите – биха били нужни много пари.  Преди време унищожаването на отпадъците често се извършваше в Китай, където местните заводи ги получаваха и изгаряха много по-евтино от нашите фирми. През 2017 г. обаче китайското правителство наложи забрана да се внасят нерафинирани чужди отпадъци, защото пластмасите често съдържат и метали, платове, заразени или отровни съставки и други. Така за бизнеса преработката в Китай се оказа скъпа и италианските компании натрупаха отпадъци, за които търсеха място за преработване. Те бяха разпределени по мащабни вериги на криминални организации, които работят нелегално.  След забраната в Китай боклукът най-често се изпраща към Африка и Източна Европа. Заедно с легалния бизнес с отпадъци работят и много фирми, които предлагат същите услуги за смешни пари. Евтините услуги обаче, естествено -са нерегламентирани и затова отпадъците се изпращат в чужбина, губят им се следите и така трудно могат да бъдат открити от властите в Италия.  - Възможно ли е влакът за България да е част от по-голяма българо-италианска схема? Какво място заема случаят от сряда в по-голямата картина? - Тук става въпрос със сигурност за много добре организирана криминална мрежа. В тези случаи наблюдаваме присъствието на едни и същи \"герои\", които имат връзки с мафиотските организации и в миналото, и със силните на деня. Особено след китайската забрана пазарът в Източна Европа става все по-привлекателен и печеливш.  Компаниите в този бизнес непременно са безупречни във всяко отношение - имат връзки в чужбина, верен персонал във всички сектори - от главните управители до шофьорите, счетоводителите, които фалшифицират цялата документация, администратори и брокери - никога не става въпрос за изолиран случай с един камион, влак или каквото и да е превозно средство. Става въпрос за една много добре изградена международна мрежа, която свързва цяла Европа и всеки път отваря нови канали и подготвя пратки за нови дестинации. Така те по-трудно могат да бъдат свързани от разследващите.  До сега сме имали подобни случаи с кораби – за пръв път работя по трафик на боклук с влакова композиция. И друг път съм разследвал в дълбочина действията на мафията и в този казус виждам как е замесена Ндрангетата – калабрийската мафиотска организация, която от край време е свързана с операции в този район и която се е превърнала в международна след китайската забрана. - Превръща ли се Източна Европа в сметището на Западна? Какво е мястото на България в тази схема? - Всъщност България за пръв път се появява толкова явно в подобни разследвания. Например – имали сме много повече разследвания и случаи, свързани с Румъния. Не е казано, че отпадъците са щели да останат в България – но можем да предположим, че страната ви най-вероятно е била финалната дестинация.  Има два \"пътя на боклука\" от Италия. Първият е лесен и напълно незаконен. Отпадъците се изоставят в напълно изолирани и необитаеми терени край малки села и се разпръскват на огромни площи или се погребват под земята. Така изглежда, че те са просто отпадъци от местните жители или е незаконно сметище. По този начин не може и да възникнат подозрения, че боклуците са опасни, токсични или промишлени.  При другия случай, който често се свързва с Румъния отпадъците се изпращат по легален път и се описват като узаконен вид отпадъци, които могат да бъдат преработени легално – например чрез изгаряне. Когато тези отпадъци обаче са дълбоко токсични, сурови и вредни тяхното преработване е изключително скъпо. Ако пътуват с фалшиви документи, те биват изгаряни – въпреки че е против всички норми. Така и в двата случая отстраняването на боклука е изключително евтино, въпреки че се нарушава цялото екологично европейско законодателство.  - Каква е информацията на Карабинерите? Какво може да последва за изпращачите или за получателите в България? - Все още не знаем откъде и за къде са пътували отпадъците. Разследването е започнало миналата седмица. Карабинерите са идентифицирали италианската фирма, която е била ангажирана за превоза. Не мога да кажа все още името ѝ, защото действията на властите продължават, но отговорните лица на въпросната фирма не са вписани официално като такива в регистрите. Отпадъците също са на въпросната компания. Работи се по въпроса кой точно ги е очаквал в България, защото е доста вероятно описаните имена да не е истинската крайна цел. Процесът по разследването в Италия е дълъг и може да продължи поне още 6 месеца, за да се стигне до заключение и да се знае кой точно участва в схемата.  Хубаво е и да отбележа, че в някои подобни случаи на трафик на отпадъци участват и бизнесмени с техния легален бизнес, а не само престъпници. На тях им е по-изгодно да печелят от нелегалното преработване на отпадъци, вместо да спазват всички правила. Зад цялата незаконна организация стоят и легални фирми от сферата. Не е неоправдано да твърдим, че за преработването на отпадъци има синхрон между регистрирани местни италиански фирми и криминални субекти, които се фокусират върху трафика в чужбина.      ", "date": "2019.12.16", "title": "Журналист разкри: 17-те вагона с над 800 тона отпадъци, спрени на път за България, са мафията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403539-%D0%BD%D0%BE%D0%B2-%D0%BC%D0%BE%D1%80%D0%B0%D0%BB%D0%B5%D0%BD-%D1%80%D0%B5%D0%B4-%D1%81%D0%B5-%D1%81%D1%82%D0%BE%D0%B2%D0%B0%D1%80%D0%B8-%D0%B2%D1%8A%D1%80%D1%85%D1%83-%D0%B4%D1%83%D1%85%D0%BE%D0%B2%D0%BD%D0%B8%D1%8F-%D0%B6%D0%B8%D0%B2%D0%BE%D1%82", "text": "    Огледайте се около себе си. Културните фестивали, които придават несравнимо очарование на европейското лято, са по негов образ и подобие. Духът на леля Селин* витае над повечето театрални и оперни постановки. Независимо дали става дума за “Дидона и Еней” на Пърсел или “Одисея” на Омир, целта винаги е една и съща: да се победи изключването, да се прослави гостоприемството, да се заличат границите, да се разрушат крепостните стени. Вече няма сюжет, който да не съдържа нейното поучение, няма творец, който да не се превръща в проповедник. Поети и композитори трябва да казват и повтарят, че нито една принадлежност не е важна, ако не е принадлежността към човечеството. Това, което искат от изкуството, е да илюстрира тази предварителна истина, да я подчертае и, за да сложи край на лошите наклонности на мрачните времена на ХХ век, да ни призовава непрестанно към реда на еднаквото. Така днес музеите се определят като “места за приобщаваща демократизация”. Пазители не на шедьоври, което отново би въвело пагубното понятие “превъзходство”, а на “артефакти и образци за обществото”, тези обществени институции възнамеряват да “допринесат за човешкото достойнство и социалната справедливост, за световното равенство и благоденствието на планетата”. Едуар Луи, френски писател, чиито преводи украсяват всички витрини на редките американски книжарници, оцелели от “Амазон”, не остава длъжен: “Ако не пишеш срещу расизма, няма смисъл да пишеш”.  И този императив се прилага със същата сила към мъртвите автори: непоправимите се деконструират; останалите са зачислени в кампанията за признаване на човека от човека или по-скоро, за да се пригоди най-сетне езикът към епохата на универсалното, от човешкото същество на човешкото същество. Предписан от бдителността, а не от благоприличието, пропагандиран от артистите, а не от еснафите, нов морален ред се стовари върху духовния живот. Неговото знаме е човечеството. Неговият враг е йерархията. Той съсипва авторитета на учителя в училище. За да спре облагодетелстването на облагодетелстваните и да се бори ефикасно срещу установения ред, той премахва разграничението между култура и безкултурие, оповестявайки, че всичко е културно. Според него правилната употреба на езика е въпрос на глотофобията (т.е. омраза към говора на народните квартали). Той усърдно си служи с приобщаващото писане, за да върне на жените, в думите и в живота, мястото, което им се полага. Ако напишете на екрана на компютъра си фразата на Салман Рушди:  ” - той ви чете, скрит в машината, и ви приканва настоятелно да замените стигматизиращата дума “слепи” с доброжателното “хора със зрителен дефицит”: “ ”. Ако в статия дръзнете да напишете:  ”, изобличавайки корупцията, той поверява на добре обучения коректор да замени това мачистко обръщение с по-подходящия, т.е. по-егалитарния израз: “  или още по-добре, защото има и такива, които не са нито едното, нито другото, а принципът на приобщаването ни задължава да държим сметка за това: “ . Този рицар на справедливостта кара Кармен да убие Дон Хосе. Под негова егида Спящата красавица вече не е събудена от непозволена целувка. Разбира се, той не би цензурирал кинематографичната адаптация на “Монахинята”, както направи под натиска на католическите среди голистката власт през 60-те г. на ХХ век, но там, където все още допуска провеждането на изложба на Гоген, още на входа да предупреждава публиката: Пластични изкуства, литература, театър, кино, философия, религия: днес всичко защитава правилната кауза.  Човешките творби се оценяват единствено в светлината на човечеството, т.е. на равното достойнство на хората. Нито една стъпка не бива да се пренебрегва, нито едно усилие да се спестява, когато става дума за отваряне на умовете и сърцата. Смятайки, че Филип Рот и Милан Кундера са твърде сексистки, за да заслужават Нобелова награда, и извайждайки “Лолита” на Набоков от всички университетски програми, този нов морален ред се ласкае, че вече не признава привилегии и наказва и злодеянията, и фантазиите на последните представители на патриархалната система. Не аскетичният идеал вдъхновява неговите анатеми ипревъзпитание, а моделът на леля Селин, егалитарният идеал. Той се мръщи на употребата на думата “добродетел”, защото държи абсолютно да се разграничи от войната срещу либидото, водена под този флаг от Бащите на Църквата до викторианската буржоазия. Нищо не му е по-чуждо от метафизичния дуализъм на душата и тялото. Той иска да избави не човешките същества от мъките на желанието, а самото желание от волята за власт. Има си други грижи, а не похотливостта. Неговата мишена е властващият, а не развратникът. Той не осъжда греха на плътта, а преследва неравенството дори в любовните квартири. С други думи, този морален ред не е реакционен, нито дори консервативен.  Лишен от най-малката носталгия по предишните дни, той бодро унищожава архаизмите и яростно отстранява пречките пред хода на историята, т.е., както показа Токвил, пред прогресивното изравняване на условията.    Следователно в него трябва да виждаме не кодекс на поведение, а постоянна революция в общуването. Това не е определяне на няколко неприкосновени правила, а самата динамика на демокрацията. Това не е форма, която обхваща, а сила, която върви напред, която не оставя нищо, която се възхищава само на собственото си движение, която си присвоява миналото под претекст, че му “бърше праха”, която поглъща изкуството в не-изкуство, която нивелира езика и опустошава междуличностните отношения, за да ги пречисти от всякакво отчуждение. “Никоя цивилизация не отстъпва пред външна агресия, ако първо не е развила зло, което я разяжда отвътре”, пише Полибий. Това зло е още по-страшно днес, защото се представя за сбъдване на доброто… С леля Селин триумфира нихилизмът с човешко лице. И пред лицето на това филантропско опустошение не можем да се задоволим да въздишаме като дядото на разказвача в “По следите на изгубеното време”, в очакване на по-добри дни. Защото няма да има по-добри дни, освен ако не стъпим здраво на земята и не намерим вътре в себе си опора, т.е. добродетелта да устоим на посоката на историята. Задачата е спешна; шансовете за успех са малки. *     ", "date": "2019.12.16", "title": "Нов морален ред се стовари върху духовния живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403540-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%80%D0%B5%D1%84%D0%BE%D1%80%D0%BC%D0%B0%D1%82%D0%B0-%D0%B2-%D1%83%D1%81%D1%82%D0%B0%D0%B2%D0%B0-%D0%BD%D0%B0-%D0%B1%D1%81%D0%BF-%D0%B1%D0%B5%D1%88%D0%B5-%D1%82%D1%80%D1%83%D0%B4%D0%BD%D0%B0,-%D1%81%D1%8A%D0%BF%D1%80%D0%BE%D1%82%D0%B8%D0%B2%D0%B0%D1%82%D0%B0-%D0%BE%D0%B6%D0%B5%D1%81%D1%82%D0%BE%D1%87%D0%B5%D0%BD%D0%B0", "text": "За пръв път българските социалисти ще избираме пряко председател на партията, така, както правят в Испания, Португалия, Франция, Италия, Белгия, Холандия, Хърватска, Великобритания, Германия. Убедена съм, че няма по-справедлив, чист и демократичен избор от този, пише лидерът на БСП Корнелия Нинова във Фейсбук.   \"Уважаеми членове на БСП, вчера Националният съвет на партията прие правила за пряк избор на Председател. В продължение на три години имаше оспорване на тази норма в Устава. Бяха правени опити тя да бъде променена. Реформата беше трудна, съпротивата - ожесточена. Щастлива съм, че пристъпваме към нейното изпълнение. Благодаря на всички социалисти, които ме подкрепяхте в тези усилия. За пръв път българските социалисти ще избираме пряко, така, както правят в Испания, Португалия, Франция, Италия, Белгия, Холандия, Хърватска, Великобритания, Германия. Убедена съм, че няма по-справедлив, чист и демократичен избор от този. Решението е във вашите ръце. Вие сте силата. Пожелавам ви на добър час и мъдър избор\", пише Корнелия Нинова във Фейсбук.", "date": "2019.12.16", "title": "Корнелия Нинова: Реформата в устава на БСП беше трудна, съпротивата - ожесточена"}
{"url": "http://www.classa.bg/%D1%81%D0%B2%D1%8F%D1%82/item/403541-%D1%80%D1%83%D1%81%D0%BA%D0%B0%D1%82%D0%B0-%D1%81%D0%B5%D0%BA%D1%80%D0%B5%D1%82%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BD%D0%B0-%D1%80%D0%B0%D0%BA%D0%B5%D1%82%D0%B0-%E2%80%9E%D0%BC%D0%BE%D0%BD%D0%BE%D0%BB%D0%B8%D1%82%E2%80%9C-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D1%8F", "text": "Разработването на перспективна високоточна управлявана ракета „Монолит\" за руските авиационни космически сили наближава крайните си етапи и ракетата е готова за тестове, разкри високопоставен служител в отбранителната промишленост. „Работата продължава. Рано е да предоставяме някакви подробности. Това е класифициран проект. Само ще кажа, че сме готови да преминем към етапа на държавните тестове \", заяви Владимир Лепин, водещ разработчик на боеприпаси на Техмаш . Държавните тестове биха определили дали ракетата отговаря на конструктивните си характеристики и дали е годна за серийно производство. За първи път Лепин говори за Монолит през октомври 2018 г., разкривайки, че ракетата ще бъде изстрелвана от бойни самолети и атакуващи хеликоптери. Тя се смята за по-усъвършенствана версия на въздушната ракета, която вече е тествана, изпробвана и се очаква да бъде разположена в руската армия през следващата година. Но за разлика от по-старите си събратя, Монолит е управлявана ракета и има по-голям калибър (122 милиметра вместо 80 мм) и по-голям обхват. Този снаряд може да засегне целта по различни начини поради способността си да избухне пред препятствието в момента на контакт с него, или след пробиване на препятствието. Той ще увеличи арсенала на самолетите Су-25 и на хеликоптерите Ми-8.", "date": "2019.12.16", "title": "Руската секретна управлявана ракета „Монолит“ е готова за държавни изпитания"}
{"url": "http://www.classa.bg/%D1%81%D0%B2%D1%8F%D1%82/item/403542-%E2%80%9E%D1%81%D0%B0%D1%89-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D1%82-%D1%81-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F-%D0%B4%D0%B0-%D0%BF%D1%80%D0%B5%D0%BC%D0%B5%D1%81%D1%82%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5-%D0%BF%D0%BE-%D1%81%D0%B2%D0%B5%D1%82%D0%B0-%D0%B7%D0%B0-%D0%B5%D0%B4%D0%B8%D0%BD-%D1%87%D0%B0%D1%81%E2%80%9C", "text": "Стивън Л. Кваст, генерал-лейтенант от резерва на ВВС на САЩ, заяви на неотдавнашна конференция в Хилсдейл колидж във Вашингтон, САЩ, че страната му има технология, която може да транспортира хора навсякъде по света за по-малко от час Изявленията на Кваст внушават, че американската армия и нейните партньори в индустрията вече са разработили технологии от следващо поколение с потенциал за драстична промяна на аерокосмическото поле. Това развитие \"може да бъде изградено днес с технологии [които не са експериментални], за да отведе човек от всяка точка на Земята, до която и да е друга за по-малко от час\", каза той. Коментарът е само едно от любопитните изявления на бившият военен и те показват, че изглежда бихме могли да сме близо до голям технологичен скок по отношение на транспорта и телепортацията. Според него тази революционна технология има потенциал да направи съществуващите аерокосмически възможности остарели. Кваст също така изрази необходимостта американската армия да увеличи инвестициите в космически технологии, като вземе предвид напредъка на други държави като Китай. По този начин той предлага страната му да поеме по-силна роля извън границите на Земята, с цел да гарантира икономическото господство на САЩ. \"Силата на космоса ще промени световната сила завинаги\", каза той.", "date": "2019.12.16", "title": "„САЩ разполагат с технология да преместят човек навсякъде по света за един час“"}
{"url": "http://www.classa.bg/%D1%81%D0%B2%D1%8F%D1%82/item/403543-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%E2%80%9E%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D1%81%D1%82%D1%8A%D0%BF%D1%8F%D1%82,-%D0%B7%D0%B0-%D0%B4%D0%B0-%D0%B8%D0%BC%D0%B0%D1%82-%D1%81%D0%BF%D0%BE%D0%BA%D0%BE%D0%B5%D0%BD-%D0%BA%D1%80%D0%B0%D0%B9-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0%E2%80%9C", "text": "Според държавната агенция на Северна Корея, последните тестове за изстрелване на ракети „ще послужат при разработването на стратегически оръжия за възпиране на САЩ\". Пхенян също предупреди Вашингтон да се въздържа от „провокации\". Военните на Пхенян извършиха тест на площадка за изстрелване на сателити в петък, второто за една седмица. Маневрата дойде след възраждане на активността на сайта Сохае, който Северът частично демонтира през 2018 г. след разговорите между Ким Чен Ун и президента на САЩ Доналд Тръмп. Тестовете \"ще бъдат приложени при разработването на стратегически оръжия, насочени към подчиняване на ядрените заплахи от САЩ\", съобщи държавната информационна мрежа KCNA в събота, цитирайки началника на генералния щаб на страната Пак Чон Чон. Той предупреди „Враждебните сили, включително САЩ, трябва да се въздържат от провокации, ако искат мирно да прекарат края на годината\". Предупреждението идва, след като Пхенян заяви, че САЩ трябва сами да изберат своя „коледен подарък\". Ким определи на САЩ срок до края на годината за, за да смекчи позицията си по отношение на денуклеаризацията и за да не прибегне Северна Корея до „нов път\". Въпреки че Ким и Тръмп са се срещали лично три пъти, преговорите за мир са в застой. Тръмп отговори на обещанието на Ким за коледен подарък, като отново нарече севернокорейския лидер „Rocket Man\". Въпреки това американският президент продължи с по-меко предупреждение, казвайки „Ким е прекалено умен и има твърде много да губи, за да се откаже от преговорите\". С приближаването на \"новия път\" на Ким, Вашингтон изпрати в Южна Корея пратеника за Северна Корея, Стивън Бийгън, където той ще обсъди целта \"за пълна денуклеаризация и траен мир\" с правителството в Сеул.", "date": "2019.12.16", "title": "Северна Корея: „САЩ трябва да отстъпят, за да имат спокоен край на годината“"}
{"url": "http://www.classa.bg/%D1%81%D0%B2%D1%8F%D1%82/item/403544-%D1%83%D0%BD%D0%B3%D0%B0%D1%80%D0%B8%D1%8F-%E2%80%9E%D0%BF%D0%BE%D0%B7%D0%BE%D0%B2%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D0%BF%D0%BE%D0%BD%D1%8F%D0%BA%D0%BE%D0%B3%D0%B0-%D1%81%D0%BB%D1%83%D0%B6%D0%B8-%D0%BA%D0%B0%D1%82%D0%BE-%D0%BE%D1%81%D0%BD%D0%BE%D0%B2%D0%B0-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%B2%D1%8A%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D0%B4%D1%80%D1%83%D0%B3%D0%B8-%D0%B4%D1%8A%D1%80%D0%B6%D0%B0%D0%B2%D0%B8%E2%80%9C", "text": "Политиката на ЕС по отношение на санкциите и ограничителните мерки понякога е белязана с двойни стандарти, каза унгарският външен министър Петър Сиджарто за RT, подчертавайки, че дори един проблем с правата на човека може да се разглежда различно в рамките на блока. Будапеща се ангажира да защитава правата на човека, каза унгарският външен министър и добави, че за съжаление понякога позоваването на този въпрос служи като основа за преследване на политически интереси. Понякога позоваването на правата на човека служи като основа за намеса във вътрешните въпроси на други държави на идеологическа и на политическа основа, без основателна причина. Сиджарто отбеляза, че дори разбирането на това какво означават правата на човека, поражда дебат. Миграцията е огромно предизвикателство, посочва той, като не е съгласен с други европейски играчи, че миграцията е основно човешко право. Според него \"основното човешко право е да има осигурен и сигурен живот у дома и ако това право е нарушено, всички имат право да отидат в сигурна страна\". Миграцията не може да бъде причина за нарушаване на границите между сигурните държави. В този случай е важно да се говори за правата на човека „универсално\", каза Сиджарто, защото например „либералните външни министри\" често отхвърлят безусловно всеки път, когато той повдига въпроса за защитата на християнските общности. „Взаимното уважение и здравият разум са много важни, когато става дума за дебати сред толкова различните членове на ЕС\", посочи той.", "date": "2019.12.16", "title": "Унгария: „Позоваването на правата на човека понякога служи като основа за намеса във вътрешните работи на други държави“"}
{"url": "http://www.classa.bg/%D1%81%D0%B2%D1%8F%D1%82/item/403533-neue-z%C3%BCrcher-zeitung-%C2%AB%D0%B4%D0%B2%D0%BE%D0%B9%D0%BD%D0%B0-%D0%BF%D0%BB%D0%B5%D1%81%D0%BD%D0%B8%D1%86%D0%B0%C2%BB-%D0%B7%D0%B0-%D1%82%D1%83%D1%80%D1%86%D0%B8%D1%8F-%D0%BE%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D1%81%D0%B0%D1%89", "text": "Американските конгресмени отдавна \"излизат от кожата си от ярост\" заради закупуването от Анкара на руската система за ПВО и военната операция на Турция в Северна Сирия, пише Neue Zürcher Zeitung. И накрая, Конгресът на САЩ отговори и \"удари двоен шамар на Турция\", съобщава швейцарският вестник: той призна арменския геноцид и наложи санкции срещу Анкара. Вече не е тайна, че американският конгрес силно изстина към турския президент Реджеп Тайип Ердоган, пише швейцарският вестник Neue Zürcher Zeitung. По-специално, американските конгресмени бяха \"вбесени\" не само от закупуването от Анкара на руските зенитно-ракетни комплекси С-400, но и от турската военна операция в Северна Сирия, уточнява авторът на статията Петер Винклер. И накрая, Конгресът на САЩ реагира и  , съобщава журналистът Neue Zürcher Zeitung. „ : Сенатът на САЩ, както и по-рано Палатата на представителите, за първи път официално призна за геноцид   през 1915 г.. Според автора на статията това е   и приетата резолюция не задължава никого за нищо. Въпреки това американският конгрес по този начин  , констатира Винклер. Въпреки това,   за Турция може да има по-конкретни последици, продължава журналистът на швейцарското издание. Онзи ден, след няколко неуспешни опита и с мнозинство гласове, Комитетът за външна политика на Сената на САЩ все пак гласува закон, който предвижда санкции срещу Турция, обяснява авторът на статията. На свой ред, отбелязва Петер Винклер, Анкара,  , гневно реагира на подобни действия на Вашингтон и далеч не за първи път заплаши да предприеме ответни мерки, ако САЩ наложат санкции срещу Турция заради отбранителната сделка с Русия Междувременно, поради закупуването от Анкара на руските зенитно-ракетни комплекси С-400, САЩ вече изключиха Турция от многофункционалната производствена програма за изтребители F-35, припомня журналистът Neue Zürcher Zeitung.  ", "date": "2019.12.16", "title": "Neue Zürcher Zeitung: «Двойна плесница» за Турция от Конгреса на САЩ"}
{"url": "http://www.classa.bg/%D1%81%D0%B2%D1%8F%D1%82/item/403534-srf-%D1%81%D0%B0%D1%89-%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%BD%D0%BE%D0%B2%D0%B8%D1%82%D0%B5-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%81%D1%82%D0%BE%D0%BA%D0%B8-%E2%80%94-%D0%B2%D1%80%D0%B5%D0%BC%D0%B5%D0%BD%D0%BD%D0%BE", "text": "САЩ и Китай успяха да постигнат частично споразумение по търговската война, съобщава SRF. Американците отложиха новите мита върху китайските продукти, като Пекин пое задължението за закупуване на стоките им в по-големи количества. Много нерешени проблеми обаче останаха в отношенията между двете страни, по-специално въпросът за патентната защита и държавните субсидии в Китай. Като начало британският премиер трябва да спечели изборите, за да си позволи поне мисълта за сключване на търговско споразумение. Междувременно американският президент обяви в Twitter, че е постигнато частично споразумение в търговския конфликт с Китай. Така че няма да има планове за налагане на мита на Китай в други ден. Даниел Дастър с подробности. Смартфоните и лаптопите от Китай са два примера за продукти, за които Тръмп щеше да въвежда нови мита в други ден. Но това не се случи. Държавите успяха да постигнат частично споразумение. Така няма да има планирани нови мита. Президентът Тръмп потвърди споразумението в Twitter и написа, че Китай се ангажира с покупката на по-големи количества американски стоки, включително селскостопански продукти. Според изявленията на китайската страна, САЩ от своя страна се съгласиха леко да намалят съществуващите мита, но те няма да бъдат отменени. Но сега за Китай е може би по-важна заплахата от въвеждане на нови мита върху потребителски стоки като смартфони и лаптопи в неделя да не стане реалност. ЙЕНС КОРТЕ, кореспондент на SRF:  Със сделка е по-добре, отколкото без сделка. Независимо от това, реакцията на Уолстрийт е доста сдържана, защото в края на краищата някои подробности относно първата част от споразумението все още не са известни. Има и други сериозни проблеми като патентната защита и държавните субсидии за китайските предприятия. Тези въпроси ще бъдат обсъдени през следващата година. В Китай се притесняват, че президентът на САЩ Доналд Тръмп може да въведе нови мита във всеки момент. Превод: М.Желязкова", "date": "2019.12.16", "title": "SRF: САЩ отложиха новите мита върху китайските стоки — временно"}
{"url": "http://www.classa.bg/%D1%81%D0%B2%D1%8F%D1%82/item/403535-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B7%D0%B0-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%D0%B8%D0%BD%D0%B4%D0%B6%D0%B8%D1%80%D0%BB%D0%B8%D0%BA", "text": "Турция заплашва да затвори за американци военновъздушната база Инджирлик.   Реакцията е в отговор на заплахата от санкции и резолюцията за арменския геноцид на американския Сенат. Това обяви турският президент Реджеп Ердоган. Той посочи още, че ако се наложи може да бъде спрян и достъпът до базата и радара в Кюреджик, които също се използват от Съединените щати.", "date": "2019.12.16", "title": "Турция заплашва да затвори за военновъздушната база Инджирлик"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403536-%D0%BA%D1%83%D0%BB%D1%82%D1%83%D1%80%D0%B0-%D0%BD%D0%B0-%D1%81%D0%BB%D1%83%D0%B3%D0%B8%D0%BD%D0%B0%D0%B6%D0%B0", "text": "Тази култура е чиста проба продукт на неолибералното ни битие. Някой сигурно ще каже, „ама тя си е чисто българска – ние винаги сме били слуги“. Не, тя не е българска и не няма национални основи, дори винаги да сме били слуги. Тя упорито и, и бих казал нагло се насажда върху националната, за да я опорочи, развали и разруши, като най-напред подрине националните й основи. Тази култура е също толкова изкушението на сатаната, колкото са неолиберализмът, глобализмът и тяхната естетика, нарекла се постмореднизъм. Тя разчита не на „робската психика“ на българите, а на тяхната доброта, състрадателност, доверчивост и наивност, за да се разположи в българския свят и го обсеби и пороби напълно. Културата на слугинажа прониква навсякъде по света, обсебва националните култури, впримчва ги в своите пипала, за да изсмуче живителните им сокове, за да изсуши и погуби националните им съставки, традициите, начинът на мислене, особеностите на бита и устройството на обществения живот и държавата, отношението към миналото и историята. Тя е срециален начин на мислене и служение, участие и съучастие в обществените дела, утвърждаване на правила, норми и морал. Идеологическата й същност е чрез всеобщото усвояване на „европейските ценности“ и „джендър практиките“ да се ликвидират нациите и човекът, създаден по образ и подобие на Бога, се премине към т. нар. „постчовешко битие“. Най-напред се налагат идеите на глобализма и неолиберализма. После се преодолява съпротивата на националните култури срещу насилственото уеднаквяване и заличаване на националното своеобразие като противно на прогреса и материалното благоденствие. Но тъй като с физическо посегателство и насилие трудно се разрушават цивилизации и култури, бе измислена тази култура като пригодно средство за задушаване националното, духовното, нравственото. В йерархията на неолиберализма културата на слугинажа е на по-горно стъпало от другите родени от него за постигане на крайната му цел култури: масовата култура и културата на глупостта. Тя ги събира в себе си, служи си с техните методи и използва най-дейните и старателни техни представители за осъществяване на пъклените им замисли и цели. Нациите и националните култури били отживелици, комплексарски, назадничави, дори опасни и вредни за днешния човек и неговото движение напред към благоденствие и успех. В тази йерархия културата на слугинажа се счита малко от малко „елитарна“. Тя не допуска всички, а само избрани и назначени специално. Не всички желаещи и можещи биват посвещавани в нея. Поради което още не е станала масова, макар да се стреми да обхване цялата обществена маса. Но сега засега е още рано да я ощастливи. Един ден сигурно ще приеме в лоното си желаещите, защото са й необходими повече „ударни сили“ за облъчване с радиацията си обществата и нациите. Оказа се, че въпреки всичко националните традиции са неподозирано здрави и непроницаеми, та се налага да бъдат постоянно, упорито и неуморно разбивани. Протича безжалостен процес на демонтиране на нацията и националните култури. Идеолозите и ръководителите на този процес са обезкоени от темповете, с които протича, а и от бунта на културите по света, който все повече се усилва и придобива широк мащаб. Затова и нараства потребността от изпълнители - ала не груби и безпардонни, а угодници, които да внушават поне малко доверие, за да подлъгват наивните и съблазняват твърдите. Не е за вярване, но е създадена цяла система за „подбор на кадрите“ и идеологически апарат за разнообразяване и усъвършенстване на средствата за по-бързото постигане на желания необратим резултат. Културата на слугинажа охотно отваря вратите си за професори, интелектуалци, политици, държавни служители, писатели, журналисти, учени от университетите и БАН, висши държавни служители, в това число народни представители и министри. Те биват въздигани за идеолози и духовни водачи. И посвещавани в кастата на „елита“, макар да са най-груби и вулгарни изпълнители, на които се възлагат „мокри поръчки“ в периодично организирани и провеждани еднократни и многократни погроми над националните ценности. Условието, на което трябва да отговарят, е да са „десни“, „дясно ориентирани“ и „дясно мислещи“. И публично и често да се хвалят с тези свои идейни и политически принадлежности. Те са „десни“, защото „лявото“ предварително е заклеймено като символ на назадничавост, изостаналост, на идеологическа обремененост, руска агентура, шпионаж и „рубладжийство“, тоталитаризъм. Т. е. това са хора на новото, а не на старото и не са обременени с миналото, поради което и мисленето им е „свежо и правилно“. Допускат се и леви, разбира се, ала ако са на високи длъжности в партийните йерарахии, обичат парите и имат силна нужда от тях в бизнеса и бита си. И обичат вкуса на предателството! Другото важно, дори изключително важно условие е, изпълнителите да не блестят с кой знае какъв ум. Още по-добре е да са глупави, но послушни и да помнят думите, които им повеляват да употребяват. Но идеолозите и водачите на този идеолого-пропаганаден апарат са, без съмнение, много умни и изобретателни. Те познават проблемите, с които се занимават; познават човека и човешкото мислене и умело намират начините да ги облъчват и покоряват. На някои вадят душите им с памук, други ги удрят по главите или им дърпат ушите, ако не се вразумяват. На когото каквото му се полага. Те покоряват умове и души, като ги обезсилват, промиват мозъци, за да ги направят лениви и немислещи, но пък алчни за забавления, успехи и материални облаги. Убеждават ги, че те се постигат и придобиват с приемане на европейските ценности, присъденияване към европейската цивилизация и с отказ от националните комплекси. Просто и ясно! И очевидно не е чак толкова трудно. Две са основните групи, в които се разпределят въпросните изпълнители. В първата са тези, които „обясняват“ на читатели и зрителите защо е необходимо да се откажат от себе си. Те вършат, така да се каже, черната работа, свързана с провокиране на вниманието, възбуждане на недоволства; те раздразват публиката, предизвикват я да се вълнува и възмущава, за да освободи енергия. Вторите идват след тях, за да обяснят и успокоят, да разсеяят съмненията с уверенията, че вълненията са напразни и ненужни, че нищо от това, за което по-нервните говорят, няма да стане. Но от друга страна „научно“ доказват зловещата функция на традициите и миналото. На тях е възложено да повтарят колко чужди са те на днешните хора, поради което не ги разбират и възприемат – особено безпомощни са учениците. И успяват да го докажат. Схемата е проста и добре конструирана. Нейните конструктури обаче са предвидили и възможностите на противника. Те знаят, че той няма да се предаде лесно и че борбата с него, дори да не бъде продължителна, ще е трудна и сложна. Макар че участниците от противната страна не чертаят планове и не сглобяват конструкции, не правят стратегии и не провеждат тактически операции. А просто отстояват кауза. Отстояват безкористно, честно, убедени в правотата й. Тяхната беда е, че не могат да се обединят поради различните си идеи, степен на възможности, място в обществото и разбиранията си за неговото устройство. Мотивацията им е идеалистична и не се захранва със стипендии, каквито чуждите „неправителствени организации“ раздават на своите наемници. Голямата им беда е, че макар да са далеч по-умни, способни и даровите в своите области от постмодернистките наемници, активните измежду тях не са чак толкова много на брой. И не са чак толкова смели и решителни. Пък и бързо се уморяват. През последните месеци схемата бе задействана по отработения начин и в обичайната си последователност на включване на двете основни групи на слугинажа. Искам само да уточня, че и „ударните сили“, и „учените и интелектуалците“ не се нуждаят от постоянни указания, за да вършат своята работа. В обстановката на разширяващата се глупост, простащина и отцеругателства все по-лесно е вирусът на слугинажа, проникнал впрочем в огромен брой хора, без те да подозират това (никой не ги предупреждава да се предпазват от него, да се имунизират или лекуват превантивно), излиза от карантинния си период и поразява организма. Тогава дори и хора, които не са специално привлечени към слугинажа и, както се казва, не се водят на отчет, без дори да съобразяват и без предварителна подготовка могат да сложат начало на някоя нова кампания срещу нацията и националната култура. Вирусът е създал и у тях нагласа, породил е и е оформил настройки, върху които са се задействали вътрешните механизми, насаждани от неспиращите кампании по отродителство и национален нихилизъм. И, хоп, станалото станало. Но да излезем от теоретичните и публицистични разсъждения, за да видим как практически и с какви реални действащи лица си служи културата на слугинажа и как тя се изпълнява предназначението си. И проявява възможностите си. Ще стане дума, разбира се, за поредното посегателство върху великия Вазов роман „Под игото“ чрез постмодернистките и в духа на културата на слугинажа издания и интерпретации. Случаят с „превода“ на „Под игото“ е знак за това колко напреднал е разпадът на духа, морала и националната култура. По-голямо национално бедствие не би могло да ни връхлети. Трябва да си дадем сметка, че това е национална катастрофа, по-страшна от предишните две, след които изгубихме територии, а народът ни изтърпя неописуеми физически и душевни страдания и мъки. Този превод е проява на глупостта, но не само. Той е брънка във веригата от последователности за дискредитация на великите ни национални писатели, най-велкият от които е Иван Вазов. Логиката на задачата е проста. Учениците в училищата, а също и студентите в университетите са постоянно убеждавани, че „Под игото“ е труден за разбиране роман, защото е написан на твърде остарял език. Младите днес говорят и пишат на съвсем друг български. „Бедата“ на романа обаче не е в „остарелия език“ и турските думи в него, а в опошления вкус, формиран не в четене на българските класици, в това число и на Иван Вазов, а в четене на обявените за „живи класици“ постмодернисти от рода на Георги Господинов, Захари Карабашлиев, Пламен Дойнов, Людмила Филипова, Силвия Чолева и други колкото тях или по-малко от тях знайни и незнайни български осноположници на културата на слугинажа и на глупостта. Когато формираш литературния си вкус и навиците за четене и тълкуване по тези или подобни на тях автори, как ще се изпълваш с радост и вдъхновение, докато общуваш с великите ни класици и майстори на словото. Ами ти дори няма да ги разбираш и ще бягаш от тях, защото това е друг свят, друга духовност, култура и нравственост. И ще ще крещиш и ревеш с цяло гърло, че днес е друго време, че други са младите; че не можело да се пише „като дядо Вазов“, защото „дядо им Вазов“ е изостанал и няма място в европейско-соросоидното им битие сред европейските ценности. Прилича на филм на ужадсите, обаче си е чиста реалност. Затова казвам, че прословутият „превод“ на „Под игото“ е закономерно явление в този абсурден свят на отродители, посредствени и бездарни интелектуалци, лишени от съзнание за родното, българското, човешкото. Ами че това са слуги на дявола – какво друго да очакваме от тях. Сред тези слуги на дявола особено място заемат „водещите интелектуалци“, професорите, теоретиците и идеолозите на културата на слугинажа. С една дума: „елитът“. Това са хора с претенции, че много знаят, защото прелистват американски теоретични книги, четат лекции в чужди университети, обаче на български пишат неразбрано, защото той вече не им е чак толкова роден, и имат благодарение на самочувствието си мнение по острите проблеми на деня и то е последно – след тях коментарите могат само да го повтарят или доразвиват.  . Тяхната задача е да обясняват защо не е добре да сме българи и защо трябва да се променяме, да правим реформи, да се равняваме по „Европа“, да не се хвалим с историята си, защото ни комплексира. И този път се появи такъв интелектуален левент с много титли, най-важните от които са „професор“ и „културен антрополог“:  за да обясни на простия български народ защо не бива да се вълнуваме чак толкова от посегателствата върху Вазов. Според него „сакрализирането на „Под игото“ е функция на комплексарски национализъм“. Обясненията му, са, разбира се, научни и дълбокомислени, каквито са навярно и лекциите, с които учи младите хора да не бъдат „националисти“, да се очистят от „санстефанския комплекс“ и да не изпадат в „едно перманентно страдание“. Понеже като „нямаме Юго и Дикенс“, се поддаваме на простотиите на разните патриоти и „сакрализираме Вазов до небето“. Според този гигант на науката ние българите сме били изпаднали в „криза на идентичността“ и затова не знаем кои сме и какви сме, та залитаме в миналото и „сакрализираме“ Вазов. Братя българи, защо се чудим, че образованието ни било пропаднало, че учениците и студентите били неграмотни. Ами какви да бъдат, щом подобни професори преподават в университетите и учат и възпитават младите хора. Българските държавни университети са пълни с такива всезнайковци и скудоумци. И се възпроизвеждат като едноклетъчни организми. А по указанията на чуждите неправителствени организации държавата ги подкрепя, плаща им, за да бълват сквернословията си и да тровят народа. И още по-бързо да се възпроизвеждат в нови учени, професори, учители, журналисти, министри. Още веднъж ще повторя, че случаят с „превода“ на „Под игото“ е брънка от стратегията за денационализацията. Ще правят, ще струват, но тези негодници ще се наложат и ще убедят най-напред учениците и учителите им, а после и родителите, най-накрая и цялото общество, че трябва да се отърсим от стародавните традиции, да ги оставим в миналото, за да не ни тежат в пътуването ни към бъдещото благоденствие. Веднъж ще опитат с едно, после ще се откажат от него; после отново ще предизвикат скандал и пак ще се намери някой културен антрополог, за да ни укори в национално комплексарство. Докато най-сетне на всички ни втръсне и, пази Боже, се съгласим с тях. Колко му е тогава да се отречем и от Вазов. Пък после и от Ботев, Вапцаров, Йовков, Елин Пелин, преп. Паисий, св. Софроний, Яворов. Но най-напред от Вазов, че той много обича България, милее за нея, възпява я и показва високите български нравствени добродетели, каквито няма да видим в „Европа“. Защото той е основният камък на българската литература и култура. Извадим ли го, всичко ще рухне под собствената си тежест, за да възтържествува културата на слугинажа, глупостта и глобализма. Но преди това дано се продъне земята, за да погълне целият този слугинаж!    ", "date": "2019.12.16", "title": "Култура на слугинажа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403527-%D0%B3%D1%80%D0%BE%D0%B1%D0%B8%D1%89%D0%B5%D0%BD-%D1%81%D0%B2%D1%8F%D1%82", "text": "Човек и добре да живее, все някога попада в един още по-добър свят. Според седмичната преса някои – и приживе! „Шефката на гробищата в скандал „Секс и пари” – съобщава ни за една такава щастливка „СТАНДАРТ”. Директорка на гробища (има и такава длъжност) според подписалият разобличението „Екип на „Стандарт” била „замесена в грандиозен сексуално-корупционен скандал, какъвто не са виждали ни живи, ни умрели”. Как? Ами – „помагала на семейния бизнес на С. В. с покойници, а в замяна от години си допълвала държавната заплата със солидни хонорари от частната им фирма”. Ведно, както би рекъл поетът, са помагали и живи, и умрели, та госпожата да се хвали „с нов силиконов бюст, часовник „Картие”, ново „Ауди”… Блага работа ще излезе тая, траурната, която очевидно съвсем погрешно смятаме за тъжна и печална! А как стоят нещата с все още живите? За тях си има ТЕЛК-ове да се погрижат. Според „24 ЧАСА” „Психиатри си поделили Пловдив и Родопската яка, пишели масово диагнози”. Психичното заболяване не е липсващ крак, та да се забелязва отдалеч и с просто око – докторите от ТЕЛК не можели да оспорват диагнозата на специалистите и в резултат сума ти народ взел да получава пожизнена пенсия за лудост. Статистически погледнато, „излиза, че в Пловдив и областта има най-много луди в Европа”! Гражданите и гостите на града обаче могат спокойно да ходят по улиците – тия луди не хапят. Нали ако стане сакатлък, пенсийката си отива! От „ТРУД” пък научаваме за любопитен експеримент: „Народ се цепи от идиот на сцена!”. Гостуващата група Дубиоза колектив наистина разцепила залата – по някое време вокалистът разделил залата на лява и дясна половина и попитал лявата какво мисли за дясната. „Отговорът е „У-у-у-у” и палци надолу”. Дясната половина обаче мислела същото за лявата. И докато публиката се забавлявала да се освирква взаимно, певецът продължил: „Разбрахте ли какво стана току-що? Видяхме, че всяко копеле като мен може случайно да се озове на сцена, да говори пред вас и не просто да ви раздели, но и да ви накара да се мразите. Помислете за това!” Абсолютно е прав – в следващ брой изданието заклеймява несимпатичен на издателите политик: „Радан Кънев днес предава България в Брюксел”… Е, докато помислите и върху това, може да се поразсеете с едно любопитно изявление, цитирано от „24 ЧАСА”: „Цацаров пред депутатите: 7 % от служителите на КПКОНПИ борят корупцията, нужни са повече”. Седем процента от близо петстотинте антикорумпиоти – ами че това са някакви си тридесетина наивници, които опитват да си заслужат заплатата! Останалите? Останалите, предполага се, чакат да се освободи консулско място някъде по света. Ако и това не ви е поразвеселило, нека продължим с още по-забавната страница на всекидневника и новия български принос в перверзиите – „Извратеняк оправдан за порно с агне и дете”. За да не се възмутят защитниците на правата на животните, трябва да отбележим, че на агнето не е правено нищо лошо, напротив – то правело „орална любов на дете на 4 години”. Съдът оправдал маниака – очевидно си е намерил добър адвокат. След тоя бегъл преглед на печата не ви ли се прииска ако не да попаднете в парка на красивата директорка със силиконов бюст, поне да се обадите на пловдивските психиатри?  ", "date": "2019.12.16", "title": "Гробищен свят"}
{"url": "http://www.classa.bg/%D1%81%D0%B2%D1%8F%D1%82/item/403528-%D1%82%D1%83%D1%80%D1%86%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D1%82%D1%8F%D1%85", "text": "Те са бивши съюзници на Ердоган, отвърнали се обаче от него и решени на реванш: новите партии на Ахмет Давутоглу и Али Бабаджан ще отнемат гласове от управляващата ПСР.  Заплаха за турския лидер ли са двамата отцепници?       Вече 18 години президентът Реджеп Тайип Ердоган определя жалоните на турската политика. В последно време обаче режимът му е изправен пред проблеми: икономическата криза, укрепващата опозиция и   разклатиха властовите устои на управляващата Партия на справедливостта и развитието (ПСР). Давутоглу иска реванш Бившият премиер Ахмет Давутоглу залага точно на това - че Ердоган и неговата партия ще продължат да губят почва под краката си. През септември   в медиите. Месеци наред се носеха слухове, че Давутоглу иска да основе нова партия, която да се конкурира с ислямистко-консервативната ПСР. Което е на път да се случи: той подаде заявление във вътрешното министерство за създаване на “Партия на бъдещето”. В Туитър новата партия декларира, че ще работи за връщането на спокойствието, мира, справедливостта и просперитета в страната.     Дълго време  и. След стремителния възход на ПСР през 2002 г. Давутоглу твърдо застана на страната на Ердоган - беше негов съветник, външен министър, премиер и дори лидер на партията. Но през 2016 г. той стана твърде своенравен и неговият политически баща Ердоган набързо го изтласка навън. Със създаването на “Партията на бъдещето” бившият министър-председател отвръща на удара - неговата партия може да отнеме доста гласове от управляващата ПСР. Още един конкурент на Ердоган Друг влиятелен бивш съюзник на Ердоган също се превръща в заплаха за него: според съобщения в турските медии,   също планира да основе своя партия и се ползва с подкрепата на бившия президент на страната Абдула Гюл.     Според бившият външен министър на Турция Ясар Якис, двете нови партии могат да навредят сериозно на партията на Ердоган. \"И Бабаджан, и Давутоглу ще отклонят гласове от управляващата ПСР. Освен това Бабаджан се ползва с добро име в международните финансови среди. Икономическата му експертиза ще му помогне да получи гласове от опозицията - от Републиканската народна партия, Партията на националистическото действие и Добрата партия. Давутоглу от своя страна е добър вариант за консервативните избиратели, смята още Якис. Началото на края на ПСР?  \" . И Бабаджан, и Давутоглу ще отнемат гласове от ПСР. Те искат да подложат крак на Ердоган\", казва за ДВ политологът от Университета в Анкара Башкън Оран.      Мнозина обаче се съмняват, че бившите високопоставени членове на ПСР и техните нови партии ще бъдат истинска алтернатива на управляващата ПСР. Давутоглу е обвиняван, че е мълчал твърде дълго, както и че носи отговорност за разрушаването на турската демокрация. Към Бабаджан също се отправят подобни критики. Въпреки това мнозина му се доверяват и смятат, че той е способен да създаде либерално-консервативна партия, която да надгради реформите от първите години на ПСР. \"Бихме могли да кажем, че Бабаджан има повече шансове срещу ПСР от Давутоглу. Избирателите не са забравили, че Давутоглу е бил министър-председател. И това е значителен недостатък\", твърди Якис. Заплаха ли са те за властта на Ердоган? Турският президент многократно е наричал Давутоглу предател: „Ще ги подведем под отговорност, когато му дойде времето“. Ердоган реагира толкова чувствително не само заради очакваното отклоняване на гласове, а и защото двамата са вътрешни хора на ПСР и  . Критиците и опозицията обвиняват управляващата партия в непотизъм, корупция и създаване на съмнителни семейни фондации за присвояването на пари от данъци. Има предположения, че ПСР си е осигурила властта чрез незаконни машинации. И Давутоглу и Бабаджан биха могли да използват това срещу управляващата партия. Ердоган обаче също намекна, че има компрометираща информация за двамата си политически противници. Той обвини Бабаджан и Давутоглу, че са измамили държавната Халкбанк със заема от 65 милиона евро за истанбулския университет Шехир. Този заем остава неизплатен. Бабаджан пък е обвиняван във връзка с получен от университета апетитен имот с помощта на много съмнителен указ. Давутоглу отрича обвиненията и настоява Ердоган и семейството му да оповестяват активите си - очевидно с цел да лъсне корумпираността на турския президент. Предсрочни избори? Мръсната битка започна още преди двете нови партии да са заработили. Размяната на удари ще стане още по-ожесточена, смята политологът Оран: \"След като Ердоган повдигна въпроса за Халкбанк, със сигурност той ще повдигне и много други . По този начин биха могли да се разкрият подробности за  .\" Движението Гюлен, което Ердоган обвинява за неуспешния опит за преврат през юли 2016 г., днес е класифицирано от турското правителство като терористична организация - въпреки че Гюлен е стар съюзник на Ердоган. Новата партия на Давутоглу е символ на ерозията на властта в основата на ПСР: през последните няколко месеца почти един милион членове напуснаха партията. До президентските избори на 18 юни 2023 основните редици могат да се свият още повече. Но експертите предполагат, че Ердоган ще прибегне до изпитана тактика - с предсрочни избори да си осигури нов мандат, преди да е станало прекалено късно.", "date": "2019.12.16", "title": "Турция: трябва ли Ердоган да се страхува от тях?"}
{"url": "http://www.classa.bg/%D1%81%D0%B2%D1%8F%D1%82/item/403529-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "Преди 75 г. Хитлер прави един последен отчаян опит да обърне хода на Втората световна война. Той залага всичко на една карта и заповядва настъплението в Ардените. Но то се проваля.  Един от последните оцелели разказва:       На 15 декември 1944 г., девет дни преди Коледа, Винголф Шерер научава, че е малко вероятно да доживее до Бъдни вечер. Гренадирската дивизия на 20-годишния тогава лейтенант била разположена в областта Айфел, когато се получава заповедта за започване на офанзива в Ардените. Два часа по-късно Шерер и неговите 60 подчинени са прехвърлени на западната фронтова линия близо до Уденбрет. “Усещахме, че сякаш това са последните ни дни на този свят”, спомня си Шерер. “Всички бяхме наясно, че това е последният ни шанс да обърнем войната в наша полза. Но никой не знаеше дали ще оцелеем”. На следващата сутрин в 05:30 ч. германците откриват мощен артилерийски огън, чийто оглушителен шум пронизва тишината в Айфел. Шерер и войниците му залягат в окопите и за час забравят за смразяващия студ в снега. \"Германският барабанен огън беше толкова ужасен и в същото време толкова впечатляващ. И тогава си помислих, че все пак можем да успеем!\" Заедно с Шерер още 240 000 войници и стотици танкове напредват към сварените неподготвени американски части. Целта на германците е да превземат белгийския пристанищен град Антверпен, за да прекъснат доставките за съюзниците. Обречената офанзива Еуфорията от изненадващата атака обаче не продължава дълго. Много бързо Винголф Шерер разбира, че офанзивата на Ардените е обречена на провал. \"Чух един армейски генерал да казва на офицерите си: \"Идиотът е заповядал. Какво друго можем да направим, освен да се подчиним \". Генералът имал предвид  , който пренебрегнал предупрежденията на своите военни съветници и на своя глава заповядал офанзивата - без подкрепа от въздуха и практически без подготовка. „Нямахме никаква информация за вражеските сили, не знаехме нищо за тяхната многочисленост или позициите им, бяхме като слепи“, спомня си Шерер за битката преди 75 години. Ситуацията се влошава, след като много от германските танкове засядат по хълмовете и в долините на Ардените, тъй им свършва горивото след като са изминали около 60 километра. Шерер все още си спомня най-странната команда: \"Ако имате нужда от гориво, трябва сами да си го набавите от противника.\" Атаката завършва безславно само след седмица, а след още 6 седмици, на 25 януари 1945 г., настъпва краят на Арденската офанзива.     „Цялата тази офанзива представлява един отчаян акт и несполучливо копие на похода от 1940 г.“, обяснява военният историк Карл-Хайнц Фрайзер. Основната грешка е, че германските военновъздушни сили, които четири години по-рано доминират въздушното пространство, този път липсват. През 1944 г. германците се надявали, че лошото време ще попречи на съюзническите самолети да излетят. \"През 1940 г. небето е било безоблачно в продължение на 10 дни, докато през 1944 г. е било точно обратното - германските танкове трябвало да настъпват към Антверпен в мрак, мъгла и с малко гориво\", обяснява Фрайзер. Историкът е убеден, че Хитлер е предприел този отчаян ход, решавайки да заложи всичко на една карта. Неговият план бил германците да атакуват на Западния фронт, а на Източния да удържат позициите. Успехът в Ардените е трябвало да освободи ресурс, който да бъде прехвърлен на Източния фронт, където   настъпвала, уточнява Фрайзер.     В Арденската офанзива загиват или изчезват безследно десетки хиляди войници. САЩ губят повече мъже, отколкото по време на всичките сражения в Нормандия след  . Тъй като Германия не успява да компенсира бързо своите загуби и поради тази причина не успява да защити Източния фронт, Червената армия напредва чак до Берлин. Ако беше успяла офанзивата в Ардените  Карл-Хайнц Фрайзер е убеден, че една успешна офанзива на Ардените би имала пагубни последици за войната: \"Тогава Германия щеше да удържи позициите си до късното лято на 1945 г. и вероятно тогава първата атомна бомба неизбежно щеше да бъде хвърлена върху германски град.   не защото се страхуваха от Япония, а от Германия\", посочва той.     На 9 март Винголф Шерер се предава на американските войски край Андернах и остава в плен на американските и британските войски до септември 1945 година. Там се среща с американски офицер, който му гарантира, че ще бъде преместен в лазарета по здравословни причини. \"Той ми разказа, че семейството му е емигрирало от Германия в САЩ, и че баща му все още говори отлично немски\", спомня си Шерер. След войната германецът осъществява контакт с бившия си враг и започват оживена кореспонденция. След години двамата синове на Шерер канят американския офицер да им дойде на гости, но напразно - бившият пилот на бомбардировач отхвърля предложението: \"Той помоли за нашето разбиране. Каза, че е бил изпратен в Германия да воюва, и не би искал да се връща на мястото на някогашните бойни действия\", обяснява Шерер. За да не се случва отново След войната Шерер завършва докторантура по германистика и посвещава живота си на историята. Шерер написа 20 учебника по военна история, включително „Последната битка“ - за настъплението при Ардените. По негова инициатива през 2000 г. оцелелите от двете дивизии - американска и германска - се събират за първи път в Рохерат за възпоменателна церемония. Днес 95-годишният Шерер е един от последните оцелели войници в Арденската офанзива. Посланието му е по-актуално от всякога: „Хората са в състояние да разрешат конфликтите си мирно. А   е начинът това да не се случва никога повече\".  ", "date": "2019.12.16", "title": "Последната битка на Хитлер"}
{"url": "http://www.classa.bg/%D1%81%D0%B2%D1%8F%D1%82/item/403530-brexit-%D0%B5-%D0%BD%D0%B0%D0%B9-%D0%BB%D0%BE%D1%88%D0%B0%D1%82%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82-%D0%BF%D1%80%D0%B5%D0%B4-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Излизането на Великобритания от Европейския съюз ще е възможно най-лошата възможност пред британската. Това каза финасистът Юлиан Войнов в предаването „Клуб Investor” по  . икономика.  Мнозинството, което Борис Джонсън събра, беше в рамките на очакваното. Според прогнозите с такова сериозно мнозинство няма да имат проблем за сделката на Джонсън, така че вероятно Великобритания ще напусне Европейския съюз (ЕС) на 31 януари, коментира още Войнов. Гостът припомни за първата сделка на Тереза Мей, при която Великобритания трябваше да напусне ЕС още на 29 март тази година, като преходният период за споразумения в свободната търговия беше около две години. По думи на Войнов в момента времето за сключване на такава сделка е нищожно. „Интересно е как ще реагира правителството и самият Джонсън и дали ще се придържа към обещанията, че в края на 2020 г. Великобритания няма да има нищо общо с ЕС или ще загърби тези обещания в името на това да се постигне сделка“. Според Войнов ще има удължаване на транзитния период. „Ситуацията с търговските споразумения между Великобритания с ЕС и САЩ, както и с други търговски партньори виси във въздуха, и това трябва да са основните посоки на политически действия на правителството на Джонсън“, добави още финансистът. Юлиан Войнов коментира и наболялата тема относно това дали Обединеното кралство може да остане едно цяло, след като в Шотландия и Северна Ирландия спечелиха партиите, които подкрепят обединението на острова.  ", "date": "2019.12.16", "title": "Brexit е най-лошата възможност пред икономиката на Великобритания"}
{"url": "http://www.classa.bg/%D1%81%D0%B2%D1%8F%D1%82/item/403531-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-%D1%80%D0%B0%D0%B7%D0%BF%D0%B0%D0%B4-%D0%BD%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BE%D0%B1%D0%B7%D0%BE%D1%80", "text": "  Убедителната победа на британските консерватори начело с премиера Борис Джонсън на парламентарните избори може да е началото на края на Обединеното кралство, смятат политици и анализатори. Джонсън е категоричен, че Великобритания ще напусне Европейския съюз на 31 януари 2020 г. - 47 години, след като се присъедини към Общността. Онова, от което Джонсън трябва да се тревожи най-много, е, че шотландците и северноирландците дадоха ясно да се разбере, че не се смятат за представлявани от това правителство и ще се борят за независимост.   Британският премиер, който вече разполага с внушително мнозинство в парламента, възнамерява да върне законодателството за Брекзит преди Коледа и твърдо да следва графика за излизане от ЕС на 31 януари.  Консерваторите получиха 365 места в 650-местната Камара на общините на парламента. Това е с 48 места повече от местата, които те имаха досега и им позволява да прокарат сделката на Джонсън за Брекзит и страната да може да излезе от ЕС до новия краен срок, а именно 31 януари догодина. Тази победа консерваторите постигнаха благодарение на това, че спечелиха в работнически избирателни окръзи, които от години са били лейбъристки, но които подкрепяха Брекзит. Лейбъристите получиха едва 203 места в парламента, а досега имаха 262 места. Това бе най-тежкото им изборно поражение от 1935 г. Същевременно първият министър на Шотландия Никола Стърджън предупреди Борис Джонсън, че той не може да задържи Шотландия в Обединеното кралство против шотландската воля. \"Ако той си мисли, че казаното от него \"Не\" по въпроса слага край на тази история, то той ще открие, че греши в най-висша степен\", каза Стърджън пред Би Би Си.     \"Не може да задържите Шотландия в Обединеното кралство против волята й. Ако Обединеното кралство трябва да продължи да съществува, то това може да бъде само на основата на съгласието\", каза още Стърджън и допълни, че ако британският премиер е уверен, че шотландците искат да останат в Обединеното кралство, то той трябва да им позволи да се произнесат на референдум по този въпрос. Джонсън и неговото правителство нееднократно казаха, че няма да организират нов референдум за шотландската независимост. Но Стърджън каза, след като Шотландската национална партия спечели 48-те места от общо 59-те, излъчвани от Шотландия в британския парламент, то нейната партия е получила мандат за организиране на нов референдум. \"Позицията на Лондон относно втори референдум за независимост на Шотландия не се е променила. Правителството смята, че през 2014 г. жителите на региона ясно се изказаха за своето бъдеще в рамките на Обединеното кралство\", контрира прремиерът Борис Джонсън. Стърджън и партията й обаче настояват Шотландия да бъде в ЕС и докрай ще държат за такъв референдум, след като Великобритания ще напусне общността след около месец и половина. Междувременно лидерът на британската опозиционна Лейбъристка партия Джереми Корбин пък се извини на избирателите заради лошото представяне на изборите на 12 декември. \"Съжалявам, че не бяхме на висота и поемам отговорността\", заяви Корбин в отворено писмо, публикувано от в. \"Сънди мирър\".", "date": "2019.12.16", "title": "След Брекзит разпад на Обединеното кралство (ОБЗОР)"}
{"url": "http://www.classa.bg/%D1%81%D0%B2%D1%8F%D1%82/item/403532-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5-%D0%B2-%D0%BA%D0%BB%D0%B0%D1%81%D0%BD%D0%B0%D1%82%D0%B0-%D1%81%D1%82%D0%B0%D1%8F-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82-%D0%B7%D0%B0-%D1%83%D1%87%D0%B5%D0%BD%D0%B5-%D0%B8%D0%BB%D0%B8-%D0%BD%D0%B5%D0%BF%D1%80%D0%B5%D0%BE%D0%B4%D0%BE%D0%BB%D0%B8%D0%BC%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5", "text": "Карън Хъкстабъл-Джестър, която преподава в школата по поведенчески науки и невропсихология в Тексаския университет в Далас, познава добре разсейващите негативни страни на технологиите. Веднъж, докато наблюдава лекция, Хъкстабъл-Джестър открива, че група студенти гледат филм, вместо да слушат преподавателя. В предишни години тя напълно подкрепя идеята да се забрани употребата на технологии по време на лекциите, като прави изключение за студенти с увреждания. С течение на времето обаче става по-гъвката и й се случва от време на време да приканва студентите да потърсят нещо из интернет. Опитът на Хъкстабъл-Джестър, която е единият от директорите на Центъра за преподаване и обучение към университета, демонстрира еволюцията на дебата дали смартфоните, таблетите и лаптопите отклоняват вниманието на студентите от преподавания материал. Според нея хората изграждат много противоположни мнения. Общото между двете страни е, че искат да постъпят правилно, но всъщност никой не знае какво всъщност е правилно. Много професори и професионалисти в образованието откриват, че вместо да разсейват, стратегически използваните устройства засилват ангажирането сред студентите, особено тези с когнитивни увреждания, в аутистичния спектър и тези, за които английският е втори език. Брад Търнър, вицепрезидент и генерален директор по глобалното обучение и грамотността в Benetech, некомерсиална компания за образователен софтуер, която създава инструменти за ученици и студенти с дислексия и други проблеми при четене, казва, че технологията прави всички равни. Тя позволява на \"всеки да учи по начин, по който трябва или иска да учи, до максималната степен, която желае да научи.\" Това е мнението и на Памела Стембърг, доцент по английска филология в \"Сити Колидж\" в Ню Йорк, която преподава и в общинския колеж \"Хостос\" в Бронкс. Студентите й са причината тя да започне да използва технологии, защото те всъщност ги употребяват, за да намират необходимата им информация. В това число влизат например думи, които не са срещали преди. Тя сравнява ситуацията с аналоговото \"Просто виж в речника!\". Употребата на технологии в класната стая подобрява целия курс на обучение, смята Стемберг. Различията в произхода и различната степен на запознатост с английския език са част от причините студентите й да търсят допълнителна помощ. Много от тях са имигранти или родени в Америка деца на имигранти, които говорят друг език у дома. Дори тези от англоговорящи държави не винаги разбират нюансите на думите в поезията и литературата. Чрез употребата на електронни устройства, по думите на проф. Стемберг, студентите \"поемат контрола над ученето, стават по-ангажирани с него и участват по-активно.\" Гули Рахимова е във втори курс и следва психология, като посещава лекциите на Стемберг по научно писане в \"Сити Колидж\". Рахимова, чието семейство произхожда от Узбекистан, казва, че тя и други студенти не се разсейват, когато използват електронни устройства в клас. Толкова са фокусирани върху колективната работа, докато се опитват да изпълнят поставените задачи по време на час, че нямаме време да пишат съобщения и да говорят. Рахимова споделя, че е използвала смартфона си, за да потърси думи, които не разбира, като понякога търси превода им на узбекски или руски. Това й помага да дефинира тези думи на английски и да ги запомни. Фату Канате е от Кот д'Ивоар и следва за специалист по радиология в колежа \"Хостос\". Той открива, че смартфоните са полезни в курса на Стемберг. Канате споделя, че \"въпреки че в класната стая работим върху групови дейности, търсим думи от литературата.\" Преподавателката казва, че тя и нейните състуденти често намират различни дефиниции и решават заедно какъв е контекстът, с който си имат работа. Подобни методи за колективно участие правят образованието \"смислено и автентично\", казва Кристин Грийнхау, доцент по консултиране, образователна психология и специално образование в Мичиганския университет. Когато се забранят технологиите, се затваря достъпът между класната стая и светът навън, казва Грийнхау. От друга страна, когато се отваря класната стая за технологиите, давате на студентите възможността да имат връзка с услуги за превод, с бази данни, за да извършват проучвания в реално време, с други хора, с които могат да се свържат, за да получат отговори на въпросите си, защото преподавателят е само един човек. Дали вниманието на студентите винаги ще се разсейва, ако има устройство в ръката им? Грийнхау признава, че това все пак може и да се случва, но допълва, че преподавателите имат последната дума по този въпрос. Ако откривате, че студентите се разсейват с мобилните си телефони или лаптопите си, трябва да се запитате: Какво правя по време на преподаване, което не е ангажиращо, коментира тя. \"Как да им дадем възможност да участват, така че да не изпитват потребност да изчезнат в бездънната яма?\" Тя използва устройства в класната стая, за да създаде \"канал за обратна връзка\" със студентите, често интегриран със социалните мрежи. Студентите публикуват въпроси в Twitter за журналисти и писатели, които отговарят в реално време. Грийнхау казва, че студентите ще открият неща в новините, в медиите, ще туитват за тях в канала за обратна връзка в Twitter и в крайна сметка тези туитове ще се показват в клас, като допълва: \"Имам повече информация за студентите ми и за това за какво те искат да научат повече.\" Проучване на Дейвид Барън, изследовател в департамента по химическо инженерство в Кейптаунския университет в Южна Африка, реализирано с негови колеги от университета и публикувано през 2016 г. в изданието Computers & Education, дефинира образователния канал за обратна връзка като \"софтуер, който позволява вторична, дигитална дискусия да се случва по време на университетска лекция.\" Проучването установява, че \"дигиталният канал за обратна връзка увеличава общия брой въпроси, задавани в клас\" и има \"твърде малко доказателства, че този канал насърчава разсейване в час.\" Пери Самсън, професор в департамента по климатологични и космологични науки и инженерство към Мичиганския университет, разработва собствена програма за канал за обратна връзка по време на неговите лекции. В нея студентите могат да кликнат и той има индикатор в залата, който показва колко от студентите не разбират лекцията. Приложението позволява на студентите да дават анонимна обратна връзка, на която в реално време отговарят асистенти, докато той продължава лекцията. Самсън също така консултира платформата за образователни видео-технологии Echo360, която записва, излъчва и добавя субтитри на академични лекции в реално време. Компанията включва разработения от него канал за обратна връзка в тяхната \"Платформа за активно учене\". Тези инструменти също така помагат на студентите със специални потребности. Ариана Еспозито, директор по услугите за житейския цикъл и поддръжката в активистката група Autism Speaks, казва, че обучаващите се хора в аутистичния спектър използват работещи със смартфони технологии за разширена реалност и други приложения \"от много по-ранна възраст от преди и с годините тези хора постъпват в колеж, вече развили нови умения за учене, като използват когнитивно-поведенческа подкрепа, която им помага да бъдат успешни в класната стая.\" Еспозито подчертава, че конкретни примери не са приложими за всички, но полезни и леснодостъпни функции на смартфони, таблети и лаптопи включват бележки за записване на въпроси преди говорене и напомняния в календар. Тя също така споменава университети, създали центрове за подпомагане на аутистични студенти, включително центъра \"Кини\" в университета \"Сейнт Джоузеф\" във Филаделфия. \"Като създават тези включващи студентите класни стаи, те имат много по-голям ефект,\" заявява Еспозито. \"Не само за хората с аутизъм, но и за хората с различни способности.\" Същата нагласа отразява Шон Смит, професор в Канзаския университет по специално обучение и консултант в Understood, некомерсиална организация за хора с проблеми при учене, като той обяснява, че студентите с увреждания определено присъстват повече, отколкото в миналото, така че университетите трябва да направят образованието достъпно в реално време. \"Това е предимството от употребата на смартфони в класната стая,\" казва Смит, като споменава, че закони като Americans with Disabilities Act изискват да се създадат условия за хората със специални нужди, които наличната в смартфоните технология може да осигури. Джоузеф Бавазано, директор на Центъра за технологии за обучение към университета на Монтклер, работи със студенти в колежи, които стават преподаватели. В неговите лекции смартфони се използват за видео-проекти и FaceTime интервюта със студенти от партниращи университети в чужбина. Бавазано също така организира \"активни часове\" с дискусии за нов образователен софтуер. Ако ще говоря за приложение, което потенциално променя начина, по който функционира класната стая, казва той. Вместо да забранява устройствата, той споделя, че често започва лекциите си с тази команда: \"Извадете телефона си, въведете този URL и да започваме.\"", "date": "2019.12.16", "title": "Смартфоните в класната стая - инструмент за учене или непреодолимо изкушение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403517-10-%D1%82%D0%B5-%D0%BD%D0%B0%D0%B9-%D1%81%D0%BA%D1%8A%D0%BF%D0%B8-%D0%BA%D0%BE%D0%BB%D0%B8-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%B8-%D1%80%D0%B5%D0%BC%D0%BE%D0%BD%D1%82", "text": "Цената на сервизното обслужване е важен компонент от разходите за притежаване на автомобил. Експертите от YourMechanic.com, известен сайт в Съединените щати, са решили да направят свой рейтинг на най-скъпите машини за обслужване, сравнявайки разходите за тях в продължение на 10 години.   Класацията се основава на данни за 120 хиляди превозни средства, които са били обслужвани през 2018 г. в САЩ. Изборът е направен, включително и по такива критерии - подмяна на масло и филтри, подмяна на компоненти на спирачната система, подмяна на стартери. Да, това са данните от американския пазар, но много от моделите от класацията са добре познати и у нас.   10. Dodge Grand Caravan     Миниванът, който е почти култов в Северна Америка, не е толкова евтин за поддръжка. И въпреки че самата поправка / подмяна на компонентите не е много скъпа (масло и филтър - 159 долара, стартер - 469 долара), резултатът в крайна сметка е 12 700 долара.   9. Mercedes-Benz C63 AMG S     На девето място е мощният седан от немския производител. Дори е изненадващо защо общо взето не е още по-скъп в обслужването, защото има мощен двигател, подобрена спирачна система и много други компоненти, които са модифицирани. А разходите за ремонт / поддръжка за 10 години са 12 800 долара. Подмяната на стартера обаче ще струва 1500 долара, поддръжката и ремонта на спирачната система - 2900 долара   8. Audi A4     Компактният по американските стандарти седан на Audi попада на осмата позиция в рейтинга на YourMechanic.com с общо $ 12 950. Въпреки че разходите за отделните компоненти не са толкова големи: масло и филтър 173 долара, стартер 724 долара   7. Porsche 718 Boxster     Автомобилът на Porsche заема седмо място от тази класация с крайната сума от $ 13.700. И ако работата по смяната на маслото и филтрите струва 195, то поддръжката на спирачната система и стартера за 10-годишен период ще бъде 1721 долара и 1194 $ съответно.   6. Audi A4 Allroad     Хората не вярват, че германските премиум марки са скъпи за поддържане. Но както виждате, сметките казват нещо друго - 13 700 долара за така наречения, „период на отчитане“. Въпреки че си струва да се отбележи, че A4 Allroad по принцип не е скъп автомобил и се явява интересна алтернатива на класическите кросоувъри.   5. Infiniti Q45     Доста необичайно е да видим този бизнес седан на толкова високо място в тази класация - класическият бизнес седан, който не е много популярен не само у нас, но и в САЩ, където, въпреки добрите отзиви, продажбите му бяха слаби. Може би високата цена на поддръжката се обяснява с двигателя V8 4.5 - сумата за десет години е 13 900 долара   4. Linkoln MKS     Разкошният наследник на модела Continental, който е луксозната алтернатива на Ford Taurus, беше продаван с богат избор на двигатели. Както подобава на седан от този клас, всички те бяха многолитрови и мощни. Съответно поддръжката на MKS не беше евтина - 14 600 долара   3. BMW M4     D това вече е „сериозна заявка за победа“. Обаче тук поне знаем, че високата цена на обслужването се дължи на спортните характеристики на машината и нейния статус в автомобилната йерархия. А ускорението до 100 км/ч за 4,1 секунди струва малко повечко. А именно 14 900 долара за отчетния десетгодишен период на обслужване. Между другото, обслужването / ремонта на спирачната система е впечатляващо - 3 700 долара   2. BMW 640i Gran Coupe     Още веднъж немски автомобил и отново BMW! Само че сега това е страхотната „шестица“ Gran Coupe. Автомобилът е богато оборудван и достатъчно мощен (313-450 к.с.), съответно и обслужването струва повече - 15 700 долара за десетгодишен период. Любопитно е обаче, че подмяната на стартера тук струва доста малко 813 долара   1. Porsche 911     И първата позиция в тази класация отива при немския производител на спортни автомобили. Е, съвсем заслужено - всичко в колата е на високо ниво, мощността, скоростта и статусът изискват не малки суми, а именно - 19 600 долара.", "date": "2019.12.16", "title": "10-те най-скъпи коли за поддръжка и ремонт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403518-9-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B8-%D1%82%D1%83%D1%80%D1%81%D0%BA%D0%B8-%D0%BD%D0%B0%D0%B2%D0%B8%D1%86%D0%B8", "text": "Много чужденци обичат да си почиват в Турция, някои семейства идват там всяка година. За да намерите общ език с местното население, трябва да знаете техните особености и навици: това ще помогне да се избегнат редица неудобни ситуации. Ето някои от най-необичайните навици на турците. \r\n           1. Най-често проблемите възникват поради жест, популярен в много страни: когато палецът и показалецът са сгънати в пръстен. Американците и много други демонстрират съгласие по този начин - ОК, но турците имат свое тълкуване. За тях това е смъртна обида, така че се въздържайте от този общоприет знак, дори и в кореспонденцията. \r\n  Турската азбука почти напълно повтаря латинската, но тя няма буквите Q, W, X. \r\n   2. Неприлично е жените да произнасят турската дума „Евала“, но мъжете я използват постоянно, завършвайки разговора. От мъж това е благодарност и довиждане, като същевременно пожелавате късмет. \r\n   3. На турски език има поговорка - „не пускай челюстта си“. Такъв съвет може да ви се даде, ако сметнат, че говорите твърде много. \r\n   4. Всяка страна на света в Турция има свой собствен цвят: север - черен, юг - червен, източен - син, запад - бял. Средиземно море се счита за западно, затова се нарича Бяло. \r\n     \r\n   5. Фризьорите са ясно разделени на женски и мъжки. В тях, както в баня, родителят от съответния пол трябва да доведе детето. Майката има право да идва със сина си при мъжки фризьор, само ако детето няма баща. \r\n   6. Може би смятате, че изпитът е твърде сериозен тест, тъй като броят точки определя шансовете за влизане в университет. И така, турците са все по-готини: с изключение на изпитите, всички училищни оценки от 5-ти клас се вземат предвид. \r\n   7. Подходът за създаване на семейство е не по-малко сериозен: можете да се ожените само след представяне на медицинско свидетелство, след като сте преминали тестове за ХИВ, хепатит и рентген. \r\n   \r\n   8. За сватбата се дава само злато и като цяло цялата церемония очевидно има финансов уклон. Монети и медали от благородни метали върху яркочервени панделки са окачени на роклята на булката. \r\n   9. Когато децата се раждат в семейство, също не е като в повечето други страни. Първите 6 месеца не им режат ноктите. Щом бебето е на шест месеца, трябва да вземе монети от джоба на баща си. Това е един вид ритуал за бъдещото му благополучие. За парите, получени от пеленачето, щастливият баща, разбира се, като добави малко, купува лакомства за приятели. И  най-накрая започват да режат ноктите на детето. \r\n", "date": "2019.12.16", "title": "9 неочаквани турски навици"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403519-%D1%80%D1%83%D1%81%D0%BA%D0%B0-%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D1%81%D1%8A%D0%B1%D0%BB%D0%B0%D0%B7%D0%BD%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Руската телевизионна водеща и певица Олга Бузова е публикувала в своя акаунт в Instagram видеоклип от финалите на конкурса „Човек на годината\" към проекта „Дом-2\". На кадрите красавицата се появява в тясна дълга рокля с пайети. \"Това е моят образ. Не можем да разберем: коледно дърво ли съм, риба, русалка или пък гупи?\" Тя показва не само дълбоко изразително деколте, но и себе си в цял ръст, като заснема видеото в огледалото. Изяшните черни обувки с токчета подчертават елегантността на визията на водещата.      ", "date": "2019.12.16", "title": "Руска тв водеща съблазни мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403520-%D0%B8%D0%BD%D1%82%D0%B8%D0%BC%D0%BD%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%BC%D0%B5%D0%BB%D0%B0%D0%BD%D0%B8%D1%8F-%D0%B8-%D1%82%D1%80%D1%8A%D0%BC%D0%BF", "text": "Личният живот на първата дама на САЩ и съпругът й се дебне под лупа. Всяко движение, жест или дума на Мелания и Тръмп се следи и внимателно анализира.   Мнозина обичат да четат за „кирливите ризи“ на известните личности. Именно затова всеки настръхва щом се появи някаква пикантерия за знатните особи, а често пъти истината силно се преувеличава. Мелания и Доналд Тръмп често пъти попадат под вниманието на широката публика заради интимните им отношения.     Палавата бивша моделка винаги приковава погледите върху себе си. Така например преди време се появиха  .   Е, една известна журналистка разкри дали двамата спят заедно и какви точно са интимните им отношения. Важно е да уточним, че в края на месец октомври, по време на частно събитие за набиране на средства в „Trump Hotel“, Доналд Тръмп се пошегува, че ако бъде прострелян, то съпругата му няма да пророни и една сълза за него. Изказването му даде повод за множество коментари. Едни бяха на мнение, че първата дама на САЩ просто няма да даде външен израз на евентуалното си страдание, а други - че нея изобщо не би я било грижа, ако на мъжа ѝ се случи нещо лошо.      Везните, обаче, определено натежава в полза на второто твърдение. Сега, сякаш в подкрепа на тази теза, идва и интересен факт от Белия дом, включен в предстоящата книга „Free Melania“ на журналистката Кейт Бенет, която предоставя информация и събития за последните три години от живота на Мелания. В нова статия, базираща се на изданието, Бенет засяга няколко различни теми, а една от тях касае личните взаимоотношения между г-н и г-жа Тръмп.  В нея става въпрос за договорката им относно нощния сън... От доста време се говори, че двамата не делят едно легло, но днес журналистката не само потвърждава тази информация, а и допълва, че те дори не споделят един и същ етаж.  В публикацията пише, че Мелания предпочита да разполага с един от огромните апартаменти в резиденцията само за себе си. Въпреки че явно обича да страни от съпруга си, когато са под един покрив, тя много добре знае, че има задължения, които трябва да изпълнява. Ето защо стопанката на Белия дом е неотлъчно до мъжа си на всяка официална визита.", "date": "2019.12.16", "title": "Интимна тайна на Мелания и Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403521-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Обменяйте активно информация. Това ще окаже благоприятно въздействие върху личната сфера, защото пред любимия, ще се появите не само като образован човек, но и мъдър. Възможен е скъп подарък от приятел, без особена причина. Ако днес решите сложен финансов проблем, това ще ви донесе печалба в бъдеще. Натрупаният енергиен потенциал, няма да ви позволи, да се занимавате с малки и ненужни задачи. Ще работите в голям мащаб, което ще доведе до просперитет. Спокойно реагирайте на всичко, което ви казват в лицето. Днес дори в любовта, може да изглеждате равнодушни, но всъщност вие сте искрени и открити към любимия човек. Натрупаният енергиен потенциал, няма да ви позволи, да се занимавате с малки и ненужни задачи. Ще работите в голям мащаб, което ще доведе до просперитет. Спокойно реагирайте на всичко, което ви казват в лицето. Днес дори в любовта, може да изглеждате равнодушни, но всъщност вие сте искрени и открити към любимия човек.   Трябва да преразгледате собствените си планове. Ако имате желание да коригирате нещо радикално, тогава го направете. Творческите ви намерения ще се осъществят, сякаш с магия. Докато за финансовата страна, нищо приятно не може да се каже. Уви, едва ли ще може да си върнете парите, които сте инвестирали несполучливо. Ще упражните строг контрол в трудовата и финансовата сфера. В много отношения сте разочаровани, но половината от делата ще бъдат продуктивни. Добър ден за отмора сред природата, на вилата или на екскурзия в страната. В любовта, ще се нуждаете от самодисциплина и вяра, това ще направи съюза ви по-хармоничен и силен. Очакват ви творчески успехи, печалби от неочаквана страна и печеливши връзки. Ако сте планирали ваканция, то тя ще премине повече от добре. Пътуването ще бъде незабравимо и поради това, че ще отидете заедно със стари приятели. За нищо няма да съжалявате. Може лесно да поискате увеличение на заплатата от шефа си. Дори не е нужно да обяснявате причините и да се молите, за да постигнете целите си. Във финансово отношение, ще ви е необходима строга икономия. Днес по-добре, не ходете в магазина, за да спестите натрупаните средства. Въпреки че, битовите сметки не трябва да бавите. Очаква ви незабравим ден, романтични срещи и признания. Толкова много и наведнъж, че скромно ще се усмихвате. Не пренебрегвайте почивката, в противен случай след обяд, ще се почувствате изтощени. Работете умно и отговорно! Вечерта споделете своето любимо хоби или игра, със семейството.   Не трябва да отхвърляте всички мащабни събития и домакински проблеми. Ако всичко решите бързо, няма да има съмнение -че те са останали в миналото. Възможно е да ви бъде предложена нова позиция. Ако сте морално готови за този ход на съдбата, не демонстрирайте изненада и не се червете пред шефовете. Очаква ви стабилност във финансовата сфера. Приходите ще надхвърлят значително разходите, което ще ви позволи да харчите за големи и малки покупки. Любовта - взаимна и страстна, ще компенсира негативното работно настроение. Ако не слушате всички подред, сами ще успеете да решите неотложните проблеми. Основното нещо е, да не губите самоконтрол. Трябва да се задълбочите в тези задачи, които са на първо място в дневния ви ред. Ако нещо не ви безпокои, не му обръщайте внимание. Искрено се радвайте на щастието и благоденствието на другите, това ще донесе успех и на вас. Не забравяйте, че всичко ново е добре забравено старо. Следователно, всички нововъведения са добре дошли. Очаква ви добър ден, по отношение на любовта. Отношения, които са ви изглеждали краткотрайни, ще се окажат много силни и искрени. Днес може свободно да се занимавате с всякакъв вид дейности, но битовите проблеми отложете за друг ден. Финансовото ви положение, ще се подобри до вечерта, особено ако работите в Интернет.", "date": "2019.12.16", "title": "Дневен хороскоп 16 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403522-%D0%BC%D0%BE%D1%80%D0%B5%D0%BD-%D1%81%D0%BE%D0%BA%D0%BE%D0%BB-%D0%BF%D0%B8%D0%B9%D0%BD%D0%B0%D0%BB-%D0%BC%D0%B0%D0%BB%D0%BA%D0%BE-%D0%B2-%D1%81%D0%B0%D0%BC%D0%BE%D0%BA%D0%BE%D0%B2%D1%81%D0%BA%D0%BE", "text": "Неделя Кефи ме Анди Руис. Вече ми е още по-голям идол от преди. , призна си, че не бил подготвен, съжали за качените килограми. И накрая пак прибра 13 милиона. Това е най-голямото възнаграждение за единица несвършена работа, което съм виждал. Макар че съм сигурен, че и ние имаме с какво да се похвалим в това отношение. Нас също ни бива в тоя спорт. Или по-добре да кажа изкуство. В този ред на мисли чета за някакъв италианец, който . Още един факир на артистичното бюджетиране. Браво! После обаче изял банана и докато се чудите колко ли ще струва следващия продукт на творческата му перисталтика, мен друго ме разтревожи. Тиксото, мизернико, какво направи с тиксото?! Ковачки ли пак ще ти го гори? Знам ви вас, италианците.   Понеделник Отварям и аз уста за въздуха в София. Още нещо, което не мога да дишам. Плюя с черни храчки. Във всеки коментар. Дойде ми до гуша от фини прахови частици. При това с мнение. Очевидно всеки е свободен да издиша по темата както си пожелае. Но прави са хората да се притесняват. Не стига, че животът ни е скапан, ами и ни го скъсяват допълнително. Аз например бих искал да остана неудовлетворен от битието до дълбока старост. Като споменахме остаряването, все забравям да ви питам: вие „Ирландецът\" гледахте ли? Някакви забележки към Скорсезе, или сте като мен: приемате и друг да играе по-млада версия на себе си. Но човек е на толкова години, на колкото се чувства. Все по-често се чувствам на доживот без право на замяна. Знаете какво е, нали заедно я лежим тая присъда.   Вторник Мисля си за руските спортисти. . Странно. Ние с вас колко химия продължаваме да поглъщаме, а никой не ни прави проблем за това. Но тази тема не може да бъде препикана, без да се изследва внимателно. Путин откри следи от политика в нея. Сега руските атлети ще са принудени да печелят медали за себе си, не за родину. Това кому е изтрябвало?! Подкрепям всяка мярка срещу мръсния въздух, колкото и тъпа да е. А те повечето са - от лайкване на безавтомобилни призиви до въображаеми глоби за отопление с твърдо гориво. Според мен проблемът е главно в зимата. Тя е най-големият враг на глобалното затопляне, не мислите ли? Но и с нея ще се справим, споко.   Сряда . Хората по фейсбук негодуват, все едно е избрана за \"Мис България\". По-паметливите напомнят, че Хитлер и Сталин също са получавали това признание на Time. Прехвърлят един вид отговорността на времето, не на списанието. Цикълът на живота. Или ПМС-то му, ако предпочитате. Ето, през 1988 г. Застрашената Земя е била на корицата, тридесет години по-късно - пак сме тук. А уж сме нямали време. . Браво на нашата предприемчива екоститема, открила тази бизнес ниша. Но и респект за опазването на околната среда. Колко по-вредно щеше да е, ако ни ги транспортираха с тирове.   Четвъртък Пак гледах рекламата на Криско за Хиполенд. Бати станал тати, разправя, ама е стара новина. То откога-откога Баце стана Тато. Забелязал съм, че каквото и да рекламира Криско, винаги остава послевкус на пластмаса: играчка, вафла, Мая Манолова. Може и да смените реда, все тая. Критикуват българските рапъри, че не били израснали на улицата, ама като ги гледам за какво се продават, чиста проба уличници са. Класата е временна, формата е вечна. . Духал на дрегера, но нали във ВМРО са все буйни глави, и кръв настоял да пролее за анализ. Харесва ми как отстоява гражданските си права тоя морен сокол, дето малко е пийнал на Вардаро. Така де - в Самоковско. Но от друга страна съм приятно изненадан, че сам шофира. Честна дума, очаквах да го вози НСО или нещо подобно.   Петък Я да си поговорим малко за кино. Тая седмица успяхте ли да гледате клипчето на Борис Джонсън? Дето звъни на едни случайни хора по мръкване, жената отива да види кой е, че съпругът нещо го мързи (той е тъмнокож, че нали на Острова победиха расизма преди няколко месеца). Пък Борката, щом я вижда, започва да сменя табелки като в „Наистина любов\". Ама й се обяснява в Брекзит. Той е готов веднага да напусне, тя - да му пусне. Пуснаха му и на изборите де. . И нашите тук са щастливи, ама не знаят съвсем защо. Бая различни са ни консервените промишленост. Но, така де, и на мен ми харесва политическият подход на Борис в агитация. Внася разделение в дома, като преговаря само с единия. Забавлявам се, как шотландците искат да са в другия съюз, но англичаните ги молят да са сами заедно. Наистина така е в любовта.   Събота Как са цените в Банско? Високи ли са много, вижда ли се къде е лепено с тиксо? Бананско му викам аз. Пак се сетих за италианския художник де. Ние нашите маймуни отдавна не ги ловим с плодове. Трици са достатъчни. А и са по-полезни. Нали гледате „Черешката на тортата\"? Не ли? Е как се информирате кого да насолите тогава? Ето, хората се подиграват на някаква \"Мис Плеймейт\", че много професионално поела духалото на гайдата с уста. Но то „плей\" това значи - „свиря\". „Мейт\" мисля че е „чифтосвам се\" или някакъв подобен брекзитски термин. В случая малко тиксо на неподходящото място веднага би смъкнало цената, независимо от банана. Но стига с тая култура. Накрая ще ви помоля нещо. Аре карайте малко по-внимателно. И като шофирате също.  ", "date": "2019.12.16", "title": "Морен сокол пийнал малко в Самоковско"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403523-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%B3%D0%B5%D0%B9", "text": "  Св. Пророк Агей е един от Дванадесетте тъй наречени малки пророци. Родил се във Вавилон по времето на плена и пророчествувал след връщане от плена (около 520 г. пр. Хр.). Тогава завърналите се от Вавилон в Йерусалим юдеи започнали да възстановяват Йерусалимския храм. Но поради силната съпротива на самаряните и на персийските управители те изоставили наченатото дело в продължение на 14 години.     От това изпаднали в униние и започнали да мислят, че още не е дошло времето за възтановяване на храма Господен. Тогава Господ, проявявайки милост към тях, чрез устата на пророк Агей ги ободрил и обещал, че вторият храм ще бъде по-славен от първия, понеже в него ще се яви Царят на мира, Спасителят на всички народи.", "date": "2019.12.16", "title": "Св. пророк Агей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403524-16-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "955 г. - Започва понтификатът на папа Йоан XII.   1653 г. - Оливър Кромуел става лорд-протектор на Англия, Шотландия и Ирландия.   1740 г. - Избухва Войната за австрийското наследство.   1773 г. - В израз на протест срещу водената от британското правителство данъчна политика, американски търговци изхвърлят голямо количество чай в залива на Бостън, което става известно като Бостънско чаено парти.   1838 г. - В Южна Африка се състои кървава битка между армията на племето Зулу и белите заселници - Бури.   1880 г. - В Южна Африка започват бурските войни, в които Великобритания цели установяване на контрол върху териториите Трансваал и Орания, заселени от 70 години с бури.   1911 г. - Руал Амундсен достига Южния полюс.   1920 г. - България става член на Обществото на народите.   1934 г. - Официално са завършени и осветени сградите на ректората и библиотеката на Софийския университет.   1943 г. - Втората световна война: Италианските войски обединени в Първа моторизирана бойна група командвана от генерал Виченцо Дапино разгромяват германските войски в започналата на 8 декември Битка за Монте Лунго северно от Неапол.   1944 г. - Втората световна война: Започва германска офанзива в планинската област Ардени.   1971 г. - В резултат на Индо-пакистанската война армията на Пакистан се изтегля от Бангладеш, което е начало на процеса на независимост.   1971 г. - Бахрейн получава пълна независимост от Великобритания и престава да бъде неин протекторат - денят се чества като Ден на нацията и национален празник.   1981 г. - По време на военното положение в Полша жандармерията и специалните служби атакуват мина Вуек, загиват 9 демонстранти и 21 са ранени.   1989 г. - В Тимишоара (Румъния) избухват бунтове против диктатурата на Николае Чаушеску.   1991 г. - Казахстан обявява независимост от Съветския съюз.   1991 г. - Полша, Чехословакия и Унгария подписват договор за сътрудничество с ЕС.   1997 г. - В Япония бива излъчен епизод на Покемон - Електрическият воин Поригон, който кара 700 японски деца да страдат от припадъци и повръщане. Този епизод не е излъчван никога повече и е включен в рекордите на Гинес като анимационното филмче, което може да увреди здравето ти най-жестоко.  ", "date": "2019.12.16", "title": "16 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/403525-%D0%BC%D0%B0%D1%80%D0%B5%D0%BD-%D1%88%D0%B2%D0%B0%D1%80%D1%86-%D0%B2-%D0%B3%D0%B4%D1%80-%D0%BA%D0%BE%D0%BF%D0%BD%D0%B5%D0%B5%D1%85%D0%BC%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България предлагаше всичко необходимо за прекрасна почивка: планини, южно слънце, плажове и диви заливи, романтични рибарски селца. В новата си книга Марен Шварц описва първото си пътуване  до България през 1988 година.         В пътеписа „И през лятото към България\" разказвате за своето пътуване в България през 1988 година. Защо решихте сега да публикувате тази история? С удоволствие щях да публикувам пътеписа и по-рано, но едва тази година успях да убедя издателство, че историята си заслужава да излезе на хартия. Случайност е, че издаването съвпадна с отбелязването на 30 години от  . При всички положения нямаше как съвпадението да е по-подходящо. Все пак пътеписът описва една малка част от историята на Източна Германия, записана в дневника на моя съпруг по време на пътуването и вдъхновила ме да създам книгата. Завърших я няколко години след края на пътуването, но ми отне време да намеря издателство, което да я публикува. През март 2019 година по време на Панаира на книгата в Лайпциг успях да се срещна с представител на едно издателство от Радебойл. Шест месеца по-късно продуктът на нашата съвместна работа беше по книжарниците. Пътували сте до България през Чехословакия, Унгария и Румъния. Какво обаче Ви впечатли в България и защо решихте тя да е във фокуса на историята? Поради ограничените ни възможности да пътуваме, България беше държава, за която ние, гражданите на ГДР, копнеехме. Там имаше  : високи планини, южно слънце, безкрайни плажове, диви заливи, романтични рибарски села… Ние вече познавахме България. Предишната година бяхме участвали в екскурзия по линия на организацията за младежки туризъм на ГДР, в рамките на която посетихме Бургас. Градът толкова ни впечатли, че поискахме да научим повече за страната и хората. Беше ли трудно да се разбирате с местните?  Общувахме с тях на руски - езика, който беше част от учебната програма за всеки ученик в ГДР. Когато срещахме затруднения, използвахме английски. Някои българи знаеха и немски. Ако трябва да посочите един акцент на пътуването си, кой би бил той?  Това е труден въпрос. Имахме множество хубави преживявания по време на пътуването си. Две неща ни направиха особено силно впечатление:   и моментът, когато най-после достигнахме целта на пътуването си - Черно море. Планирате ли отново да посетите България? Ако да, къде със сигурност ще отидете отново?  В семейството ми говорим често и с радост за България. Когато гледаме многото хубави снимки от нашето пътуване, се събужда желанието отново да отидем там. Знаем, че пътуването, което направихме тогава, е възможно и днес. И все пак няма да е същото, както в онези топли дни в разгара на лятото на 1988 г. Първо, защото   повлияха и на онази България, която ние помним. Също така, защото някои от хората, които срещнахме, са напуснали страната или вече не са сред нас.    ", "date": "2019.12.16", "title": "Марен Шварц: \"В ГДР копнеехме за България\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403526-%D0%B4%D0%BE%D0%BC%D0%B0%D1%88%D0%BD%D0%B0%D1%82%D0%B0-%D1%80%D0%B0%D0%BA%D0%B8%D1%8F-%E2%80%93-%D0%BF%D0%B5%D0%BD%D0%B8%D1%88-%D1%81%D0%B5,-%D0%BD%D0%B5-%D0%BF%D0%B5%D0%BD%D0%B8%D1%88,-%D1%89%D0%B5-%D1%82%D0%B5-%D0%BF%D0%B8%D1%8F", "text": "Хиляди труженици на домашната дестилация се мъчат есенно време да докарат ракия, която да става за пиене. Но дори и да не става за пиене, по правило те пак ще я изпият с гордост. Каквото и да сварят, то е най-хубавото питие. В съзнанието на българина домашната ракия е най-доброто питие на света, което превъзхожда шотландското уиски, френския коняк, руската водка и прочее. Да, ама защо тогава българската ракия не е прочута като шотландското уиски, френския коняк, руската водка и прочее? Даже турската йени ракъ или гръцкото узо се продава навсякъде по летищата в Европа, пък българска ракия – само на софийското летище.     И защо чужденец като опита българска домашна ракия остава със смесени чувства? Един англичанин, заселил се в село край Велико Търново преди време обясняваше пред мен, че когато му сипали за пръв път домашна да опита, той подскочил, помислил ,че е някаква смеска с бензин или газ за горене. Много домашни ракии наистина имат вкус и аромат на нещо за горене, а не за пиене. Някои миришат направо на ацетон.     Слава Богу, онова, което е вредно, не мирише добре, а онова, което е хубаво, мирише хубаво. Затова, след като домашният производител на ракия е сварил нещо, което не мирише добре, най-правилното е да си плати да му го изследват, не е скъпо. И така да види дали трябва да го пие въобще. Защото не е само метиловият алкохол опасното в домашните ракии. Има и други вредности, някои от които не се усещат на вкус, дори на мирис. Но ако вкусът е тежък и мирисът не е добър, със сигурност ракията не става за пиене. Парадоксът е, че домашните производители превъзнасят произведеното от тях, дори да не става за пиене. И си го пият. И понеже някои вредности тровят не изведнъж, а с години, след като такъв е пил 20-30 години отровната си ракия, един ден се тръшне болен или направо хвърли топа я от сърдечно-съдови, я от чернодробни и вътрешни болести, приятелите му викат:„Еййй, какво му стана на тоз човек, само домашна пиеше…” Винпромската ракия, така оплювана от домашните производители, е ракия, произведена под постоянен лабораторен контрол. В нея вредности над нормата няма. И технологията е такава, и контролът. Но за средния българин тя е лошата ракия. Е как да има авторитет произведената у нас ракия по света, след като самият българин не я одобрява, а си хвали домашната? От друга страна – някъде по света да се изнася и продава домашна? Примерно, България да стане голям износител на домашна – възможно ли е това? На бутилката да пише „Домашна от Дълбок дол”, домашна от „Криводол” и т. н.? Домашният производител не може в две последователни години да свари една и съща ракия, а това, което вари от лозето си, стига до няколко десетки литра за собствена консумация или няколкостотин литра за продаване на черно по пазарите. От това износ не става, дори на черно. Става само за продажба по битаци и пазари, а там прекупвачи разреждат и мешат, не знаеш какво купуваш. Ама си има будали да купуват. А шотландците са си направили във всеки дол по една спиртоварна и тя изнася по цял свят. Долинка (долчинка) на шотландски е „глен” (glen), както е ставало и друг път дума на тази страница. И десетки шотландски марки, известни по цял свят, са с името „Глен…” – „Glenfidich”, „Glen Grant”, „Glenlivet”, „Glenfarclas” и т. н. Там шотландците си варят домашно уиски, но не ругаят спиртоварните си като производители на лошо уиски. Тук се състезаваме да обясняваме какви скапани ракии правят винпромите. И се мъчим да доказваме, че съмнително миришещите домашни ракии са по-хубави. Ако някой опита скъпа винпромска ракия, направена само от специален ароматен сорт грозде, той казва – „напарфюмирана е”. А собствената си пърцуца, миришеща на ацетон, смята за блага и хубава. Добре, има производители на домашни ракии, които много се стараят, правят ги от цяло грозде, а не от изцедено първо за вино. И заслужават уважение. Тук всеки трябва да е наясно – хубавата ракия е от цяло грозде. А повечето домашна е правена от остатъци от виненото производство – т. нар. джиброва, от изцедени първо за вино джибри. Добавят им вода, захар, ферментира и се вари. Такава ракия има по-парлив вкус, по-лютива, каквито и хвалби да чуете за нея. Във винпромите също използват за ракия остатъци от виненото производство, но и вино, винени утайки, не само джибри. И най-важното – всичко е под лабораторен контрол и се вари с колони, които не допускат вредности. Хубавите винпромски ракии са от цяло грозде, избрани сортове, правят се първо на вино и после то се дестилира. Затова са и скъпи. Но ако някой иска да направи хубава домашна с ароматен сорт грозде по 1-1,50 лв. килото, и на него няма да му излезе евтино. Така че, по-добре да замълчи и да не хвали джибровата си лютива ракия. Това е компромис, ракия от отпадъци, да не ходят зян джибрите. ПП. Пишещият тези редове също си свари ракия тази есен, тоест включих се в произведеното от мой роднина, дългогодишен майстор. Само от цяло грозде, от сорта перла. Да не ми се хвалят уж разбирачи с техните джиброви.", "date": "2019.12.16", "title": "Домашната ракия – пениш се, не пениш, ще те пия"}
