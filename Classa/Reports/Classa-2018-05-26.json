{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382405-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B3%D0%BB%D0%B5%D0%B6%D0%B4%D0%B0-%D0%BD%D0%B0-%D0%B8%D0%B7%D1%82%D0%BE%D0%BA", "text": "България променя своя курс по отношение на енергийните проекти, но и не само. Това пише в свой материал в. „Независимая Газета\" след визитата в Москва на президента Румен Радев и в навечерието на посещението отново там на премиера Бойко Борисов. Авторът Олег Никифоров припомня как след идването си на власт през 2009 г. лидерът на ГЕРБ е бил негативно настроен към съвместните проекти с Русия с мотиви за рисковете за българската екология, суверенитет и цивилизационен избор. Той цитира експерти от Московския център „Карнеги\", според които това поведение е било продиктувано от очакванията ЕС да помогне на България по газовите въпроси. Според „Независимая газета\" Борисов обаче е променил представата си за енергийното бъдеще на България. Припомня се също, че на мястото на евроатлантика Росен Плевнелиев, днес в президентството е по-благоразположеният към Русия Румен Радев, а в управляващата коалиция са не проевропейските либерали, а националисти, сред които има и такива, които признават Крим за руски. Според изданието обаче по-голяма причина за промяната в отношението е разочарованието на българското общество и политици, че „честно и старателно са следвали изискванията на евроатлантическата солидарност, ограничавайки връзките с Русия, но не са получили от Запада никакво обезщетение за тъй отговорното си поведение\". Така „катарзисът\" на Борисов настъпил, след като няколко години е обсъждал с европейските лидери своя проект за Балкански газов хъб, събиращ „петрол от най-различни доставчици\", но не е получил подкрепа за осъществяването му. Авторът дава за пример и проекта за изграждане на АЕЦ „Белене\", след който Западът оставил България „сама със скъсани договори, международни арбитражни процеси и изплащане на обезщетение\". Никифоров завършва материала си с констатацията, че в новите условия на многополюсен свят и влошаващи се отношения между САЩ и Европа политиците на Стария континент започват в по-голяма степен да следват интересите на собствените си държави: „Това едва ли ще предизвика разпадане на ЕС или на НАТО. Но, както сочи визитата на Румен Радев, центробежни тенденции съществуват\".", "date": "2018.05.26", "title": "България поглежда на изток"}
{"url": "http://www.classa.bg/%D1%81%D0%B2%D1%8F%D1%82/item/382399-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%B2%D0%B0-%D1%81%D0%B5-%D0%BF%D1%80%D0%BE%D0%B8%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D1%8F-%D0%BD%D0%B0-%D1%80%D0%B0%D0%BA%D0%B5%D1%82%D0%B0%D1%82%D0%B0,-%D1%81%D0%B2%D0%B0%D0%BB%D0%B8%D0%BB%D0%B0-%D0%BF%D0%BE%D0%BB%D0%B5%D1%82-mh17,-%D0%B7%D0%B0%D1%89%D0%BE%D1%82%D0%BE-%D0%B5-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8", "text": "\"Единствената причина, поради която холандската разследваща комисия умишлено премълчава произхода на показания ракетен двигател, произведен през 1986 г., е повече от вероятната му принадлежност към въоръжените сили на Украйна \". Това заяви руското министерство на отбраната в изявление.", "date": "2018.05.26", "title": "Русия: \"Премълчава се произходът на двигателя на ракетата, свалила полет MH17, защото е украински\""}
{"url": "http://www.classa.bg/%D1%81%D0%B2%D1%8F%D1%82/item/382400-%D0%BC%D0%B0%D0%B4%D1%83%D1%80%D0%BE-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89-%D0%B2%D1%8A%D0%B2-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B7%D0%BF%D0%B0%D0%B4%D0%B0-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%81%D0%B8%D0%BB%D0%B8", "text": "Венецуелският президент Николас Мадуро предупреди за предполагаеми планове за конспирация, организирани от Съединените щати и Колумбия да \"финансират разпада\" на въоръжените сили.   \"Никой да не отваря вратата на заговора, нито на разпада на свещения съюз - морален, етичен, професионален и патриотичен - на нашите национални въоръжени сили\", каза той по време на церемония в Каракас, след като разкри плановете на Вашингтон и Богота, информира AVN.   Той призова военните към \"лоялност, подчинение и дисциплина\". По-рано държавният глава отново потвърди, че американските и колумбийските правителствени фактори са прилагали различни планове преди последните избори на 20 май, \"за да създадат насилие и да се опитат да провалят изборите.\"   \"Ние сме заловили заговорниците, които признаха, че са били финансирани от обединение на посолството на янките във Венецуела с правителството на Колумбия, с цел генерират военно насилие и да се опитат да предотвратят демократичните избори в страната\", каза той.   Мадуро, който бе преизбран с над 68% от гласовете, поиска от министъра на отбраната Владимир Лопес, \"максимум разузнаване\" за охрана на колумбийско-венецуелската граница и да се предотврати ескалацията на сблъсъците.", "date": "2018.05.26", "title": "Мадуро обвинява САЩ във \"финансирането на разпада\" на националните въоръжени сили"}
{"url": "http://www.classa.bg/%D1%81%D0%B2%D1%8F%D1%82/item/382401-%D1%81%D1%82%D1%8A%D0%BF%D0%BA%D0%B0-%D0%BA%D1%8A%D0%BC-%D0%BC%D0%B8%D1%80%D0%B0,-%D0%BD%D0%BE%E2%80%A6", "text": "Северна Корея извърши в четвъртък разрушаването на своя ядрен полигон Пунгйе-ри, мястото, където проведе шест ядрени изпитания. Екипът от журналисти, допуснати до събитието, трябваше да извърви големи разстояния пеша, за да наблюдава четирите тунела на комплекса от различни точки. Един от тях вече е в развалини, други два вече са били използвани, а последният бил \"съвсем нов\", модернизиран и готов за по-нататъшни тестове.   С това действие правителството на Северна Корея искаше да покаже, че изпълнява обещанията си. \"Пхенян заяви, че е готов да продължи диалога, да продължи да предприема стъпки към мира\".   За да стигнат до отдалечения район на полигона, международните журналисти, направиха няколко часа пътуване с влак, кола и след това пеша, с първокласни коли и луксозна вечеря. Въпреки това, те не можеха да гледат през прозорците на влака по време на пътуването, тъй като те са били \"напълно покрити\".   Това събитие идва месец след историческата среща на върха между двете корейски държави, след която севернокорейският лидер Ким Чен-ун, обеща да премахне атомното оръжие от полуострова и да се срещне с Доналд Тръмп. Обаче тази среща - договорена за 12 юни в Сингапур - беше анулирана от американския президент в същия ден на разрушаването на полигона.   Северна Корея заяви, че е готова да проведе среща на върха във всеки един формат и е разочарована от решението на държавния глава на САЩ.   Тръмп обосновава решението си, позовавайки се на \"огромния гняв и враждебност\" на последните изявления на Пхенян, който в сряда предупреди, че ще преразгледа провеждане на планираната среща с Вашингтон, ако САЩ продължават провеждането \"незаконни и възмутителни действия.\"", "date": "2018.05.26", "title": "Стъпка към мира, но…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382402-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D1%80%D1%83%D1%81%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0", "text": "Френският президент Еманюел Макрон протегна днес ръка на Русия и каза, че иска да я „закрепи в Европа\" въпреки настоящото напрежение между Москва и Запада по редица въпроси. Макрон каза още, че иска да обърне гръб на 25 години на „неразбирателства\" между Европа и Русия, предаде Франс прес. „Дълбоко вярвам, че историята и съдбата на Русия са в Европа\", каза Макрон във втория ден на официалната си визита в Русия. Френският президент говори редом до руския си колега на трибуната на Санктпетербургския икономически форум, на който Франция бе почетен гост заедно с Япония. Според Макрон се отваря „прозорец на възможности\" за установяването на една „нова динамика\" в отношенията между Москва, където Путин встъпи неотдавна в четвъртия си президентски мандат, и Европа, притисната от решението на американския президент Доналд Тръмп да изтегли САЩ от иранската ядрена сделка. По-резервиран от госта си, руският президент от своя страна каза, че атмосферата на срещата му с Макрон е била много открита. Двамата разговаряха три часа вчера в Константиновия дворец край Санкт Петербург. Според Елисейския дворец тези разговори са позволили да се постигне напредък по изключително сложните въпроси за иранската ядрена програма и Сирия, по които Москва и Париж виждат, че има интерес за по-тясно сътрудничество, припомня Франс прес. „Франция е нашият отдавнашен, традиционен и надежден партньор. Тя винаги се е стремяла да защитава суверенитета си, което е залог за стабилност в отношенията\", подчерта Путин. Но той не заяви открито желание за укрепване на отношенията със страните от ЕС. Все още са в сила санкциите на ЕС срещу Русия, приети заради кризите в Крим и Източна Украйна през 2014 г. Сред темите, пораждащи разногласия между Москва и ЕС освен украинската криза и сирийският конфликт, е и аферата с отравянето на Сергей Скрипал. Русия бе открито обвинена освен това вчера от Холандия и от Австралия в смъртта на техни граждани, загинали в сваления през 2014 г. с ракета над Украйна малайзийски самолет. Запитан днес дали руска ракета е свалила самолета преди 4 години, Путин каза: „Не разбира се\". Макрон от своя страна нарече диалога с Путин изключително директен и откровен. Той не скри, че задачата му ще е трудна да възстанови доверието между Москва и Западна Европа след „25 години на неразбиране\". Вчера Макрон обсъди този въпрос и с Наталия Солженицина, вдовицата на писателя и дисидент Александър Солженицин. Тя го призова да действа за сближаването на Русия и Европа. „Русия трябва да е част от Европа. Ако ли не, това ще я тласне към Китай\", каза тя, припомня Франс прес. Днес в Санкт Петербург Макрон коментира не само отношенията между Русия и Европа. Визирайки иранската ядрена програма, той каза, че всички подписани споразумения трябва да се изпълняват, предаде ТАСС. „Ако ние сме подписали дадено споразумение, ние сме длъжни да останем в него, независимо от това кой излиза от него. Подписаното трябва да се изпълнява\", заяви той. Той допълни, че френските компании трябва сами да решат как да работят на фона на санкциите срещу Иран. Днес Макрон също отбеляза, че Русия и Франция, заедно с Китай и Япония имат общ интерес да се борят с тенденцията за „фрагментиране на света\", предаде ТАСС. „Сега на международната „сцена се появяват нови тенденции. Сред тях е разпокъсването на света. Играейки си със страховете на хората, някои сили просто се възползват от тази тенденция, за да се появи по-голямо взаимно недоверие когато става въпрос за икономически растеж, за колективна сигурност\", каза той и подчерта, че „всяко разпокъсване ще бъде инструмент на страха\" и че Япония, Русия и Франция, както и Китай и всички „наши чужди партньори\" имат общ интерес да реагират в този контекст. По темата за преместването на посолството на САЩ в Ерусалим Макрон каза, че това е грешка и че това е довело до ескалация. Той каза, че сега регионът не бива да се дестабилизира и припомни, че Франция винаги е била привърженик на решението на близкоизточната криза чрез две държави. „Мисля, че мирът ще бъде установен само между народите на две страни и само когато бъдат признати две страни, които могат да съществуват заедно в мир\", каза Макрон, предаде ТАСС. Днес френският президент съобщи, че компании от Франция са подписали с руски партньори около 50 договора, предаде ТАСС. Въпреки напрежението между ЕС и Русия Франция запази силното си икономическо присъствие в Русия с около 500 компании и с 170 000 служители в тях, допълва Франс прес. Сред 50-те договора, сключени по време на визитата на Макрон, най-важният предвижда влизането на френската група Тотал в нов мащабен проект за втечнен природен газ в руската част на Арктика. Проектът е на стойност 2,5 милиарда долара. Според Макрон сега трябва да се проправят нови пътища за засилване на френското присъствие в Русия, по-специално на стартиращите компании и на малките и средни предприятия в сектора на селското стопанство, космическите изследвания, устойчивото развитие на градовете, енергийните услуги и цифровите технологии, предаде Франс прес. Макрон обсъди с Путин и казуса с украинския режисьор Олег Сенцов, който е в руски затвор, както и за руския режисьор Кирил Серебреников, който е под домашен арест. Франс прес припомня, че по време на визитата си в Русия Макрон се срещна и с Александър Черкасов, ръководител на руската правозащитна организация „Мемориал\", както и с други руски правозащитници. В края на визитата си френският президент изрази надежда, че скоро ще се върне отново в Русия, но този път за да подкрепя френските национали по футбол на Мондиала, който започва на 14 юни и приключва на 15 юли, предаде Франс прес. Агенция Ройтерс в обобщение на срещата между Путин и Макрон днес на икономическия форум в Санкт Петербург пише, че двамата са постигнали съгласие в тяхното споделено безпокойство от действията на американския президент Доналд Тръмп по отношение на Иран, климатичните промени и международната търговия. Агенцията акцентира, че на днешната сесия с въпроси и отговори на петербургския форум Макрон, който седеше до Путин, се обръщаше към него със „Скъпи Владимир\" и че двамата са кимали един към друг в съгласие по редица въпроси. Ройтерс посочва, че по темата за климатичното споразумение от Париж Макрон каза днес, че Тръмп де факто е изгубил един международен спор, защото международният консенсус в подкрепа на договора се е запазил и след решението на Тръмп да се изтегли от него. Макрон също така подчерта днес нуждата от установяване на европейски финансов суверенитет, визирайки, че европейските икономики сега разчитат на американската финансова система.", "date": "2018.05.26", "title": "Макрон иска Русия в Европа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382403-%D0%BF%D1%83%D1%82%D0%B8%D0%BD-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%B6%D0%B5%D1%81%D1%82%D0%BE%D0%BA%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0", "text": "Владимир Путин предупреди днес, че светът може би върви към безпрецедентна икономическа криза заради конфронтационната търговска политика и протекционизма, към който се стремят САЩ, предаде АФП. Без да споменава Доналд Тръмп, който наложи нови мита и изтегли САЩ от търговски споразумения, руският президент заяви, че се появява нова ера на протекционизъм и се нарушава системата за свободна търговия, която създаде условия за глобален просперитет: „Днес не се нуждаем от търговски войни, нито от търговско примирие, а от търговски мир\", заяви Путин на Международния икономическия форум в Санкт Петербург в присъствието на японския премиер Шиндзо Абе и френския президент Еманюел Макрон. Глобалните търговски правила „трябва да са ясни и еднакви за всички\", каза той. Но „нарушаването на правилата стана правило\", добави Путин, очевидно визирайки Тръмп, който изтегли САЩ от Тихоокеанското споразумение за свободна търговия и наложи предоговаряне на подобно споразумение с Канада и САЩ. Стопанинът на Кремъл заяви, че комбинацията от санкции, търговски бариери и липса на доверие е много опасна. „Спиралата от санкции и бариери едва започва, като засяга растящ брой страни и компании\", каза Путин. Търговските бариери и недоверието, което създават, „могат да доведат до системна криза, която светът не е виждал преди\", добави той.", "date": "2018.05.26", "title": "Путин: Задава се жестока икономическа криза"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382404-%D1%88%D0%B5%D1%81%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%B5%D0%B2%D1%80%D0%BE%D1%82%D0%BE", "text": "В края на работната седмица еврото се намира под нов силен натиск от продажби, след като към инвеститорските притеснения около формирането на новото италианско правителство се добавиха и опасения за политиката криза в Испания. Испанският премиер Мариано Рахой е заплашен с вот на недоверие от две отделни опозиционни партии и с призиви за предсрочни парламентарни избори след осъждането в четвъртък на двадесет и девет лица, свързани с неговата управляваща Народна партия, включително бивш ковчежник и други висши членове на партия, за редица престъпления като фалшифициране на сметки, търговия с влияние и данъчни престъпления. Задаващата се политическа криза в четвъртата по сила икономика от еврозоната ограничи сутрешния опит за отскок на еврото след по-добро от очакваното бизнес проучване на германския икономически институт Ifo. Негативно влияние върху единната валута продължават да оказват и притесненията около формирането на евроскептично правителство в Италия между популисткото движение „Пет звезди\" и крайно-дясната партия „Лига\". Това води до нарастване на доходността на 10-годишните италиански облигации към нов многогодишен връх от 2,553% и до разширяване на лихвения спред с аналогичните германски книжа към 4-годишен връх от 215 базисни пункта (от 2,15%). Кризите в трета и четвъртата по големина икономики от еврозоната причиниха поредна вълна от продажби на еврото към ново 6-месечно дъно от 1,1647 щатски долара, като единната валута е на път на излезе на загуба за шеста поредна седмица. Еврото продължава да губи позиции и спрямо йената и швейцарския франка, които се ползват със статут на „валути-убежище\". В петък еврото удари ново двумесечно дъно около 1,1539 франка и 11-месечно дъно около 127,15 японски йени. В същото време индексът на долар спрямо останалите основни валути нараства в рамките на деня с 0,46% към нов връх за настоящата година от 94,24 пункта (най-високо ниво първата половина на декември 2017-а година) и е на път да излезе на позитивна територия за втора поредна седмица, като само в рамките на май щатската валута поскъпна досега с цели 2,6%.", "date": "2018.05.26", "title": "Шеста седмица загуби за еврото"}
{"url": "http://www.classa.bg/%D1%81%D0%B2%D1%8F%D1%82/item/382396-%D0%B7%D0%B5%D0%BC%D1%8F%D1%82%D0%B0-%D1%81%D0%B5-%D0%BE%D1%82%D0%B2%D0%BE%D1%80%D0%B8-%D0%B8-%D0%BF%D0%BE%D0%B3%D1%8A%D0%BB%D0%BD%D0%B0-%D0%BA%D0%BE%D0%BB%D0%B8-%D0%B2-%D0%BA%D0%B8%D1%82%D0%B0%D0%B9", "text": "В неделя, на 20 май, в град Лин'ан, разположен в източен Китай, разрушена улица се разпадна, оставяйки дупка от поне три метра, която \"погълна\" две коли и един микробус. За щастие, никой не е бил наранен, съобщава CCTV.   Инцидентът се случи на място, където са извършвани превантивни работи по дрениране с големи тръби. Местното правителство призна, че изкопаването на канавки е причината за инцидента и ще компенсира щетите на собствениците на повредените коли.", "date": "2018.05.26", "title": "Земята се отвори и погълна коли в Китай"}
{"url": "http://www.classa.bg/%D1%81%D0%B2%D1%8F%D1%82/item/382397-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0%D1%82-%D0%BB%D1%83%D0%BA%D1%81%D0%BE%D0%B7%D0%B5%D0%BD-%D1%84%D1%80%D0%B5%D0%BD%D1%81%D0%BA%D0%B8-%D0%B7%D0%B0%D0%BC%D1%8A%D0%BA-%D0%B7%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-14-%D0%B4%D0%BE%D0%BB%D0%B0%D1%80%D0%B0", "text": "Луксозен френски замък с басейн и дори с градинар, може да бъде ваш за по-малко от $ 14, ако участвате в онлайн томбола.   Впечатляващият имот, разположен в департамента Дордоня - в югозападната част на Франция - се състои от повече от 13 хектара и се оценява на 1,5 милиона долара. Въпреки това, неговия собственик, британката Рут Филипс, вместо да продава имението, предпочита да го разиграе на томбола, като разпредели приходите за добри каузи. Една от тях е осигуряване на настаняване, поддръжка, консултации и обучение на бездомните в графство Корнуол, във Великобритания.   Билетите за томболата ще струват малко над $ 13 и ще се продават на уебсайта на томболата, с две условия: Участниците трябва да пребивават в Англия, Шотландия или Уелс и трябва да бъдат в състояние да преведат правилно две френски изрази: \"Les carottes Sont cuites\" и \"ça ne casse pas trois pattes à un canard\".   Победителят ще получи като допълнителен бонус и платени сметките за имота за една година, включително държавния данък. Конкурсът приключва в края на тази година или веднага след като се продадат 500 000 билета. Съгласно условията, ако преди крайната дата са продадени по-малко от 350 000 билета, замъкът ще бъде заменен с парична награда.", "date": "2018.05.26", "title": "Разиграват луксозен френски замък за по-малко от 14 долара"}
{"url": "http://www.classa.bg/%D1%81%D0%B2%D1%8F%D1%82/item/382398-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%BF%D0%BE%D0%BB%D0%B8%D1%86%D0%B0%D0%B9-%D1%8F-%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB,-%D0%BD%D0%BE-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%BC%D1%83-%D0%BF%D0%BE%D0%BA%D0%B0%D0%B7%D0%B0-%D0%B4%D1%80%D1%83%D0%B3%D0%BE", "text": "Шерита Диксън-Коул, на 37 години, трябваше да се извини на полицая Даниел Хъбард, когото обвини в изнасилване, съобщава The Wasgington Post . Жената бе арестувана в североизточната част на Тексас в неделя рано сутринта, от полицай, който подозирал, че шофира в нетрезво състояние.   Историята на Диксън-Коул се превърна в скандал за предполагаемо изнасилване, когато тя заяви, че полицаят многократно й казал, че ще я пусне в замяна на сексуални услуги. И когато тя казала „не\", агентът я е насилил сексуално, според изявление на адвоката на жената.   Нейната история бе широко разпространена в социалните мрежи, с помощта на социални активисти и блогъри. Те гневно написаха: \"Тази система не е предназначена да ни предпазва, тя е предназначена да ни наказва, но трябва да я принудим да работи за нас\".   Департаментът за обществена безопасност в Тексас отхвърли обвиненията към офицера за сексуално насилие и неправомерно поведение и квалифицира твърденията на жената като фалшиви. И го доказа, публикувайки двучасов необработен видеоклип, записан от камерата на полицая. От кадрите става кристално ясно, че всички претенции на жената са неверни. Департаментът настоя адвокатът на Диксън-Коул да направи публични извинения.", "date": "2018.05.26", "title": "Една жена твърди, че полицай я е изнасилил, но камерата му показа друго"}
{"url": "http://www.classa.bg/%D1%81%D0%B2%D1%8F%D1%82/item/382395-%D0%BA%D0%B0%D1%82%D0%B0%D0%B4%D0%B6%D0%B8%D0%B8-%D1%81%D0%BF%D0%B8%D0%BF%D0%B0%D1%85%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D1%81-%D1%80%D0%B0%D0%B7%D0%B3%D0%BE%D0%BB%D0%B5%D0%BD%D0%B0-%D0%BF%D0%B8%D1%8F%D0%BD%D0%B0-%D1%87%D0%B8%D0%BD%D0%BE%D0%B2%D0%BD%D0%B8%D1%87%D0%BA%D0%B0-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0-%D0%BD%D0%B0-%D0%B4%D0%B6%D0%B8%D0%BF%D0%B0-%D0%BC%D1%83-%D0%B2%D0%B8%D0%B4%D0%B5%D0%BE", "text": "Прокуратурата на Саратовска област в момента проверява странно среднощно заседание на финансовия министър на региона, пишат местни медии. Той е открит спящ в служебния си автомобил. А зад волана била пияна девойка с провокативно облекло. Нещо повече, след проверка станало ясно, че е млада чиновничка. Дамата зад волана на черната кола с чуждестранна марка, облечена в оскъдно боди, се казвала Мария Виталиевна Мищенко.  \r\n   \r\n   Тя заемала важната длъжност завеждащ на сектора общински контрол в администрацията на един от районите в Саратов. Спътникът й, спящ в спортен анцуг на задната седалка - ни повече, ние по-малко - се оказал министърът на финансите на Саратовска област Александър Юревич Вискребянцев. \r\n   \r\n    Жената зад волана също така нямала документи. Но това досадно недоразумение тя дори се опитва да превърне в предимство. \"Не нося документи в себе си. Но ще ги намеря и тогава ще отида и ще дам кръв,\" говори тя. Въпреки че за полицаите е ясно - жената е пияна. А документите на колата са открити бързо. От задната седалка се надига събудилият се от шума министър.  \r\n   Обяснява - колата е служебна. След това решава, че спешно трябва да пуши. Главният въпрос, който занимава полицаите е как нетрезва чиновничка се е оказала зад волана на министерска кола. Защото ако Вискребянцев й е разрешил, ще се наложи и двамата да бъдат лишени от правоуправление. \"Как тя е попаднала зад волана? Трябва да установим тези обстоятелства,\" питат ченгетата. \r\n    Въпреки обещанието, никой не носи документите на жената. Налага се да се ходи в полицията. Но Мария Виталиевна отказва. По естетически причини. \"Не и във вашата мръсна кола. Нашата кола е отлична. Вашата е ужасна,\" казва тя. След което се разревава и протестира: \r\n    \"Няма да ходя никъде, там седят престъпници!\" По-късно от администрацията побързаха да съобщят, че към дадения момент министърът се намирал в отпуск. \r\n  \r\n  \r\n   \t  ", "date": "2018.05.26", "title": "Катаджии спипаха министър на финансите с разголена пияна чиновничка зад волана на джипа му (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382389-%D0%B0%D0%B1%D0%B5,-%D0%BA%D1%8A%D0%B4%D0%B5-%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Странно нещо е десният фанатизъм. Сутринта плюеш държавата, тикаш я ъгъла и кълнеш намесите ѝ като недопустими и вредни, а вечер се чудиш защо я няма и как така си е позволила да остави всичко на самотек.   В България вероятно не минава и ден без някой, някъде, по някакъв повод, да се провикне:     Вероятно единствените реплики, които съперничат на тези по честота на провикване, са:       Колкото абсурдно взаимоизключващи се да са тези два възгласа, толкова редовно сме свикнали да ги чуваме – често от устата на едни и същи хора. А понякога, като в случая, за който ще разкажем – буквално в едно и също изречение.   Държавата едновременно се бърка нагло и постоянно в „частната инициатива“ на честните и добри „предприемачи“, като ги „потиска, репресира и изнудва“, но в същото време „се е скрила“, когато някой трагичен инцидент докаже липса на всякакъв контрол.   Когато частни язовири преливат и давят села, когато частни асансьори убиват, когато   – използваме възгласа „няма държава!“ и справедливо се гневим, че „държавата ни е забравила“. В останалите случаи…  , тикаме я в ъгъла, отричаме я и искаме да ни се маха от главата.   Един ден ни отвращава словосъчетанието „държавно планиране“ – защото как лошата държава нещо ще планира, нали я видяхме вече! – но също така сме възмутени, че държавата „е оставила всичко на самотек, цари пълен хаос!“. Обичаме да цитираме „законите на джунглата, където оцеляват най-силните, а слабите ги изяждат“ – но само да не изпаднем ние в позицията на слабия: тогава се гневим яростно, че „държавата не пази своите граждани“.   Кога ли ще осъзнаем, че нещата са поне малко свързани?   Когато 30 години си отричал държавата; когато си я натикал в ъгъла; когато си избирал политици – сиреч стопани – които сами се имат лоши; когато вместо в своите възможности и намерения да управляват качествено нещо общо (публично/държавно/общинско), се кълнат в „невидимата ръка на пазара“; когато начело на държавни фирми си поставял хора, които мразят публичната собственост – и предпочитат да режат тръбите на „Напоителни системи“; когато от сутрин до вечер пищиш за непосилните ѝ регулации и административна тежест;   Тогава защо се изненадваш, когато: държавата я няма, когато ти трябва; натикана е в ъгъла, дребна и безполезна; управляват я политици, които не вярват във функциите ѝ; „невидимата ръка“ се е оказала ръка на джебчия или ти е показала среден пръст; държавните компании са докарани до разруха и фалит, за да бъде прилапано, каквото може; няма контрол, няма стандарти, няма изисквания, няма последствия.   Ако държавата не може да решава нищо и да се бърка в свободната инициативност на индивида, а трябва да остави всичко на пазара, който сам ще се регулира най-добре без глупавите ѝ намеси, регулации, изисквания и закони, защо тогава:   „Тогава, тогава… предвиждам такъв живот, че само си викам: Дано!“ Или пък не съвсем? И така, да се върнем на възгласите. Един ден сме правоверни десни, които не понасят планирането и целенасочените държавни политики, но когато опре до нашата черга – много обичаме да разреждаме десничарската си правоверност със ситуационен социализъм.   ,   на десни шамани като Тони Николов, Ивайло „Нойзи“ Цветков и Калин Янакиев?   , добавят те. Безспорен факт! А кой да я финансира? Защо пазарът не я финансира? Защо не се отварят стотици частни театри, опери, читалища, а вместо това никнат молове, лафки и казина?   Но не, отмятаме се ред по-долу, не щеме ний пари от таз държава! Ето какво било:  . Хем я няма, хем ни пречи да финансираме. А ние така да искаме, така да се натискаме, но…   , пишат още господата и дамите. Десетилетия? Кои десетилетия, че ни стана интересно? Кога по-точно и как? И що е то – псевдопазар. На кой пазар е забранила държавата да се развие? Как държавата попречи на   да се пребори с жълтите вестници на свободния пазар, г-н Бодаков, г-жо Червенкова?   По този повод, продължават (не)съзнателно интелектуалците: „ . Подкрепа, подкрепа ми дай, но ако може едновременно и да те няма.   , ядосват се още авторите на писмото. И как не, кой не би бил ядосан! Но чакайте – приватизацията не беше ли прекрасна? Къде е мястото тук на държавата и защо колекциите да са държавни, а не частни? Като са нелегални, да се легализират и толкова.   , пишат още интелектуалците. Сълзи да тръгнат току, но чакай – нали така беше в джунглата? Оцеляват само силните, които могат да се борят и конкурират на пазара!   , добавят те, а ние просто нямаме какво да добавим от изумление и се чудим какво да извикаме днес:   „Държавата е лоша, да се маха!“ или „Абе, къде е държавата?!“.", "date": "2018.05.26", "title": "Абе, къде е държавата?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382390-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BC%D0%BE%D0%BD%D0%B0%D1%85", "text": "    Вълнението беше в това, че всички усетихме  тази енергия. Това ни вдъхна надежда за бъдещите поколения. В тази ситуация се предполага, че всички държавните мъже ще бъдат отговорни за това наше бъдеще. Бях много изненадан, че премиерът Бойко Борисов, който иначе прекалено артистично преживява всяка трагедия на гражданите от различните слоеве, избяга от България и не усети тази енергия. Изключително съм разочарован от факта, че тази сутрин медиите основно отразяваха визитата на Борисов в Рим-как целува кръстове, целува митрополита, кръсти се.      Използва бягството си, за да рекламира аудиенцията при папата. Сигурно отива при него, за да го погалят по главата за четвърти път.  Общественото внимание трябваше  да се насочи към огромната емоция и енергия, която се „изсипа“ от стотиците хиляди хора по площадите. Очаквах ангажираните държавници да са сред нашите деца. Липсата им показа реалното отношение, което имат към българския народ.   Спомнете си, че Борисов избяга и от празника Гергьовден. Вместо да уважи армията, министър-председателят предпочете да отиде на Атон. Явно бяга, не иска да се появява сред гражданите и да покаже отношението си.  Два дена го гледахме и там как се кръсти и колко е набожен. И сега, като го гледам в Рим, си мисля, че този човек сигурно се готви утре да се изтегли от властта и  да стане монах. Явно е станал много набожен. Спомнете си, че прекалено много говореше по време на трите си управления, че някой ще го арестува, ще го убие, някой как го е поръчал да го стреля, как сърби ще го екзекутират.   След бягствата на Бойко Борисов от двете големи събития-Гергьовден и 24 май, започвам да си мисля, че той се страхува да не бъде освиркан, замерян с яйца или с домати, както се случва напоследък с негови министри и зам.-министри в страната.   Всяка година при папата, от уважение към Св. св. Кирил и Методий, винаги е имало посещение на ниво министър на образованието или на културата. Нищо повече. Разбирам, ако Борисов, в знак на  почит към българското начало на славянската писменост,  на поклонението на гроба  на св. Кирил в Рим беше поканил всички премиери на страните, в които има славянска писменост. Тогава щяхме да приемем, че и това е важно за бъдещето на нашите деца.     Самото му отсъствие от най-големия духовен празник, е бягство от ангажираност и отговорност. Бягството му от парада на войската също е бягство от поемане на отговорност. Това означава, че тези събития не са му приоритет. Важни за него са  строителството и грабежите от различни строителни проекти в България. Нищо друго.", "date": "2018.05.26", "title": "Борисов се готви за монах"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382391-%D1%81%D0%BF%D1%80%D0%B5%D1%82%D0%B5-%D1%81%D0%BF%D0%B0%D0%BC%D0%B0-%D0%B2%D0%B7%D0%B5%D0%BC%D0%B5%D1%82%D0%B5-%D0%BC%D0%B8-%D0%B4%D0%B0%D0%BD%D0%BD%D0%B8%D1%82%D0%B5", "text": "Новият регламент на Европейския съюз за защита на личните данни GDPR със сигурност не защитава едно - спокойствието на потребителите.   То не е спам, то не е чудо! Бибиткания, вибрации и нотификации информират за всеки един e-mail, изпратен от знайни и незнайни сайтове, в които нямаш спомен кога и защо, по дяволите, си си направил регистрация.   Новите разпоредби, които трябва да се превърнат в една стена на спокойствието между компаниите по света и данните на потребителите в ЕС, някак иронично доведоха до една от най-големите спам вълни в пощенските кутии на същите тези потребители.    Всеки иска да му отделиш \"момент\", за да прегледаш промените в декларацията за поверителност и това как се използват данните ти. Не за друго, ами за да си върже гащите и да продължи да действа както и досега.   При влизане в самите сайтове положението е същото. На 25 май, каквото и да напишеш в полето за адрес на браузъра си, първо те посреща сходна картинка - поле с информация как се ползват данните ти и един масивен бутон \"Agree\", \"I agree\", \"Приемам\", \"Съгласен съм\", \"Душата си давам\" и прочие. Бутонът е голям и в различен цвят - не за друго, а за да не бъде пропуснат дори от най-неориентирания неандерталец.     Едва след като си заявил готовността си данните ти да бъдат ползвани с цел да ти се пробутват реклами, които са по-адекватни спрямо извратените ти вкусове, вече може да отидеш там, където си отишъл.   Юристи през последните месеци са се бъхтили по това да пишат тези нови условия, съобразени с GDPR, за всяка една организацийка, събираща лични данни. Но има ли полза от труда им?    По-скоро не, защото нека признаем какво се случва масово - цъкаме това голямо \"I Agree\" и продължаваме да си живеем спокойно.    Раздаваме информация за себе си с такава лекота, че нищо чудно да се появяват визитките, които доброволно да пращаме на всеки сайт при посещение в него: \"Казвам се Иван Георгиев; на 43 години; хетеросексуален, нищо, че ме заглеждат и мъже, ама това е защото съм хубавец; педагог по образование, продавач-консултант по призвание; разведен, защото жена ми разбра, че ме дели с три други и мастиката; обичам мусака, мастика и песните на Слави\".   Четенето на декларации за поверителност или условия за ползване НИКОГА не са били на почит в интернет пространството (и пред компютър, изобщо) и човек, без да иска, може дори да си продаде бъбрека. Спам вълната около GDPR не променя това - напротив, неангажираното кликане върху \"Супер, вземете ми данните\" бутоните вече става дори по-бързо, тъй като е необходимо навсякъде и е придружено с голяма доза досада.   Вие колко подобни декларации за поверителност си направихте труда да прочетете през последните седмици? Една? Няколко? Всичките?!? Недейте да лъжете, защото няма кой да повярва на последното. Но ако все пак стоите зад думата си - поздравления за железните нерви, а сега излезте навън и си потърсете занимание в реалния свят.   GDPR, колкото и чудесен да е като замисъл, първоначално ще се усети от самите потребители само като поредното бутонче \"I agree\", което трябва да натиснат. Същото, което са правили до момента.   Интересът към защитата на личните данни в самите потребители рядко е особено голям. И дори когато някой вместо нас се погрижи данните ни да бъдат защитени, приемаме го по-скоро като тормоз върху спокойното ни браузване из торент-тракери и сайтове за възрастни.   Що се отнася до другите възможности, които GDPR ни дава – да искаме да се променя или трие информация за нас; да търсим отговорност от компаниите, в случай на неправомерно ползване на данните ни, и пр. - за момента това са просто част от онези възможности, които законите ни дават, но ние не се възползваме от тях. Дали защото не сме информирани, или защото не ни интересува. Невежеството е блаженство, нали така? Тук натисни \"I Agree\".", "date": "2018.05.26", "title": "Спрете спама! Вземете ми данните!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382392-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B8%D0%B7%D1%80%D0%B5%D0%B4%D0%B8-%D0%BA%D1%83%D0%BF-%D1%81%D0%BB%D0%B0%D0%B1%D0%BE%D1%81%D1%82%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B8-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "Ефективността на публичните разходи в България е много ниска, а реформите в управлението на тези финанси са важни и наложителни, докато са налице подходящи условия за това.   Eфективността на публичните разходи в България е много ниска. Безработицата намалява, но и недекларираните трудови доходи остават високи. Минималната заплата се определя без ясен и прозрачен механизъм, а делът на работниците с такова заплащане се е увеличил повече от два пъти за последните 6 години.   Неравенството в доходите и рискът от бедност или социално изключване остават най-високите в Европейския съюз (две трети от населението през 2016 г.). Доходите на 20-те най-богати процента от българите е бил 8 пъти по-висок от този на 20-те процента най-бедни през 2016г. Разходите за социална защита са ниски, а покритието на схеми за осигуряване на минимален доход е ограничено и недостатъчно адекватно.   Тези заключения за състоянието на България се съдържат в   и актуализираната Национална програма за реформи, цитирани от \"Дневник\".   Документът бе разпространен в сряда, когато Европейската комисия и Европейската централна банка представиха преценката си доколко страната е готова да стане член на еврозоната.   Тази преценка няма пряко отношение към желанието на българското правителство скоро да подаде молба за членство в механизма за подготовка за приемане на еврото, но представлява в сбита форма изброяване на основните проблеми в икономиката, изискващи реформи.   Ето накратко основните от тях:   -  Изключително важно е подобряването на ефективността на фискалната политика . Данъчните приходи и плащането на данъци се подобряват, но повече в резултат на подобрените икономически перспективи, отколкото от по-добрата работа на данъчната администрация и събирането на взимания.   -  Ефективността на публичните разходи в България е много ниска, а реформите в управлението на тези финанси са важни и наложителни, докато са налице подходящи условия за това.   -  Икономическите резултати на държавните предприятия са слаби  в сравнение с тези на другите страни от района и с частния сектор; те са още един източник на несигурност и риск за обществените финанси; управлянието им не отговаря на международните стандарти.   - Стабилността и надзорът на финансовия сектор се подобряват, но трябва да се приложат важни мерки като намаляване на  рисковете от експозицията към свързани лица  и подобряване оценката на активите.   -  Схемата за обявяване в несъстоятелност е неефективна , забавя намаляването на задлъжнялостта в частния сектор и решаването на проблема с необслужваните кредити. Процедурите са бавни и възстановените активи са много малко. Липсата на събрани данни и на инструменти за адекватен мониторинг пречат да се оцени ефективността на старите или на нови процедури, включително такива по преструктуриране на бизнеса.   -  Равнището на недекларираните трудови отношения остава високо  и това има значителни последици за фискалните приходи, условията за труд и адекватността на приходите след пенсиониране. Обявени са нови мерки от властите, но трябва да се види доколко ще бъдат приложени.   - Заетостта е добра и безработицата е под средната за ЕС, но от това  не печелят еднакво всички в работоспособна възраст.  Дългосрочно безработните, неактивните младежи, ромите и хората в бедни и селски райони продължават да изпитват значителни трудности за излизане или завръщане на трудовия пазар. Остаряващото и намаляващо население в комбинация с трудова активност под средната за ЕС водят до недостиг на работна ръка и служители с умения, а това отслабва дългосрочните перспективи за цялата икономика. Нужни са активни политики на трудовия пазар, социални услуги и още по-добро фокусиране върху обучение и квалификация.   -  Най-високите в ЕС остават неравенството в доходите и достъпът до услуги  (образование, здравеопазване и жилища), както и рискът от бедност и социално изключване. Няма адекватен механизъм за преценка на нивото на необходимите социални помощи, социалната защите не предоставя достатъчно помощ на най-нуждаещите се, включително децата, възрастните, хората с увреждания и живеещите в селските райони.   -  Неяснотите около това как се определя минималната заплата  и увеличаването на хората, назначени на такива договори, застрашават баланса между това да се помага на заетостта и конкурентоспособността, от една страна, и да се гарантират трудови доходи, от друга. В допълнение, това създава несигурност, която силно пречи да се предвиждат условията да се прави бизнес в България. Правителството предложи механизъм за определяне на минималната заплата, но няма споразумение за него между социалните партньори.   -  Ниските публични разходи за здравеопазване , неравномерното разпределение на ограничените ресурси (включително на медицински персонал) и ниското ниво на здравно осигуряване водят до ограничен достъп до здравни услуги. Недостигът на обществени средства се компенсира с пари, които хората доплащат от джоба си. Добрата новина е, че медиците, напускащи България, напоследък намаляват.   -  Въпреки опитите за модернизиране на образователната система, резултатите от нея са ниски  и са силно повлияни от икономическия и обществен статут. Цифровите умения са сред най-ниските в ЕС и са много различни в отделните обществени групи. Недостатъчна е подготовката в образователната система за уменията и познанията, които търси трудовият пазар. Възрастните много рядко участват в подобряване на квалификацията.   - Секторът на изследвания, разработки и иновации е силно разпокъсан и страда от структурни недостатъци. Това пречи на възможността да се помага на производителността и растежа.  Иновациите са на много ниско равнище и нискотехнологичини сегменти доминират в производството.  Публичните и частни разходи за разработки и изследвания са изключително ниски. Бавните реформи бавят движението към ориентирана към иновациите система. Има много университети и изследователски институти, но единици от тях произвеждат научен продукт с високо качество.   - Комерсиализирането на изследванията остава голяма слабост. Слабо и е и публично-частното партньорство. За финансирането на изследванията няма конкурентност, международна оценка и отпускане на средства на институти според постигнатите резултати. Емблематичният  \"София Тех Парк\" все още страда от неефективно управление, нестабилно ръководство, нереализирана научна инфраструктура и отсъствие на дългосрочен финансов ангажимент от правителството.   - Бизнес средата се нуждае от подобрение, но макар да бяха приети някои реформи, практическото им реализиране изостава.     Предприемачите продължават да се притесняват от корупция, дефекти на институциите и недостиг на служители.  Бавен е напредъкът в електронната администрация. Слабостите на инфраструктурата си личат особено в ниската ефективност и резултати на транспортния сектор. Няма добре фокусирани и ефективни мерки за намаляване на замърсяването на въздуха.  ", "date": "2018.05.26", "title": "Еврокомисията комисия изреди куп слабости на българската икономика и управление"}
{"url": "http://www.classa.bg/%D1%81%D0%B2%D1%8F%D1%82/item/382393-%D0%B2%D0%B0%D0%BB%D1%83%D1%82%D0%BD%D0%B8%D1%82%D0%B5-%D1%80%D0%B5%D0%B7%D0%B5%D1%80%D0%B2%D0%B8-%D0%BD%D0%B0-%D0%BA%D0%B8%D1%82%D0%B0%D0%B9-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-3,161-%D1%82%D1%80%D0%BB%D0%BD-%D0%B4%D0%BE%D0%BB%D0%B0%D1%80%D0%B0", "text": "Πo-гoлeми или пo-мaлĸи ĸaтo oбeм peзepвитe в чyждecтpaннa вaлyтa ca гapaнция зa дъpжaвитe в cлyчaй нa иĸoнoмичecĸa ĸpизa или дpyги cътpeceния. И тoвa гo знят дoбpe дeceттe дъpжaви c нaй-мнoгo тaĸивa зaпacи, ĸoитo пpитeжaвaт близo 8 тpилиoнa дoлapa.    Cпopeд НоwМuсh.nеt, изpaбoтeнa нa бaзa нa дaнни нa Meждyнapoдния вaлyтeн фoнд (MBФ) ĸъм пъpвoтo тpимeceчиe нa 2018 гoдинa пъpвa в cвeтa пo тoзи пoĸaзaтeл e Kитaй c peзepви във вaлyтa в paзмep нa цeли 3,161 тpилиoнa дoлapa.      Ha втopo мяcтo c двoйнo пo-мaлĸи зaпacи oбaчe e Япoния c oбщ oбeм oт 1,204 тpилиoнa дoлapa. Bcичĸи ocтaнaли cтpaни дъpжaт peзepви в paзмep пoд тpилиoн дoлapa. Tpeтa e Швeйцapия cъc 785 милиapдa дoлapa, cлeдвaнa oт Cayдитcĸa Apaбия c 486 милиapдa дoлapa. B тoп 10 влизaт oщe Xoнĸoнг, Индия, Южнa Kopeя, Бpaзилия, Pycия и Cингaпyp.    B Eвpoпa peзepвитe нa Швeйцapия ca пo-гoлeми oт тeзи нa вcичĸи ocтaнaли cтpaни нa ĸoнтинeнтa. Cлeд нeя втopa пo oбeм нa зaпacитe e Beлиĸoбpитaния c oбщo 123 милиapдa дoлapa. Haд 100 милиapдa ca и тeзи нa Πoлшa и Чexия. B тoвa oтнoшeниe тe изпpeвapвaт дъpжaви, ĸaтo Kaнaдa и Aвcтpaлия.    Ha Бaлĸaнитe лидep e Typция c peзepви oт 88,4 милиapдa дoлapa. Teзи нa Pyмъния ca нaпoлoвинa - 40 милиapдa дoлapa. Bъпpeĸи тoвa ceвepнaтa ни cъceдĸa имa пo-гoлeми peзepви oт Гepмaния и Итaлия нaпpимep и тoлĸoвa, ĸoлĸoтo имa Фpaнция и мaлĸo пo-мaлĸo oт тeзи нa Щaтитe.    Дaннитe пoĸaзвaт, чe ĸъм ĸpaя нa мapт вaлyтнитe peзepви в Бългapия ca в paзмep нa 25 милиapдa дoлapa. Cтaтиcтиĸaтa пoĸaзвa oщe, чe нaй-гoлям дял имaт peзepвитe в щaтcĸи дoлapи - oбщo 63,5%, cлeдвaни oт тeзи в eвpo - 20%.", "date": "2018.05.26", "title": "Валутните резерви на Китай достигнаха 3,161 трлн. долара"}
{"url": "http://www.classa.bg/%D1%81%D0%B2%D1%8F%D1%82/item/382394-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BD%D0%BE%D0%B2%D0%B0-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "САЩ водят продуктивни преговори с КНДР, за да се състои срещата на лидерите на двете страни на същото място и по същото време, както беше планирано. Това написа президентът Доналд Тръмп в своя Twitter.    \"Ние водим много продуктивни преговори със Северна Корея за връщане към провеждането на срещата на високо равнище, което, ако стане, най-вероятно ще бъде в Сингапур в същия ден 12 юни, и, ако е необходимо, ще бъде продължена\", написа Тръмп.      По-рано Доналд Тръмп съобщи в писмо до лидера на КНДР Ким Чен Ун, че не смята за нужно провеждането на срещата в Сингапур, заради последните \"враждебни\" заявления на Пхенян. Президентът заяви, че срещата ще бъде отменена, но подчерта, че е готов да се срещне с Ким Чен Ун в бъдеще.    От КНДР пък отговориха, че Пхенян е готов по всяко време и във всякакъв формат да проведе среща със САЩ, за да се разведрят сложните отношения.  ", "date": "2018.05.26", "title": "Тръмп обяви нова важна новина за срещата с Ким Чен Ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382386-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%BA%D0%B0%D1%80%D0%BF,-%D0%B5%D0%B4%D0%B8%D0%BD-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Свети Карп се числи към седемдесетте апостоли на Господ Иисус Христос. Той бил сътрудник на свети апостол Павел, чиито послания отнасял до местата, за които били предназначени. Така доста време Карп се трудил заедно с апостол Павел, благовестейки навсякъде Христовото слово. Заради това той претърпял немалко беди и скърби. След това свети Карп бил поставен от апостол Павел за епископ на град Берия в Тракия.   Свети апостол Карп проповядвал Христовото евангелие и на остров Крит, където приел в своя дом свети Дионисий Ареопагит. Там Господ му се явил във видение, докато Карп Му се молел да накаже двама грешници. Господ казал на Карп:  - Мъчи Ме още, защото Аз съм готов още веднъж да пострадам и да бъда разпънат заради спасението на човеците!   Свети Дионисий Ареопагит свидетелства още за свети Карп, че той никога не започвал да служи света Литургия, без да получи преди това небесно видение.     Докато светителствал в Берия, Карп обърнал към Христа много елини езичници. Изобличавайки иудеите, той им говорел, че разпнатият от тях Христос е истинският Бог и Творецът на всичко съществуващо.    По-късно той бил жестоко убит от иудеите и така предал душата си в ръцете на Господа. Неговите честни мощи били положени от верни и богобоязливи хора в града, в който той светителствал и чрез тях мнозина болни се изцерили, за слава на Христа, нашия Бог. Амин.  ", "date": "2018.05.26", "title": "Св. апостол Карп, един от седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382387-26-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1293 г. - При земетресение в Камакура (Япония) загиват около 30 000 души.     1521 г. - Мартин Лутер е изгонен от пределите на Германската империя.   1538 г. - Жан Калвин и последователите му са изселени от Женева и през следващите 3 години Калвин пребивава в Страсбург.   1647 г. - В Хартфорд (Кънектикът) е извършена първата в Америка екзекуция на жена, призната за вещица.   1770 г. - В Гърция избухва първото въстание за независимост от Османската империя, завършило с трагичен неуспех.   1805 г. - В Милано Наполеон I Бонапарт е коронован за крал на Италия.   1868 г. - Извършена е последната публична екзекуция в Англия - ирландският националист Майкъл Барет е обесен заради бомбен атентат в Лондон.   1869 г. - Щатът Масачузетс учредява Бостънския университет.   1876 г. - След неуспеха на Априлското въстание Панайот Волов се отправя за Румъния и при опит да премине буйните води на р. Янтра се удавя.   1879 г. - Открит е Върховният касационен съд на България.   1879 г. - С договор между Русия и Великобритания е създадена държавата Афганистан.   1880 г. - С княжески указ окръжията в Княжество България са разделени на околии.   1894 г. - Емануел Ласкер става вторият световен шампион по шахмат.   1896 г. - В Москва се състои коронацията на последния руски император Николай II.   1896 г. - Публикувано е първото издание на промишления индекс Дау Джонс.   1908 г. - В Югозападна Персия са открити първите залежи на нефт, които много скоро след това са обявени за собственост на Великобритания.   1918 г. - С разпадането на Руската империя е създадена Демократична република Грузия.     1924 г. - Извършен е първият полет на екперименталния самолет АНТ-2.   1938 г. - В град Волфсбург (Германия) Адолф Хитлер поставя първия камък на завода на Фолксваген.   1942 г. - Британският външен министър Антъни Идън и съветският Вячеслав Молотов подписван съюзен договор за война срещу хитлеристка Германия и нейните съюзници в Европа и договор за сътрудничество и взаимна помощ след войната.   1966 г. - Британска Гвиана придобива независимост и става Кооперативна република Гвиана.   1970 г. - Извършен е първият редовен полет на съветския свръхзвуков самолет Ту-144.   1972 г. - Подписан е договор между СССР и САЩ - САЛТ 1, за ограничаване на стратегическите нападателни оръжия и договор за ограничаване на системите за противоракетна отбрана (ПРО).   1977 г. - Американецът Джон Уилиг прави първото успешно катерене по южната кула на Световния търговски център в Ню Йорк.   1983 г. - При силно земетресение (7,7 по Скалата на Рихтер) в Япония, последвано от цунами, загиват 104 души, а хиляди са ранени.   1986 г. - Европейската общност приема Европейското знаме.   1986 г. - Открита е първата експозиция на Националния музей в Габрово, създаден на 1 януари 1974 г., който се помещава в сградата на Априлската гимназия.   1991 г. - Звиад Гамсахурдия става първият демократично избран президент на Грузия.   2001 г. - По инициатива на бившия президент на България Жельо Желев в София е създаден Балкански политически клуб, в който участват бивши и настоящи балкански политици.   2002 г. - Завършва посещението на папа Йоан Павел II в България.   2002 г. - Алваро Урибе е избран за президент на Колумбия.   2006 г. - При земетресение на остров Ява загиват 5 700 души, а почти 200 000 остават без дом.  ", "date": "2018.05.26", "title": "26 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382388-%D1%82%D1%80%D0%B8-%D1%86%D0%B5%D0%BD%D0%B8-%D0%BD%D0%B0-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D-%D0%B2%D0%B8%D0%B4%D0%B5%D0%BE", "text": "В краткото видео (1:22 мин.) ще видите залозите на ядрения бос Богомил Манчев, вице-премиера Томислав Дончев и премиера Бойко Борисов. Те са събрани в рамките на периода от 18-ти до 23-ти май 2018-та г., включително, което означава, че са най-пресни и най-грубо казано изглеждат ето така: \r\n     \r\n     В долното видео ще видите и заявената сума от премиера Борисов. Там той казва 100 000 000 (сто милиона), но не посочва валутата. Ето защо ще разгледаме ДВА варианта. Ако стоте милиона са в ЕВРО, то цената на старото желязо е под 17% от това, което сме платили за него. Ако е в ЛЕВОВЕ то падаме на под 10%. Разминаването между оценките на премиера и вице-премиера е в ПЪТИ!!! Само ви обръщам внимание. \r\n   ИСТИНАТА! Цената Е ОТ-РИ-ЦА-ТЕЛ-НА! Това желязо никога няма да бъде купено от някого на изгодна за нас цена. То никога няма да послужи за изграждане на АЕЦ, където и да било на земното кълбо. Независимо от това за него ежегодно се харчат, по-правилно е да се каже “усвояват”, по няколко МИЛИОНА ЛЕВА. Който не е научил по колко може да го стори от материала “ “. \r\n   УРА! Най-накрая стигнахме до най-новото и уникално видео. Приятно гледане! \r\n       \r\n", "date": "2018.05.26", "title": "Три цени на оборудването за АЕЦ “Белене” (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/382384-%D0%B4%D0%B0-%D0%BA%D0%B0%D0%B6%D0%B5%D0%BC-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%85%D0%B0%D0%B7%D0%B0%D1%80%D1%82%D0%B0", "text": "Хазартът помагал и на медиите, и на спорта. Това са двата основни аргумента, с които хазартното лоби се опитва да настрои българите срещу предложените промени в Закона за хазарта. Но и двете твърдения са нахално неверни.             Ако се ограничи рекламата и разпространението на хазарт, спортът в България ще загине. А ако се посегне на показването на хазарта по телевизията, ще загине и свободата на словото. Това са двете основни опорни точки, с които хазартното лоби се опитва да настрои българите срещу предложените от Валери Симеонов промени в Закона за хазарта, целящи пълна забрана на неговата реклама и ограничаване на местата за продажба на лотарийни билети. И двете твърдения са нахално неверни - това може лесно да бъде доказано. За разлика от онова хвърковато изказване как лотарията отново накарала хората да мечтаят. За част от българите то може и да е вярно - и точно това е най-големият проблем.   Нито рекламата на хазарт гарантира в момента някаква независимост и свобода на медиите, нито някаква значителна част от огромните приходи от лотарийни игри отиват за развитие на спорта. Първото е очевидно - в момента рекламата все още е позволена, но нито в двете големи частни телевизии, нито в националната телевизия, нито на страниците на някой от националните всекидневници се обсъжда предложеният законопроект. Пълно мълчание. На моменти се чуват само воплите на защитниците на хазарта, но публиката няма право да знае за другата гледна точка. Толкова за медийната свобода, която щяла да загине, ако се забрани рекламата на хазарт.   Колко за спорт?   В повечето страни по света е прието, че мекият хазарт е порок, който не може да бъде забранен, но поне наивността на масите може да бъде използвана за генериране на ресурс за общополезни каузи. С приходи от лотарии са се строили мостове, изграждали са се болници и т.н. Законът за хазарта изисква от организаторите на онлайн залагания да правят вноски за „социално отговорно поведение\" по 50 хиляди лева годишно, от казината - 10 хиляди годишно, а от всички останали (тук попадат лотариите) - само по 5 хиляди лева годишно. Тези незначителни суми отиват в Министерството на младежта и спорта, което решава за какво да ги харчи. Да, правилно прочетохте - 5 хиляди лева годишно. Но и това не е всичко.   Осигуряването на пари за спорта е задължение основно на държавното предприятие „Български спортен тотализатор\". Неговите приходи - с приспаднати разходи, изплатени печалби и данъци - също отиват в спортното министерство. Тази сума обаче намалява с всяка следваща година. През 2014 приходите доближават 180 милиона лева, а отделената сума за спорт е почти 30 милиона лева.    С всяка следваща година числата вървят надолу - и приходите, и отделените пари за спорт са средно с по десетина процента по-ниски. Причината за това е зелената светлина за частните лотарии, които точно от 2014 година насам започват да растат, за да достигнат до над 350 милиона годишни приходи. Колкото повече печели частната лотария, толкова по-малко пари отиват за спорт - това е факт. А колко за медии?   В годишния доклад на „Медия клуб\" за рекламния пазар през 2017 „Национална лотария\" се оказа рекламодател номер едно с 23 милиона евро. Огромната част от тези пари отиват в двете частни национални телевизии, които показват щастливите печеливши от търкането на талончета - именно това иска да забрани проектозаконът. Според същия доклад, целият телевизионен рекламен пазар за 2017 година е 691 милиона евро. Значителна част и от тази сума е за двете големи телевизии. Да, не е приятно да изгубиш най-големия си клиент, но нито приходите от него са решаващи, нито рекламният пазар е спрял да расте. И най-важното - бумът в лотариите и тяхната телевизионна реклама през последните години може да са увеличили приходите на някои медии, но по нищо не личи поне малка част от тези пари да са използвани в обществен интерес. Напротив: публицистиката на екрана е в отстъпление, новините все повече приличат на нискобюджетен и рейтингов „шок и ужас\", а в дискусионните формати говорят предимно риалити герои и актьори от сериали. Не, рекламата на хазарт изобщо не е помогнала на свободното слово.   Разбира се, има детайли за обсъждане. Например: така внесен, проектозаконът забранява и изписването на букмейкърски къщи върху екипите на футболистите. В предложеното определение за „непряка реклама\" пише: „... върху продукти и стоки, които не са свързани с хазарт\". Това предизвика реакция от футболните клубове, а Симеонов обеща корекция. Ето, че има какво да се обсъжда - дали точно това е най-добрата редакция на закона, дали забраната за реклама да бъде пълна или с ограничения, къде и как да става продажбата на талончета, дали има нужда хазартът да плаща по-висок данък (в момента е освободен от ДДС и плаща 15% върху стойността на направените залози). Има толкова много въпроси, по които дебатите отдавна трябваше да са започнали. Но вече втори месец по темата има само мълчание. Гарантирано именно от рекламата на хазарта.", "date": "2018.05.26", "title": "Да кажем истината за хазарта"}
{"url": "http://www.classa.bg/%D1%81%D0%B2%D1%8F%D1%82/item/382385-%D1%81%D0%B0%D1%89-%D0%B2-%D0%B7%D0%B0%D0%B4%D1%8A%D0%BD%D0%B5%D0%BD%D0%B0-%D1%83%D0%BB%D0%B8%D1%86%D0%B0", "text": "САЩ отказаха срещата на върха със севернокорейския лидер Ким Чен Ун. Така Тръмп си спести един неприятен провал. Но стратегията \"Всичко или нищо\" вкара САЩ в задънена улица         Доналд Тръмп явно ще се размине с Нобеловата награда за мир. Царят на сделките в Белия дом отказа срещата на върха със севернокорейския лидер Ким Чен Ун. И то само часове след като Пхенян взриви изпитателния си ядрен полигон в Пунгери. При целия царящ скептицизъм трябва да признаем, че това беше положителен жест. Отказът обаче не идва съвсем изненадващо. Все пак през последните седмици тонът между двете страни загрубя. Увеличиха се и сигналите, че освен приятната за Ким Чен Ун обща снимка в Сингапур, едва ли могат да бъдат постигнати някакви осезаеми резултати.   Всичко или нищо!   От самото начало американската администрация надцени готовността на Северна Корея за отстъпки. Съветникът по въпросите на националната сигурност Джон Болтън ясно формулира американските изисквания: само пълното и необратимо ядрено разоръжаване на Северна Корея ще бъде възнаградено с икономически облекчения.     Всичко или нищо! Това е американската стратегия за преговори. Тя не се промени и след като Джон Болтън и Майк Пенс многократно напомниха за \"либийския модел\". За Северна Корея това си бе явна заплаха. Отказът на Либия от ядрената програма не предотврати падането на Кадафи от власт през 2011 година. Той беше свален с военната помощ от Запада, а по-късно и убит.   Неправилна беше и преценката на Вашингтон, че санкциите и военните заплахи ще накарат Северна Корея да седне на масата за преговори. От севернокорейска гледна точка преговорите биха били по-смислени от позицията на относителна сила, подплатена с ядрени оръжия и междуконтинентални ракети.   От полза само за Ким Чен Ун   Разбира се, че една среща с Доналд Тръмп би била значителен успех за Ким Чен Ун. Още дядо му и баща му настояваха за преки преговори със САЩ. Срещата с американския президент можеше да увеличи значително престижа на Ким Чен Ун - особено пък ако тя би донесла осезаеми резултати под формата на икономически помощи и облекчаване на санкциите. Дали обаче севернокорейският диктатор би се отказал точно от тези инструменти, които гарантират оцеляването на династията Ким? Едва ли.   Още повече, че той не може да се осланя на обещанията на американците. Не само \"либийският модел\", а и отказът от ядреното споразумение с Иран значително увеличи съмненията по въпроса доколко може да се разчита на Вашингтон.   Писмото, с което Тръмп отказа срещата с Ким Чен Ун   Все още има надежда   С отказа на Тръмп мирният договор, който да сложи край на военното примирие, продължило шест десетилетия, засега изглежда невъзможен. Не бива обаче да губим надежда. Защото едно нещо се набива на очи: досега Северна Корея избягва личните нападки срещу Доналд Тръмп. От друга страна текстът на отказа, подписан от американския президент, оставя отворена вратичка за разбирателство.   Не бива да забравяме, че миналата есен Корейският полуостров беше на ръба на една опустошителна война - след серията севернокорейски изпитания на междуконтинентални ракети и американските заплахи. Все пак разведрителната реторика в новогодишното приветствие на Ким Чен Ун, участието на Северна Корея в Зимните олимпийски игри, срещата на върха с южнокорейския президент и обявената среща с Доналд Тръмп дават основания за надежди.   Остава да се надяваме, че този полъх на разведряване няма да бъде последван от нов ледников период. Крайно време е дипломатите от двете страни да стъпят на здрава и реалистична основа за организирането на среща между Доналд Тръмп и Ким Чен Ун. Със своята стратегия под мотото \"Всичко или нищо\" САЩ няма да постигнат нищо.", "date": "2018.05.26", "title": "САЩ в задънена улица"}
{"url": "http://www.classa.bg/%D1%81%D0%B2%D1%8F%D1%82/item/382378-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-us-%D0%B2%D0%BE%D0%B5%D0%BD%D0%BD%D0%B8-%D0%B4%D0%B5%D0%B6%D1%83%D1%80%D0%B5%D0%BB%D0%B8-%D0%B4%D1%80%D0%BE%D0%B3%D0%B8%D1%80%D0%B0%D0%BD%D0%B8-%D0%B4%D0%BE-%D0%BC%D0%B5%D0%B6%D0%B4%D1%83%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B8-%D1%8F%D0%B4%D1%80%D0%B5%D0%BD%D0%B8-%D1%80%D0%B0%D0%BA%D0%B5%D1%82%D0%B8", "text": "Американски военни са предпочитали да дежурят в непосредствена близост до междуконтиненталните балистични ракети Minuteman III в състояние на наркотично опиянение, съобщава американското издание Stars & Stripes.     Въпиещото нарушение на дисциплината е било открито сред офицерите от 20-а въздушна армия към Глобалното ударно командване на ВВС на САЩ в Уайоминг.   През 2015 и 2016 г. командването е укрило скандалните факти, че военните по време на дежурство се друсат с кокаин и LSD. Офицерите са признали при разпитите, че изпитвали паника и страх по време на дежурствата. Освен това те виждали и силни халюцинации.     В саботаж и разпространение на наркотици е признат за виновен старшият офицер Никълъс Харис. Той сам признал в съда, че е давал наркотични вещества на другите военни.   Според AP участници в шокиращата случка са били група военнослужещи от 90-то ракетно крило, която е охранявала ядрени ракети в базата „Уорън“ в Уайоминг. В продължение на няколко месеца те употребявали LSD, кокаин и други забранени вещества.   По думите на военния прокурор капитан Чарлз Гримсли в тази база се намира 1/3 от всичките 400 ракети от типа Minuteman-3 на ВВС на САЩ.     Още преди да завърши разследването един от заподозрените избягал в Мексико, шестима били осъдени за употреба и разпространение на наркотици. Спрямо други 14 военни били приложени мерки от дисциплинарен характер.", "date": "2018.05.26", "title": "Скандал в Пентагона: US военни дежурели дрогирани до междуконтинентални ядрени ракети"}
{"url": "http://www.classa.bg/%D1%81%D0%B2%D1%8F%D1%82/item/382379-%D0%B2%D1%8A%D0%BF%D1%80%D0%BE%D1%81%D0%B8%D1%82%D0%B5,-%D0%BD%D0%B0-%D0%BA%D0%BE%D0%B8%D1%82%D0%BE-%D0%BC%D0%B0%D1%80%D0%BA-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%BD%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%B2-%D0%B5%D0%BF", "text": "Защо Facebook събира информация дори за хора, които никога не са имали профили в социалната мрежа? Ще има ли някога режим за ползване на Facebook, в който абсолютно всички реклами да бъдат изключени?   Кога Facebook ще започне да плаща данъци (включително - и в България) върху приходите от реклами, пускани за местна аудитория? Как да разберем кой плаща спонсорираните публикации на кандидат-президенти, -депутати или -кметове във Facebook?     И ще получат ли компенсации хората, чиито лични данни са изтекли към \"Cambridge Analytica\" заради слабия контрол на Facebook?   Това са само част от въпросите, които представителите на Европейския парламент зададоха на Марк Зукърбърг по време на изслушването в началото на седмицата, и на които той предпочете да не отговаря директно.   Въпросите засягат няколко теми: защита на личните данни, скандалът \"Cambridge Analytica\", защита на конкуренцията, предизборни кампании, фалшиви профили, неутралност на платформата и данъци.   Отговорите вече са готови, а от тях става ясно, че:    - Facebook планира да открие официални офиси във всички държави-членки на ЕС до няколко месеца;   - финансирането на рекламната мрежа в платформата ще става все по-прозрачно за всички потребители;   - свръхпопулярните страници ще трябва да се верифицират (вкл. всеки ще може да види дали името на дадената страница не е променяно през годините);   - само за 3 месеца са блокирани над 580 милиона фалшиви акаунта.   Това, което остава премълчано?    Никой от Facebook не желае да се ангажира с това, че скандал като Cambridge Analytica няма да се повтори след 3 месеца, например. Никой не обещава и че ще плати обезщетение на гражданин от ЕС за пробива (въпреки че новият GDPR дава такова право на потребителите).   Не е ясно и защо Facebook не дава възможност на хора без профили в мрежата да забранят изрично събирането на каквато и да е информация за тях от системата му.   Ето и пълното съдържание на въпросите, които затрудниха Марк Зукърбърг по време на изслушването в Европарламента:   Въпрос 1: Признахте, че създавате \"профили в сянка\" на хора, които разглеждат външни сайтове и нямат личен акаунт във Facebook. Това ли е единственият начин да не позволя на Facebook да събира данните ми - да избягвам изцяло интернет?   Отговорът на Facebook: Всеки уебсайт или приложение, което посещавате, се нуждае от определена информация за потребителя си, за да може да работят функциите му. Същото се отнася и за Facebook. Освен това приложенията и сайтовете, които използват някои от нашите услуги - например бутона Like, влизането с профил от Facebook или аналитикс- и рекламните ни продукти - ни изпращат информация. Тези данни се използват както за осигуряването на съответните функции (например, броя на харесвания на статията или общ отчет за начина, по който хората използват сайта), така и за показване на реклами за Facebook, за повишаване на сигурността, или за подобряване на съответния продукт.   Информацията, която Facebook събира по този начин, не се използва за създаване на профили на хора, които нямат акаунт в платформата. Въпрос 2: Какво правите с данните, които събирате от потребителите без FB-профил?   Отговорът на Facebook: Използваме информацията, която сайтовете или приложенията ни изпращат, за собствените ни услуги - например Facebook Analytics, която предоставя агрегирани данни за начина на използване на съответния сайт/приложение. Тези сайтове могат да решат и да публикуват реклами от Facebook.   Ако потребител без FB-профил реши да посети въпросния сайт/приложение, ние не му показваме таргетирани реклами от рекламодателите и не се опитваме да персонализираме съдържанието, което той вижда.   Въпреки това, можем да се възползваме от възможността да му покажем реклама, с която го призоваваме да си направи профил във Facebook. Използваме информацията и за целите на сигурността на Facebook. Например, ако един браузър е посетил стотици сайтове в рамките на последните 5 минути, за нас това е сигнал, че става дума за бот.   Въпрос 3: Смятате ли, че е морално приемливо да събирате данни за хора без профил във Facebook, без да ги осведомявате какво правите с тяхната информация?   Отговорът на Facebook: Казваме ясно на хората каква информация събира Facebook - независимо дали даден потребител използва нашата услуга или не. Очакваме също така, че сайтовете и приложенията, които вграждат наши услуги, да бъдат също толкова открити през Правилата за ползване на данни, бисквитки и др.   Въпрос 4: Може ли даден потребител без профил във FB да види какви данни сте събирали за него? Ако не - защо не?   Отговорът на Facebook: Ако не използвате Facebook, имате право да поискате достъп до всяка информация, съхранявана при нас за вас, през формуляр във Facebook Help Centre. Преди да ви дадем съответната информация, ще ви помолим да конкретизирате какво точно желаете. Но както стана ясно в отговор 1, не създаваме профили на потребителите без FB-акаунт.   Въпрос 5: Европейските съдилища поискаха да се разграничават данните на потребителите от Facebook и от WhatsApp (чат-приложението е собственост на компанията-майка FB). Ще обещаете ли, че няма да се случва обмен на лични потребителски данни между двете услуги?   Отговорът на Facebook: Не, защото трябва да споделяме данните между Facebook и WhatsApp, за да може FB да предоставя услугите си (като инструменти за управление или анализ на поведението) на WhatsApp за недопускане на злоупотреба с услугите ни. Например, когато получим сигнал, че злонамерено лице изпраща непоискани съобщения през Facebook или WhatsApp, можем да споделим тази информация между двете платформи и да вземем мерки за прекратяването на тази злоупотреба - включително да блокираме съответното лице и в двете услуги.    В настоящия момент не споделяме информация от акаунтите в WhatsApp на европейски граждани за подобряване на продукта или рекламите във Facebook. Ако решим да го правим в бъдеще, ще го извършваме в съответствие с GDPR и в съвместна работа с Комисаря по защита на личните данни на Ирландия (където се намира европейската централа на FB), по начин, който да е прозрачен за хората.   Въпрос 6: Поемате ли ангажимент, че нито един настоящ или бъдещ потребител на Facebook няма да бъде принуждаван да дава съгласието си за обработка на лични данни отвъд нужното за използване на вашата услуга?   Отговорът на Facebook: Като част от процедурата по GDPR, Facebook призовава хората да направят своя избор по три въпроса: реклами на база данните от наши партньори; чувствителна информация, която споделят в профила си (като религиозни или политически виждания); и разпознаване на лицето.   Не поставяме съгласието по тези три въпроса като задължително условие за използване на Facebook, т.е. можете да отбележите опция, каквато прецените, и въпреки това да продължите да ползвате услугата. Можете и да промените избора си по всяко време през обновеното ни меню за Настройки.   Изискваме от хората и да се съгласят на обновените ни Правила за употреба, за да продължат да използват Facebook. Показваме им ясно какви услуги предлага Facebook и как работят те, за да могат хората да контролират използването им.   Въпрос 7: Ще създаде ли Facebook режим за ползване, при който потребителят да има право да изключи изцяло таргетирането на реклами?   Отговорът на Facebook: Всяка реклама, която ви показваме, съдържа опция да разберете защо виждате точно това послание и опция да изключите всички съобщения от дадения рекламодател.   Това е начинът да се откажете от следното:  - да бъдете таргетирани според интересите ви или определени данни от личния ви профил (например - дали сте романтично обвързани или не);  - да виждате реклами на база информацията, която получаваме от други сайтове и приложения, използвани от вас;  - да използвате интересите, които сте отбелязали във Facebook, за показване на реклами върху други сайтове и приложения.   Няма опция за пълно скриване на рекламите - много хора ни казват, че ако и без това ще им се показват реклами, предпочитат да са полезни и релевантни към техните интереси. Не казваме на рекламодателите си кой е съответния потребител и не продаваме вашите данни.   Въпрос 8: По отношение на Cambridge Analytica - ще платите ли компенсация на FB-потребителите си от ЕС на база Член 82 от GDPR?   Отговорът на Facebook: Ясно е, че това беше нарушаване на доверието. Все пак обаче не бива да забравяме, че не бяха изтекли данни от банковите сметки, кредитните карти или идентификационните номера (напр. ЕГН или номер на лична карта) на потребителите.   Повечето хора бяха дали достъп до информация за публичния си профил или за харесванията на страници, списъка с приятели или датата си на раждане. Същото се отнасяше и за приятелите им, чиито профили са позволявали споделяне на подобни данни.   Разработчикът Александър Коган е бил нает с цел да продаде информация за лица от САЩ, а не от ЕС на Cambridge Analytica. Самият Коган каза, че е прехвърлял данни само за американските потребители. Не сме видели нито едно доказателство, че той е споделял данни за европейски потребители в това число. Ще проведем следствен одит на Cambridge Analytica, за който се надяваме да приключи скоро след като получим разрешение от Комисаря по информацията на Великобритания.   Въпрос 9: Изолиран случай ли е Cambridge Analytica? Можете ли да гарантирате, че подобен скандал няма да се случи отново след 3, 6 или 9 месеца?   Отговорът на Facebook: Ясно обяснихме, че е възможно други приложения да са злоупотребявали с данни на хората преди затягането на мерките за сигурност през 2014 г. Разследваме всяко приложение, което е имало достъп до големи обеми информация преди затварянето на платформата ни през 2014. Там, където имаме притеснения, ще замразим активността на приложението, ще проведем одит и при данни за злоупотреба, ще забраним напълно приложението, като ще уведомим всички засегнати.   Въпрос 10: Ще сътрудничите ли на европейските антитръстови служби?   Отговорът на Facebook: Ще се радваме да обсъдим всеки въпрос, който европейските служби за защита на конкуренцията имат.   Въпрос 11: Ако някой ден се наложи да се разделите с Facebook Messenger или WhatsApp, и да запазите Instagram, бихте ли приели подобно предложение?   Отговорът на Facebook: Хората имат голям избор как да прекарват времето си онлайн, рекламодателите също имат много варианти. Средният потребител използва 8 различни приложения за комуникация и свързаност.   В Германия например почти 1/2 от потребителите на социални мрежи не използват изобщо Facebook. Вместо това употребяват много от другите приложения за чат или споделяне на снимки и видеа, които пуснахме в последните няколко години.   От гледна точка на рекламата - Facebook държи само 6% от пазар за 650 млрд. долара. Виждаме и много иновативни решения, които обикновено не се срещат в пазари без конкуренция.   Има много ползи за потребителите от това, че Messenger и WhatsApp са част от Facebook. Например, работата в екип ни позволява да подобрим значително сигурността във всички платформи. Когато получим сигнал, че дадено злонамерено лице изпраща нежелани съобщения, спам или незаконно съдържание през някое от приложенията ни, вземаме мерки срещу него във всички услуги.   Въпрос 12: Има ли алтернатива на услугите на Facebook в Европа днес?   Отговорът на Facebook: Те са много. Например, ако искате да споделите снимка или видео, можете да изберете между Facebook, DailyMotion, Snapchat, YouTube, Flickr, Twitter, Vimeo, Google Photos или Pinterest. Ако искате да пратите съобщение на някого, можете да ползвате iMessage на Apple, Telegram, Skype, Line, Viber, WeChat, Snapchat, LinkedIn и др. - както и традиционните услуги за sms, които мобилните оператори предлагат.   Компаниите също имат много повече опции по отношение на рекламирането - от билбордове, печатни или ТВ-реклами, до по-нови платформи като Facebook, Spotify, Twitter, Google, YouTube, Amazon или Snapchat.   Facebook представлява малка част от тази глобална медийна екосистема. Делът ни се дължи и на подпомагането на малки бизнеси, много от които нямаше да могат да си позволят вестникарска или ТВ-реклама. Сега те достигат ефективно до по-широка публика.   Въпрос 13: Ще се ангажира ли Facebook да публикува систематично и открито данни за всички политически-обвързани реклами, по време на всяка предизборна кампания?   Отговорът на Facebook: Ще направим рекламирането по-прозрачно, не само за политическите съобщения. От следващия месец хората ще могат да кликват върху опцията \"View Ads\" на дадена страница и да разгледат всички рекламни кампании, които съответното лице/бизнес, пуска във Facebook, Instagram и Messenger. Това ще бъде възможно независимо дали потребителят е сред таргетираните лица на тези реклами.   Започваме тестовете на тази функция в Ирландия и Канада, като през следващия месец ще я пуснем и в други страни. Вече обявихме, че хората, които управляват страници с висок брой потребители, ще трябва да ги верифицират. Администраторите на големи страници, които не преминат през този процес, вече няма да могат да публикуват през тях.   Това ще затрудни значително лицата, които администрират страница през фалшиви профили - забранена практика според нашия правилник.   Освен това ще показваме на потребителите си и допълнителен контекст за съответната страница, така че те да оценяват ефективно съдържанието им. Например, ще можете да видите дали страницата е сменяла името си досега.   В САЩ ще започнем и да изискваме от рекламодателите, които пускат политически или социални реклами, да верифицират самоличността и местоположението си; рекламите им ще бъдат придружени с информация за това кой е платил за пускането на съответното съобщение.   Тези данни ще се съхраняват в архив за 7 години. Предвиждаме скоро да активираме тези мерки за прозрачност и в други страни.   Въпрос 14: Как си обяснявате, че броят на фалшивите акаунти във Facebook става все по-голям?   Отговорът на Facebook: В течение на времето настроихме методологията си, за да засичаме по-добре фалшивите профили - това доведе до лек ръст на средните ни оценки. Числата могат да варират заради пикове на регистрирането на такива профили или заради начина на работа на технологиите ни за засичането и блокирането им.   Изолирали сме 583 милиона фалшиви акаунта за първото тримесечие на 2018 г., като всеки ден блокираме милиони опити за регистрирането на подобни профили.   Въпрос 15: Ще се ангажира ли Facebook с премахването на всички останали фалшиви акаунти до края на това тримесечие?   Отговорът на Facebook: Правим всичко възможно да не допускаме фалшиви акаунти във Facebook. Но не можем да обещаем, че ще ликвидираме всички от тях, защото както каза Марк: \"сигурността не е проблем, който може да се реши окончателно. Сблъскваме се с интелигентни и добре финансирани противници, които непрекъснато се развиват\".   Добрата новина е, че през последната година ставаме все по-добри в откриването и изолирането на фалшиви профили. Вече блокираме милиони акаунти на всекидневна база благодарение на подобренията в машинното самообучение и изкуствения интелект.   Въпрос 16: Ще се ангажира ли Facebook да плаща данъци там, където извършва дейност?   Отговорът на Facebook: Да, плащаме данъците, които се изискват по закон. Миналата година обявихме, че доброволно ще се прехвърлим в местна търговска структура, което означава, че приходите от реклами ще се регистрират локално в тази страна.   Това ще даде повече прозрачност на правителствата и законодателите по света, които настояват за повече яснота по отношение на приходите ни, свързани с локални продажби.   Създаването на офиси в почти 30 държави ще бъде сериозно начинание. Ще променим структурата си на няколко фази, като целта ни е да имаме представителство в колкото се може повече държави в Европа през следващите месеци.   Въпрос 17: Променихте алгоритмите си и това доведе до значителен спад на показванията на статии и страници с дясно-ориентирано съдържание. Смятате ли, че Facebook е наистина неутрална платформа?   Отговорът на Facebook: Facebook е изграден върху идеята за свързване на хората с техните семейства и приятели. Това все още е водещият принцип на News Feed и е изрично записан в ценностите ни - една от тях е той да бъде \"платформа за всички идеи\". Промените, които се правят в съответствие с тези ценности, включват:   - Първо, приоритизираме смислените връзки между семействата и приятелите - това е основната причина, поради която хората използват услугите ни. Тъй като News Feed показва с предимство публикации от приятели, всички видове обществени страници могат да претърпят спад на посещенията.   - Второ, гарантираме, че повечето новини, които стигат до хората във Facebook, идват от източници с широко доверие. Тези източници получават предимство в News Feed. Не толерираме сензационни или клик-бейт статии.   Поради тази причина страниците с нискокачествено съдържание или по-слабо обществено доверие - независимо дали са консервативни или либерални - отчитат по-слаб трафик от преди (пуснахме тази опция първо в СЩА).   Същевременно промените ни помагат на други медийни организации от целия политически спектър - вкл. Wall Street Journal или New York Times.   Въпрос 18: Какви външни услуги за проверка на фактите използвате?   Отговорът на Facebook: Никой не желае фалшиви новини във Facebook, а един от начините да се преборим с тях, е да работим с външни услуги за проверка на фактите. Те преглеждат и оценяват точността на статиите или постовете във Facebook. Тези услуги са независими и са сертифицирани чрез неутралната Международна мрежа за проверка на данните. Когато тези организации оценят нещо като \"фалшиво\", прекатегоризираме съответната публикация по-ниско в News Feed.   Като цяло, това съкращава бъдещите показвания на публикацията с над 80%. Използваме и информацията от услугите за проверка на факти, за да подобряваме технологиите си и да идентифицираме по-бързо евентуалните фалшиви новини в бъдеще.   В Европа работим с Desintox de Liberation (Франция), Twenty Minutes (Франция), Agence France Presse (AFP) (Франция), Les Observateurs de France Twenty Four (Франция), Les Decodeurs du Monde (Франция), NU.nl/Sanoma (Холандия), Correctiv (Германия) и Pagella Politica (Италия). В Северна Америка работим с Factcheck.org (US), Snopes (US), Politifact (US), Associated Press (US) и Weekly Standard (US).", "date": "2018.05.26", "title": "Въпросите, на които Марк Зукърбърг не отговори в ЕП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382380-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B1%D1%80%D0%BE%D0%B5%D0%BD%D0%B8%D1%86%D0%B0%D1%82%D0%B0-%D0%B8-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B3%D1%80%D0%B5%D1%88%D0%BA%D0%B8%D1%82%D0%B5-%D0%BD%D0%B0-%D0%B1%D0%BE%D0%B3", "text": "    На този въпрос самият той отговаря така: \"Една броеница за молитви и... историята на грешките на Бог\". Последното се отнася за миниатюрна книга, описваща 14-те спирания по Кръстния път на Христос.   Сега в джоба на Светия отец лежи и още нещо: бележка с надпис \"България\". Такъв е резултатът от последния опит на премиера Бойко Борисов да получи съгласието му за посещение в страната през 2019 г.     Да поканиш папата в родината си не е подвиг, сам по себе си. Правили са го и Росен Плевнелиев, и Румен Радев, покана има и от името на цялата католическа общност в България, предадена на държавния секретар на Ватикана кардинал Пиетро Паролин още през 2016 г.     Проблемът не е нито в липсата на желание от страна на властите, нито в липсата на ентусиазъм сред вярващите, нито в колебанието на самия папа Франциск, напротив.     Проблемът е в това, че всяко посещение на чуждестранен религиозен водач първо трябва да получи официално одобрение от страна на Светия Синод.   А мълчанието на Синода по адрес на Ватикана става все по-оглушително с всяка изминала година.   Историческата визита на папа Йоан Павел II през 2002 г. например никога нямаше да се случи без сериозен политически натиск върху БПЦ. Ако по това време Борисов отговаряше само за сигурността на папата като главен секретар на МВР, сега ще трябва да отговаря и за мъчното разубеждаване на православните владици.     Преди 16 години, например, патриарх Максим не прие целувката на мира от 82-годишния Йоан Павел II, а бъдещият митрополит Николай Пловдивски смяташе да затвори олтара на храма \"Св. Александър Невски\", за да не допусне \"еретика\" Войтила.     За промяна в духа на гостоприемството едва ли може да става дума: неотдавна Синодът отказа да подкрепи n-тата поредна президентска покана към папа Франциск, за да \"успокои ревнителите за чистота на православието\" (по митрополит Антоний).   Когато ортодоксалната ревност се комбинира със законодателна глупост, става още по-опасно.   Ако последните идеи за промени в Закона за вероизповеданията се приемат до края на годината, може да се окаже, че Римският папа е персона нон грата в България.   ВМРО например иска да се забрани на българските вероизповедания да общуват с \"лица, които използват религията за политически цели\". А какво, ако не политически акт са ангажиментите на папа Франциск по проблема с климатичните промени, критиките му срещу решението на Тръмп да премести посолството на САЩ в Йерусалим или осъждането на употребата на химически оръжия срещу мирно население в Сирия?   Законопроектът забранява и на чужди граждани да се назначават за свещенослужители в България. За да може отец Паоло Кортези да продължи да се грижи за църквата в Белене, например, ще трябва да чака чиновническо разрешение от Дирекция \"Вероизповедания\" в Министерски съвет.   ГЕРБ, БСП и ДПС са написали \"мек\" вариант на проекта \"Каракачанов\" - и с него обаче се стига до спиране на почти всички източници на финансиране за Католическата църква в България. Католиците не просто няма да имат право на минималната си бюджетна субсидия (досега тя е била между 35 и 60 000 лв. на година), а и ще им бъде забранено да получават помощи от страна на Ватикана, понеже е чужда държава...   Ето в такава среда България кани папа Франциск - под мотото \"Мир да има, за да превърнем Балканите в строителна площадка\".   Вярно, Европредседателството напоследък дава крила. Чудото може и да се случи.   Папа Франциск посещава ежегодно по една страна от Балканите, вече е потвърдено и гостуването му в Румъния през 2019. Вниманието му към народите от близката периферия е изпреварило с години осъзнаването на София като регионален фактор.   Дано посрещането на Светия отец да не се изчерпи само със съображения за имиджовите ефекти в предизборна ситуация. Дано поне да даде стимул за прекратяване на законодателните експерименти, които са на крачка от нарушаване на свободата на вероизповеданията.   Иначе ще е жалко заради всички усилия, довели до това папа Франциск да сложи листчето \"България\" в джоба до броеницата и Кръстния път.   Ще бъде жалко и заради думите на \"българския папа\" Йоан XXIII: \"Знайте, че като се прибера във Ватикана, на моя прозорец винаги нощем ще гори една свещ. Която да посочи на всеки изпаднал в нужда българин във Вечния град, че има врата, на която може да почука\".", "date": "2018.05.26", "title": "България, броеницата и историята на грешките на Бог"}
{"url": "http://www.classa.bg/%D1%81%D0%B2%D1%8F%D1%82/item/382381-%D0%BC%D0%B8%D1%82%D0%BE%D0%B2%D0%B5-%D0%B8-%D0%B8%D1%81%D1%82%D0%B8%D0%BD%D0%B8-%D0%B7%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5", "text": "Ваксините са опасни: конспиративната теория за имунизациите се ражда още през 1998. И макар изследването, върху което се базира тази теория, да е отдавна оборено, митовете са живи и до днес. Тук развенчаваме пет от тях:             Великата конспиративна теория за ваксините се роди през 1998 година, когато в престижното британско медицинско списание \"Лансет\" хирургът Андрю Уейкфийлд заедно с 12 съавтори оповести проучване, в което се предполага, че ваксината срещу морбили, заушки и рубеола, известна като МРП, предизвиква аутизъм у децата. Авторите твърдят, че са проследили развитието на 12 деца, ваксинирани с МРП. Родителите на осем от 12-те деца съобщили, че след ваксинацията наблюдавали загуба на част от способностите на малките, включително и говорните, както и определени отрицателни изменения в организма.       Съобщението на Уейкфийлд и компания предизвика незабавна реакция: във Великобритания при децата до 2-годишна възраст ваксинациите срещу тези три болести спаднаха под 80%. Уейкфийлд се превърна в истинска звезда, започна да изнася сказки и да препоръчва ваксините да се прилагат поотделно, а не комбинирано срещу трите болести. Съпротивата срещу ваксините трайно се увеличи, но в същото време нараснаха и съмненията около правдивостта на изследването и мотивите за неговото провеждане. По-късно на бял свят излезе конфликт на интереси: оказа се, че Уейкфийлд е кандидатствал за патентоване на своя собствена ваксина срещу морбили и е получил 675 000 долара от адвокат, който се опитвал да съди компаниите, произвеждащи дотогавашните ваксини. Освен това децата, включени в проучването, били така подбрани, че да онагледят предполагаемата връзка между ваксината и определени болести. Победният ход на конспиративната теория за ваксините     През 2010 година \"Лансет\" оттегли статията с обяснението, че \"повечето елементи в изследването на д-р Уейкфийлд са неточни и противоречат на предишни изследвания\". Малко след това Британският медицински съвет завинаги отне медицинския лиценз на Андрю Уейкфийлд. Но това не спря победния ход на конспиративната теория. Социалните мрежи, силното антиваксинално лоби, половинчатите отговори, които лекарите дават на загрижените родители, както и съмненията в качеството на ваксините - в резултат от всички тези фактори броят на децата, които не са ваксинирани, непрекъснато се увеличава.     Ваксините без съмнение са цивилизационна придобивка. Но за да се бориш срещу страховете, не е достатъчно просто да заявиш, че антиваксиналното лоби заблуждава обществеността и че неваксинираните деца могат да навредят на околните. В борбата срещу митовете и страха няма нищо по-убедително от фактите. Затова нека видим какво показват фактите за ваксините и върху какво стъпват митовете. Мит 1: Ваксините причиняват аутизъм   След публикуването на хипотезата на Андрю Уейкфийлд бяха проведени десетки други големи проучвания. И нито едно от тях не откри връзка между аутизма и ваксините. Истинските причини за развитието на аутизма си остават загадка и до днес. Няколко проучвания констатират симптоми на аутизъм у деца, които още не са били ваксинирани с МРП, а последните изследвания предлагат доказателства, че аутизмът е генетично кодиран и се развива още в майчината утроба. Мит 2: Ваксините съдържат токсични вещества   Много от хората са загрижени, защото вярват на твърдението, че ваксината съдържа опасна смес от живак, алуминий и формалдехид. Вярно е, че в определени дози тези химикали могат да бъдат отровни за човешкия организъм, но в официално лицензираните ваксини тяхната концентрация е в пъти по-ниска от опасното. Нещо повече дори: чрез метаболизма нашето тяло произвежда по-големи дози от тези химикали, отколкото съдържат ваксините.   Мит 3: Детският организъм не може да поеме толкова много ваксини   Естествено е да мислим, че бебетата и децата имат слаба имунна система, която тепърва трябва да се развива. Но не е така. Въз основа на броя на антителата в кръвта, едно бебе теоретично има възможност да приеме едновременно близо 10 000 ваксини. В сравнение с количествата вируси и бактерии, на които всекидневно е изложено всяко малко бебе, минималните равнища в една ваксинация са буквално пренебрежими. Мит 4: Естественият имунитет е по-силен   Разбира се, естественият имунитет понякога може да бъде по-силен от развития чрез ваксини. Но да се разчита на това в дългосрочен план е лоша идея. При определени заболявания рисковете на неваксинираните просто са многократно по-високи. При морбили например опасността от смъртен изход при неваксинираните е 1 към 500, докато процентът на тежки алергични реакции след приемането на МРП е под 1 на 1 000 000. Мит 5: По-безопасно е да се разреди приемането на ваксини   Всяка имунизация причинява стрес за тялото. Затова най-добре е на децата да се дават по няколко ваксини едновременно, тъй че организмът им да бъде поставян на изпитание по-рядко. Нито едно научно изследване не доказва, че отлагането на ваксините е по-безопасно. Тъкмо напротив: при някои деца такова отлагане може да се окаже руска рулетка.   Около ваксините има и още митове, които могат да бъдат оборени с факти. Но фактите не убеждават привържениците на конспиративните теории. Точно обратното дори: проучване на Единбургския университет показва, че фактите само увеличават недоверието у тези хора. Тоест, безплодно е да твърдим, че техните идеи за ваксинациите са глупави и противоречат на фактите. Да не говорим, че някои родители разглеждат ваксинацията като въпрос на политическа свобода, като нарушаване на правото им да взимат решения за собствените си деца. Огромната полза от ваксините   Сигурно обаче е едно: имунизацията е едно от най-фантастичните научни нововъведения. Тя не само има огромен принос за спасяването от смърт на десетки милиони деца, но и значително е увеличила средната продължителност на живота. Да не говорим, че всичко това дава сериозен тласък на икономическото развитие. Всеки долар, инвестиран в имунизация, връща 16 долара икономии в здравеопазването и увеличава икономическата производителност. Но както вече стана дума, числата и фактите трудно разграждат здравата сплав от слухове и фантасмагории.     *****       Невероятно, но факт   Задължителните 3 литра вода   Мъжете и тестостеронът Убеждението, че тестостеронът прави мъжете агресивни, се е загнездило дълбоко в човешкото съзнание. На английски дори агресивното и антисоциално поведение на мъжа се нарича \"тестостеронено отравяне\". Учените обаче още не са се произнесли категорично по въпроса за връзката между половия хормон и поведението. Нови изследвания показват дори, че мъжете с повече тестостерон са много по-откровени     Добър и лош холестерол   Очистителна диета поне веднъж годишно?   Четенето на слаба светлина уврежда зрението?   Майчината кърма и алергиите   Суровите зеленчуци ни дават повече витамини?   Използваме само 10% от мозъка си?   При главоболие - хапче?", "date": "2018.05.26", "title": "Митове и истини за ваксините"}
{"url": "http://www.classa.bg/%D1%81%D0%B2%D1%8F%D1%82/item/382382-%D0%B0%D0%B1%D1%80%D0%B0%D0%BC%D0%BE%D0%B2%D0%B8%D1%87-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BF%D0%BE%D0%BA%D1%80%D0%B8%D0%B2", "text": "Тъй като не иска \"мръсни руски пари\", Великобритания проверява инвеститорските визи на 700 руснаци. Милиардерът Абрамович се превърна в символ на това \"прочистване\". От април той е без виза. А Русия не му помага.             Настъпват черни времена за едрия руски бизнес, изнесъл капитали в чужбина. Кремъл не е готов да защитава бизнесмени от рода на Роман Абрамович. А във Великобритания, където стотици руснаци притежават \"инвеститорски\" визи, явно \"мръсните руски пари\" вече не са добре дошли. Бизнесмените ще трябва да доказват произхода на своите доходи. Иначе може да ги сполети съдбата на Абрамович, който \"увисна\" без виза.   Вие вече не сте добре дошли!   Британските власти подават сигнал след сигнал на руснаците, съхраняващи своите богатства на територията на Обединеното кралство или в офшорки от рода на Британските Вирджински острови и остров Джърси. Общото послание се свежда до следното: Вие вече не сте добре дошли! Ако по-рано Лондон си затваряше очите за произхода на чуждестранните капитали, които подсилваха неговата икономика, сега англичаните възнамеряват да принудят чуждестранните инвеститори - и на първо място руснаците, да доказват законността на произхода на своите капитали.   Британските власти са си избрали за знакова фигура милиардера и собственик на футболния отбор \"Челси\" Роман Абрамович и не бързат да подновяват \"инвеститорската\" му виза. Подобни визи се издават на лица, вложили над 2 милиона паунда в британската икономика. Те важат 40 месеца, но след изтичането им могат да бъдат удължени. \"Инвеститорската\" виза на Абрамович обаче изтече още през април, но новата все още не готова.   Британската преса пише, че проблемът на милиардера се състои в това, че според новите правила той трябва да докаже произхода на парите, които е инвестирал във Великобритания. Очевидно Лондон е избрал Абрамович за \"символ на прочистването\". В много отношения Абрамович е нещо като пионер в навлизането на руския бизнес в чужбина. Той може и да не е първият руски инвеститор във Великобритания, но пък беше първият, който освен фирми и имения, купи известен футболен клуб. Съдебният процес между собственика на \"Челси\" и междувременно починалия руски политически емигрант и олигарх Борис Березовский обогати не само британското правосъдие с информация за това как се прави бизнес в Русия, но и английския език с думи от руския затворнически жаргон.   Абрамович, Березовский и репутацията   Руският милиардер спечели процеса срещу емигранта. Березовский беше разорен. Но и Абрамович не се отърва без загуби. В очите на британското правосъдие той загуби репутацията си на честен бизнесмен. Тогава това не попречи на подновяването на неговата \"инвеститорска\" виза и нагледно показа как по онова време Великобритания предпочиташе да си затваря очите за произхода на \"големите\" пари.    Сега обаче политическите настроения се промениха и Абрамович отново рискува да се превърне в символ. Този път обаче - в символ на бягството на руските капитали от Британските острови. Стотици милионери и даже няколко милиардери със затаен дъх следят визовата епопея и натискат адвокатите си да потвърдят законността на произхода на парите им или пък призовават финансовите си консултанти да изнасят капиталите им в по-спокойни данъчни дестинации - някъде в Югоизточна Азия например.   Тези хора не бързат да се завръщат в родната Русия. Тяхната задача сега е да избегнат удара, под който попаднаха руските олигарси вследствие на острия конфликт между Кремъл и Запада. Не може да се каже, че те не са били подготвени за този удар. Същият този Роман Абрамович успя през 2017 да са разведе с жена си Даря Жукова и да осигури за нея и за децата от втория си брак комфортно съществувание до девето коляно.     Помощ от Кремъл - при едно условиe   На думи руският бизнес често се дистанцира от Кремъл. В действителност обаче му помага дори в политически проекти в чужбина. И това не е никак изненадващо, като се има предвид, че много бизнесмени имат значителни финансови средства и в Русия. В същото време обаче Кремъл даде да се разбере, че ще защитава своите олигарси само ако върнат капиталите си в Русия. Говорителят на руския президент Дмитрий Песков съобщи, че визата на Абрамович си е негова лична работа.   Така изнеслият се в чужбина богаташ Роман Абрамович отново се превръща в символ. В символ на борбата за капиталите, натрупани в Русия и изнесени на Запад. Ако Абрамович успее да се защити и да получи виза, и другите руски \"бизнесмени\" вероятно ще успеят да го сторят. Ако обаче един от най-богатите хора във Великобритания и Русия загуби, то тогава и много други руснаци ще трябва да напуснат Лондон. В момента британските власти проверяват \"инвеститорските\" визи на около 700 руски бизнесмени.", "date": "2018.05.26", "title": "Абрамович остана без покрив"}
{"url": "http://www.classa.bg/%D1%81%D0%B2%D1%8F%D1%82/item/382383-%D0%BD%D0%BE%D1%89%D1%83%D0%B2%D0%BA%D0%B0-%D0%B7%D0%B0-5-%D0%B5%D0%B2%D1%80%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC", "text": "Нощувка за пет евро, храна за жълти стотинки: почивката в Турция стана доста изгодна. Причината: турската лира се обезценява. За много турци това е сериозен проблем. И най-вече за президента Ердоган.             Във всяка криза има и печеливши: в случая с турската лира това са германските туристи. След като години наред германците отбягваха Турция заради страха от атентати, сега страната отново е популярна туристическа дестинация. Почивката в турските курорти тази година излиза доста изгодно - заради обезценяването на турската валута. През месец юли например цените на стаите в пансион започват от 5 евро, а стаите в хотели пет звезди - от 69 евро. За туристите с евро в джобовете храната в ресторантите, входовете за различни забележителности и билетите за спортни атракции са повече от изгодни.     За много турци обаче обезценяването на лирата е сериозен проблем. Той създава главоболие и на президента Реджеп Тайип Ердоган, който се надява да бъде преизбран на изборите на 24 юни.   От началото на 2018 насам туската валута е загубила над 20% от стойността си спрямо долара и еврото. А след като в сряда (23 май) лирата направо се срина, Централната банка реши да повиши основния лихвен процент. Анализаторите са единодушни, че тази стъпка е трябвало да бъде направена много по-рано и вероятно вече няма да е достатъчна. След предприемането на тази крачка стойността на лирата действително леко се повиши, но още на следващия ден отново тръгна надолу.   Кой губи най-много?   Обезценяването е особено драматично за турците, които получават заплатите си в турски лири, но правят разходи в чужди валути. Това се отнася например за онези, които изпращат децата си в немското основно училище в Инстанбул, където училищните такси и данъкът надхвърлят междувременно 13 000 евро за дете годишно. Комбинацията от растящи училищни такси и обезценяването на турската лира доведе до ценова експлозия: преди пет години учебната година излизаше 20 000 лири, а днес - повече от 70 000.   В турски лири почти всичко излиза по-скъпо и почти всеки е засегнат. Цените на вносните стоки силно се повишават, а това засяга много области на живота. Турция има голям дефицит на търговския баланс, т.е. тя внася много повече, отколкото изнася. За да си купи хранителни продукти, средният турски гражданин вече трябва да се бръкне доста по-дълбоко в джоба - поради високата инфлация. При това както за вносни, така и за местни хранителни продукти.   В пекарните на Истанбул един геврек със сусам например до неотдавна е струвал само една лира, а сега вече струва лира и половина. По отношение на бензина правителството напасва данъците, защото не иска цените да експлодират точно преди парламентарните избори на 24 юни. Така недоволството на гражданите може да бъде донякъде овладяно, само че приходите на държавната хазна намаляват.   Турските фирми, които произвеждат главно за износ, извличат печалби от кризата на лирата. Само че онези турски компании, които са натрупали дългове в долари или евро, но правят сделките си с турска валута, се оказат губещи. Пресметнато в турска валута, размерът на дълговете им само за няколко години се е удвоил, а лихвите все повече се повишават. Големите фирми вече не могат да обслужват кредитите си в долари и им се налага да ги рефинансират.   Според анализаторите, причината за това тревожно развитие е икономическата теория на Ердоган: той е твърдо против вдигането на лихвените проценти. Според него, по-високите лихви не намаляват, а увеличават инфлацията. Според експерта Улрих Лойхтман от Комерцбанк обаче това е \"гротескна идея\".   Обикновено централните банки повишават лихвения процент, за да спрат инфлацията и обезценяването на националната валута. В случая с Турция обаче има лоши последици - спад в икономическия растеж, който през миналата година беше цели 7,4 %.   Заговор срещу Ердоган?   Инфлацията на лирата накара миналата седмица Ердоган да посети Лондон. По време на визитата си той заяви, че след изборната си победа на 24 юни щял да затегне колана на Централната банка, т.е. на онази емисионна банка, която всъщност би трябвало да е независима. Инвеститорите бяха шокирани от изявлението му. \"Файненшъл таймс\" излезе със следния коментар: \"Финансовите пазари не са нещастни журналисти, които той може да напъха в затвора\".   След повишаването на основния лихвен процент Ердоган призова гражданите да не бягат от турската лира. \"Не обменяйте местната валута срещу чужда валута\", каза той. Според неговото правителство, причините за обезценяването на лирата са не само икономически. За тази криза бил допринесъл и \"заговора за свалянето на Ердоган от власт\".   \"Дълбоко се заблуждават онези, които си мислят, че могат да променят резултатите от тези избори, като си играят с долара и така създават условия, които вредят на народа и опразват джоба му\", заяви правителственият говорител Бекир Бождаг, цитиран от турската осведомителна агенция Анадолу. Народът добре знаел кои са марионетките и кой ги управлява, заяви още той. Само че Бождаг не посочи кои са марионетките и кой стои зад тях.   Не е ясно дали подобни аргументи ще убедят турските избиратели. Според последното допитване, над 42 на сто от турците смятат, че сривът на лирата е предизвикан от заговорнически чужди сили. Само че въпросните 42% не са достатъчни, за да може Ердоган да спечели абсолютното мнозинство на президентските избори на 24 юни. А темата, която според друго допитване в момента вълнува най-силно турските избиратели, е състоянието на турската икономика.", "date": "2018.05.26", "title": "Нощувка за 5 евро. Ердоган има проблем."}
{"url": "http://www.classa.bg/%D1%81%D0%B2%D1%8F%D1%82/item/382376-nyt-%D0%BD%D0%BE%D0%B2%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B8%D1%82%D0%B0%D0%BB%D0%B8%D1%8F-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0-%D0%BE%D1%81%D0%BD%D0%BE%D0%B2%D0%B8%D1%82%D0%B5-%D0%BD%D0%B0-%D0%B5%D1%81", "text": "Докато италианските партии «Лига» и «Движение пет звезди» имат намерение да формират правителство, ЕС се подготвя за вероятно противодействие на Италия по миграционната политика и основните принципи на единната валута, пише The New York Times.   Изданието отбелязва, че европейските лидери вече се опитват да сдържат «метежа срещу общите европейски ценности от изток, оглавяван от Унгария и Полша».     Понастоящем ЕС се сблъсква с перспективата четвъртата по големина икономика и една от страните-основателки на блока да се превърне в заплаха за европейската сплотеност, финансите и демократичните принципи.   Съобщава се още, че икономическите стремежи на новото италианско правителство могат да заплашат и плановете на президента на Франция Еманюел Макрон за укрепване на интеграцията в зоната на еврото.     Американското издание припомня, че миналата седмица партиите  «Лига» и «Движение пет звезди» обявиха за намеренията си значително да увеличат разходите, а също да се откажат от реформите в пенсионната система.   При това пълният отказ от предишния курс на жестоки икономии предполага отказ от спазване на Маастрихските критерии.   Според автора, тези планове ще доведат само до ръст на държавния дълг на Италия, чиято икономика и без това е слаба.       Според министъра на финансите на Франция Брюно Ле Мер, неуважението на Италия към бюджетната политика на ЕС поставя под заплаха единната валута на съюза.", "date": "2018.05.26", "title": "NYT: Новото правителство на Италия разтърсва основите на ЕС"}
{"url": "http://www.classa.bg/%D1%81%D0%B2%D1%8F%D1%82/item/382377-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0-%D0%B5-%D0%BE%D1%81%D0%BE%D0%B1%D0%B5%D0%BD%D0%BE-%D0%B6%D0%B5%D1%81%D1%82%D0%BE%D0%BA%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "В тази статия искам да споделя неголяма теория за това, какво значи да си американец. Както винаги, вие ще съдите, дали тази информация ви е била полезна или не. Всичко, което ще кажа, е личното ми виждане.     Всяка теория, посветена на това, какво значи да си американец, трябва да се обясни с един характерен и поразителен факт: жестокост. Америка е една от особено жестоките нация в съвременния свят. Тя е новият Рим. В нея няма нормално функционираща система за здравеопазване, образование, транспорт, медии, мрежа за сигурност, стабилност, защита. Средната класа се руши, а продължителността на живота пада. Младите хора се лишават от живот заради недостиг на инсулин.      Възрастните хора от средната класа живеят и умират в колите си. Децата се убиват взаимно в училищата. Съчетанието на такива патологии не се наблюдава никъде другаде – на никое друго място по света. Дори в Пакистан, Коста Рика и Руанда. Светът се ужасява от дълбочината на американската жестокост.   (Разбира се, не казвам, че всички американци са жестоки. Имам предвид, че всяка страна има отношение и позиция и Америка не е изключение. Също така не казвам, че Америка е „най-жестокото общество на света“. Наистина ли можем да съдим за това? Но тя със сигурност е особено жестока – един вид изключителен пример – по странен, ненужен и уникален начин).   Позволете да ви обясня. Скандинавците са най-щастливите, дълго живеещи и процъфтяващи хора на света, защото не се наказват един-друг постоянно, а напротив – подкрепят се. Но американците не вярват в тази реалност. Това, което обединява многообразните проблеми на Америка е митът за жестокостта.   Откъде се е взел този мит? Отговорът на този въпрос трябва да се намери, ако наистина искаме на разберем Америка. Честно казано, задавал съм си го от дете. Някога мислех, че работата е в капитализма, патриархата, расизма. Но сега смятам, че те са просто прояви на нещо. Има нещо по-първично, фундаментално и уникално.   Америка е страна, невероятно съчетание на неща, уникални за историята. Тя е обетована земя, но за презрените. Те на вълни се стоварват на бреговете. Първоначално пуританите, над които се гаврят в Англия. След това селяните, фермерите и престъпниците от цяла Европа. След това китайците, японците, латиноамериканците. Днес мюсюлманите.   Всички тези емигранти, по правило, имат обща черта. Те се намират на дъното на социалната и икономическата йерархия в своите страни. Всичките. За последно време ситуацията леко се е променила, но Америка е основана за тези, които са презирани и ненавиждани. Към хората се отнасят като с боклуци, нищожества, роби, изгнаници, който не заслужават уважение, достойнство или принадлежност в обществата, където са се родили.   Позволете да ви обясня. Аристократите – британските лордове, германските графове и италианските барони не емигрират в Америка. Тук се стичат немските и ирландските селяни, шведските фермери, обитателите на италианските гета. Обетованата земя примамва хората, стоящи долу в йерархията, угнетени и потъпкани.   И така, по начало английските и френските заселници мислят, че Новият свят принадлежи само на тях (затова и започват един вид геноцид срещу коренните жители). Но те не мразят единствено туземците заради това, че заплашват естественото им право за Обетованата земя. Под ненавистта попадат и следващите вълни заселници. Англичаните мразят французите. Французите ненавиждат немците. Немците мразят ирландците. Ирландците мразят италианците. И така нататък. Това е исторически факт. Виждате ли как се формира шаблонът?   За момента всичко е някак си абстрактно, затова ми позволете да конкретизирам. Така в Америка пристига вълна заселници от Англия. Те заемат върхушката на йерархията, долу, в която се намират туземците и тъмнокожите. След тях следва вълна немци, които започват да се борят с англичаните, за да заемат горната степен от йерархията. Следват ирландците. Отново борба за относително господство над всички останали.   Виждате ли, решаващият фактор се заключва в това, че подобно не се случва никъде по света – вълна заселници, които отчаяно се опитват да заемат горните стъпала на йерархията, при това от самото начало те са на дъното, презирани са. В Европа, Азия и Южна Америка йерархията се създава отдавна – може да се разруши единствено с революция. Америка е единствената страна, където се случва постоянна реконструкция на йерархията. В резултат жестокостта става начин на живот – как може да се постигне доминиране над следващата вълна заселници.   Всяко ново племе, пристигащо на Обетованата земя, носи бремето на презрението, гнета, потъпкването. Накрая, то застава по-високо в социалната йерархия. То повече не е на дъното. Там се оказват други. И така се води постоянна борба за относително положение в растящата йерархия – следователно доминирането, конкуренцията, завоеванията стават културни ценности, норми и институционални цели. Като начин на живот се ражда жестокостта.   Презираните англичани ненавиждат новопристигналите презирани французи. Презираните французи ненавиждат новопристигналите немци и така нататък, да не говорим за коренните жители, тъмнокожите и азиатците. Това е безкраен порочен кръг. Америка се учи да бъде жестока, постоянно създаваща нови йерархии за завоюване на плодовете на Обетованата земя. Но разрастващите се йерархии изискват още по-силна жестокост. И по ирония на съдбата всичко се дължи на това, от което бягат презрените хора в Америка.   (Ще добавя и периферна гледна точка. Презрените, които пристигат в Обетованата земя, с най-малка вероятност искат да я делят с друг – защото, най-накрая, са получили това, което им се струва, им принадлежи само на тях. Днешният слуга иска да бъде утрешен господар. Днешният селянин иска да бъде утрешен земевладелец. Днешната жертва се стреми да бъде утрешен угнетител.)   И сега какво всъщност се случва в Америка, ако се изразяваме с по-съвременни термини? Хората се участ да прехвърлят своя гняв, ярост и страх на тези, които са по-слаби от тях. Някой ирландски слабак е пристигнал в района? Да го изгоним незабавно. Никакви китайци. Италианци? Трябва да ги изгоним от града.   Така практика става норма. Жестокостта се превръща в начин на живот. Племе след племе презрени бягат към Обетованата земя и всяко иска да получи по-високо положение от предишното. Хората, които са ненавиждани и смятани за изгнаници, накрая получават статут и принадлежност, угнетявайки следващата вълна. Така че никога не се създават и механизми, които да позволят разумно да се разпределят териториите и ресурсите на Обетованата земя.   Американските лидери се опитват да се намесят от време на време. „Втората харта на правата“ на Франклин Рузвелт, въвеждането на по-справедливо общество от Джон Кенеди и така нататък. Но те не постигат успех, защото се борят с история на жестокост, която не разбират. Те никога не казват: „Почакайте, какво е общото между всички ни, американците? Нас ни презират. Присмиват се над нашата история. Изгнаници. Ето това ни обединява! Нека сложим край на потъпкването. В противен случай какво сме научили всъщност. Ние продължаваме да повтаряме същата история на жестокост, от която сме се опитали да избягаме“.   Колко тъжно. Американците пристигнаха на Обетованата земя, но не успяха да избягат от себе си. Всяка нова вълна, опитваща се да се извиси над следващата, строи още по-жесток свят от предишния. Безкрайна борба.   И какво имаме днес? Угнетяването става национална институция, норма и начин на живот. Стрелба в училище? Не е нужна забраната за оръжие – нека децата се учат да стрелят. Продължителността на живота спада? Не трябва да се провежда реформа в здравната система – нека хората се занимават със самолечение с опиоиди. Образованието струва много пари? Вземете кредит. Ние потъпкваме децата, младежите, бедните. Мога да представя много примери. Но вие, преди всичко, вече сте разбрали същността. Какво значи да си американец? Наистина да „си“- да виждаш, чувстваш, мислиш, действаш по американски, дотолкова, че да не го осъзнаваш, защото това е неосъзнато, рефлексивно, невидимо?   Това значи да се потъпква, а не да се издига. Днес жестокостта е същността на институциите, смисъла на нормите и ядрото на извратената идея за добродетелта, според която, наказвайки хората, ние им помагаме да станат по-добри. Това е, което американците очакват един от друг и си раздават. Това е ужасното бреме на Обетованата земя.   Проблемът се заключва в това – обществото от хора, потъпкващи се взаимно, трябва да рухне. Как иначе? Ако хората не си помагат взаимно, обществото не може да расте в количествено и качествено отношение.   Америка никога не се е опитвала да реши проблема с жестокостта. Вместо това тя развива отбранителната митология за гостоприемството. Това е лъжа, която открива истината: Америка е Обетована земя за изгонените маси, но само за тези, които водят постоянно борба с другите племена.   Обетованата земя е подобна на райска градина. Но кой може да живее мирно в градината, освен ангелите? Порочните хора са предназначени единствено, за да бъдат изгонени – те винаги достигат до състояние на конфликт, напрежение, глад и злост. Презрените се нуждаят най-много от изцеление, в противен случай ще продължат да опустошават райската градина.   Така градината, дадена на презрените е война, очакваща своя час. Война срещу себе си. Америка е обхваната от тази война и така е било винаги. Това е война, предизвикваща жестокост. Но краят на тази война не е победа, а крах.    ", "date": "2018.05.26", "title": "Защо Америка е особено жестоко общество"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382375-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%BC%D0%B0%D0%B9", "text": "ОВЕН ( 21 март - 20 април ) Днес, няма да е най-добрият ден по отношение на решаването на бизнес и финансови проблеми. По-добре посветете деня на почивка, културни развлечения и общуване с близките. Ако времето позволява, отидете сред природата или работете на вилата. Трябва да избягвате нервното претоварване, то може да доведе до депресия. ТЕЛЕЦ ( 21 април - 21 май )  Днес, денят, ще ви изглежда безоблачен и щастлив. Особено, ако получите обещани пари, по сметката си. Не се опитвайте незабавно да харчите всичко, отделете си пари за почивка. Възможно е също, вашите близки да се нуждаят от спешна помощ. Ако ги затрупате с щедрост и топлина,това ще ви се отплати, в близко бъдеще. БЛИЗНАЦИ ( 22 май - 21 Юни ) Не се препоръчва да се отпускате прекалено рано, защото може да загубите доста перспективи в работата си. В личния живот, може да се наложи да направите важен избор. Тук без интуицията си, няма да минете. Битовите и семейни проблеми, ще решите леко, но финансовите, ще се окажат по-сериозни, отколкото ви е изглеждало преди.   РАК ( 22 юни - 23 юли ) Днес, ще бъдете подложени на голямо напрежение, което ще продължи до края на деня. Може би сами сте се настроили така? От лечение на хронични заболявания не се отказвайте. Ако това е сезонна алергия или гастрит, тогава използвайте вече тествани средства. Ще е добре, също да започнете лека диета или някакъв вид спорт. ЛЪВ ( 24 юли - 23 август ) Очаква ви емоционален ден, когато нещата ще се развиват непредсказуемо, в случай че загубите контрол над себе си. Добър шанс за успех в бизнеса, ще имат тези, които са инвестирали в стоки. В семейния живот могат да възникнат проблеми, свързани с преместване или смяна на жилището. Не бързайте с плащането на пари, от личната си сметка. ДЕВА ( 24-ти август - 23 септември ) Съществува риск от материални загуби. Особено, ако не знаете думата \"икономия\". Сизифов труд - знаете ли какво е това? Тогава не е нужно да правите неща, с които не сте много запознати или не носят печалба. В любовни дела напротив, ще сте на висота. Може да очаровате човек, който преди това дори не ви е забелязвал. ВЕЗНИ( 24 септември - 23 октомври) Очаква ви стресова ситуация, свързана с изясняване на отношенията. Близък приятел, ще ви провокира към конфликт и след това, ще ви обвини за всички смъртни грехове. Парите ще са ви достатъчни, за да помислите за обновяване на гардероба и външния вид. И не е нужно да се консултирате с някого, за да си купите нещо за себе си.   СКОРПИОН ( 24 октомври - 22 Ноември ) Отличен ден за туризъм, спорт и семейни екскурзии сред природата. Всичко ще бъде чудесно, ако планирате ваканцията си предварително. Късмета в любовта, ще ви изглежда почти мистичен, но не бъдете прекалено лековерни. Новият ви любим, може да се окаже истински спекулант. От гледна точка на чувствата, а не на парите.   СТРЕЛЕЦ ( 23 Ноември - 21 Декември ) Днес се опитайте на всичко да гледате оптимистично, без да задълбавате. Така, ще бъде по-лесно, да оцелеете в този труден ден. С прехвърлянето на пари в друга сметка, бъдете внимателни-възможна е измама. В личната сфера, трябва да изчакате нещата да утихнат. Не се опитвайте, да изяснявате нищо. КОЗИРОГ (22 Декември - 20 януари ) Очаква ви много натоварен ден. Ще трябва да свършите толкова много, че дори да направите пътуване сами. Основното нещо е да не бързате и не се опитвайте да правите всичко наведнъж. В комуникацията с колегите е необходима гъвкавост, а пред шефовете, не се оплаквайте. Вечерта са възможни неприятни новини.  ВОДОЛЕЙ ( 21 януари -  19  февруари ) Препоръчително е да положите усилия, за да постигнете резултат във финансовата сфера. Разбира се, да броите парите си е приятно преживяване, но по някаква причина, ще решите да похарчите всичко, което сте натрупали. Тактичност ще ви бъде необходима в любовта. Ако приложите правилата тактика, партньорът ще ви гледа с други очи.   РИБИ ( 20 февруари - 20 март ) Може да се препънете, ако не озаптите своя ентусиазъм. Опитите ви да поправите мълниеносно всичко в работата си, може да доведе до многобройни грешки. В личния живот, колкото и да е странно, ще се нуждаете от здравословно чувство за хумор. Само без сарказъм, в противен случай отношенията ще се влошат.", "date": "2018.05.26", "title": "Дневен хороскоп 26 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382372-%D0%BD%D0%B0%D0%B9-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%B1%D0%B0", "text": "47-годишната Джина Стюард, получила званието \"най-сексуалната баба в света\", публикува в Инстаграм снимки топлес. При това жената признала, че бюстът й е силиконов, направила го преди 10 години.  \r\n   \r\n   По думите на Джина, тайната на красотата и младостта й се крие в правилното хранене и здравословния живот.  \r\n   \r\n   Освен това \"силиконовата баба\" споделя на феновете си, че никога не е злоупотребявала с ботокс. Снимките получиха хиляди лайкове. \r\n   \r\n      ", "date": "2018.05.26", "title": "Най-сексуалната баба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382374-%D0%BF%D0%BE%D0%BB%D1%83%D0%B3%D0%BE%D0%BB%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%BC%D0%B8%D1%8F%D1%82-%D0%BA%D0%BE%D0%BB%D0%B0-%D0%BD%D0%BE", "text": "\"Гола автомивка\" за малко да завърши с тежка трагедия. Клиент решил да заснеме как няколко полуголи красавици мият колата му. Дори и не си помислил, че всичко ще свърши не както очаква. Високите токове сами по себе си са трудни за носене, но ако се прибави към тях и мокър, хлъзгав под, може да свърши всичко така, както ще видите в това видео. \r\n   \r\n    Затова и мъжът, заснел видеото съветва - мъже, следващият път, когато решите да закарате колата си на подобна автомивка, проверете с какво са обути дамите. За да не преживеете и вие това, което аз видях. \r\n  ", "date": "2018.05.26", "title": "Полуголи красавици мият кола но..."}
