{"url": "http://www.classa.bg/%D1%81%D0%B2%D1%8F%D1%82/item/394613-%D1%81%D0%B0%D1%89-%D1%81%D0%B5-%D0%BE%D0%BF%D0%BB%D0%B0%D0%BA%D0%B0%D1%85%D0%B0,-%D1%87%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%B5%D0%B4%D0%B2%D0%B8%D0%B4%D1%8F%D1%82-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Западът не е в състояние да изчисли действията на Русия толкова точно, както по време на Студената война, заяви генерал Къртис Скапароти, главнокомандващ на Обединените въоръжени сили на НАТО в Европа. В интервю за „Асошиейтед прес”, Скапароти отбеляза, че Съединените щати и Съветският съюз са си разбирали сигналите едни на други по време на Студената война. „Аз съм обезпокоен, че сега не ги познаваме”, допълни той. Контактите с потенциален противник, според него, са „много важна част от възпирането”.     „Затова смятам, че трябва да общуваме по-тясно с Русия. Това би осигурило взаимно разбиране и осъзнаване на това защо правим това, което правим”, заключи Скапароти и добави, че за да се постигнат поставените цели, не е необходимо контактите с Москва да се засилват прекалено. През април бивши американски висши чиновници написаха статия, в която говориха за това как да се предотврати ядрен конфликт между Америка и Русия, както и да се повиши нивото на сигурност.   Превод: В.Сергеев", "date": "2019.04.16", "title": "САЩ се оплакаха, че не могат да предвидят действията на Русия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394608-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%8F%D1%82-%D0%B3%D0%B0%D0%BC%D0%B1%D0%B8%D1%82-%D0%B8-%D1%81%D1%82%D1%80%D0%B0%D1%81%D1%82%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "    Хората на Нинова не съумяват да произведат обединителна национална кауза В шахмата „гамбит“ се нарича дебютът, при който едната страна жертва фигура, а другата може да приеме или да откаже жертвата. Когато откаже, шахматната партия се нарича „отказан гамбит“. Без да издига меродавната партокрация и нейните маневри до интелектуалното ниво и стратегическото мислене, необходими за един добър шахматист, ситуацията след „апартаментгейт“ е подобна на отказан гамбит. ГЕРБ жертва няколко фигури, но партийната опозиция и — което е по-важно! – обществото, отказаха да приемат тези жертви и поискаха пълен и окончателен разгром на управляващата вече цяло десетилетие партия. През последните седмици партия ГЕРБ изгуби три неща, а персонално Бойко Борисов спечели едно. Първо, ГЕРБ изгуби безвъзвратно остатъчния си ореол на партия, която идва да изрине авгиевите обори на прехода. Нали помните, че именно на тази вълна дойде „Борисов-1“? С дитирамби за спиране на грабежите, за ревизия на приватизацията и с щипка гняв към политиците, дето били – по думите на ранния Борисов, парафразирани по-вежливо – екскремент в целофан. Второ, ГЕРБ анихилира претенцията си, че докато другите говорят, те „градят България“ („Борисов-2“) и това има „видими резултати“ („Борисов-3“). Необяснимото охолство, в което тъне новата партийна номенклатура, отгледана от ГЕРБ, чиито най-осезаеми за масовата публика белези са луксозните имоти, за мнозинството българи показа, че управляващите градят главно за себе си и това наистина има видими резултати. Третото, което изгуби ГЕРБ, и то отново безвъзвратно, е образът на партия, която има перфектна пропаганда и умения за комуникация с обществото. Последните събития показаха, че ГЕРБ са неадекватни и скъсали с действителността. Това обаче, поне засега, не може да се каже за самия Бойко Борисов. Той инкасира тежки щети, но успя да спечели нещо важно – върна си партията, демонстрирайки позабравения от някои императив, че ГЕРБ е лидерска формация и в нея място за втори център на власт няма. Демонстративното разжалване на г-н Цветанов, до степен да му се отнеме дори пропуска за сградата на парламента, е свидетелство точно за това. И ясен сигнал, не просто към „втория“ в партията, а към всеки, който си въобрази, че „вторият“ може да свети със собствена светлина, ползвайки властовия гръб и авторитет на „първия“. Могат да се правят още много изводи, но при всички положения ГЕРБ изживява най-тежката си криза от самото си създаване. Криза, която поставя на карта предстоящите евроизбори. Гневът на хората, идентифицирали причините за нерадостното си битие с луксозния живот на управляващите, е класическа политическа драма, в която по правило губят управляващите. Целият въпрос е не дали ГЕРБ ще загуби изборите, а кога ще ги загуби – на 26 май тази година или на следващите парламентарни избори. Преднина дори с един глас на евровота, ще даде време на г-н Борисов да преосмисли и разшири екипа си и евентуално да формулира нова обединителна кауза за нацията, около която да потърси по-широко обществено съгласие. Времето на самодостатъчния и самовлюбен ГЕРБ приключи. Сега им е нужно покаяние и смирение. Загуба дори и с един глас обаче, за тях ще означава крах. При тези мащаби на скандала „апартаментгейт“, управляващите няма да могат да използват, иначе легитимният при други обстоятелства, аргумент, че евроизборите не засягат вътрешната политика и активността в тях не е представителна за обществените настроения. Още повече, че актуалните социологически сондажи прогнозират протестен вот, който може да вдигне избирателната активност. Дали обаче всичко това ще даде осезаемо предимство на БСП? Това продължава да е уравнение с доста неизвестни. Досега хората на Нинова не съумяват да произведат обединителна национална кауза. Тичат след скандалите на ГЕРБ. Тежкото вътрешно разделение и грозните партийни скандали хвърлят сериозна сянка върху опитите им да се представят като партия на промяната и нова надежда за българите. Заедно с това допускат сериозна грешка като опитват да се представят за алтернатива на ГЕРБ по темата „корупция и злоупотреби във властта“. Защото така БСП неизбежно припомня своите управленски провали и корупционни „достижения“ и се поставя в неблаговидната позиция на онази жена, която уверено предлага услугите си на детегледачка с фразата „знам как се гледат деца, погребала съм три“. За да се измъкне от този омагьосан кръг, БСП би трябвало да смени плоскостта на политическите дебати, а не само да тича след скандалите около ГЕРБ. И все пак, БСП получи неочакван подарък от ГЕРБ, който вместо да види гредата в своето око, с пяна на уста взе да сочи треската в очите на столетницата. Дали ще успее да го материализира в изборен успех, зависи от типа на предизборната кампания на червените. Ако заложат отново на онази самонадеяна арогантност и чувство за изключителност, заради които изгубиха предните парламентарни избори – с приказки какво ни отнела демокрацията и с иронизиране на репресиите на тоталитарната държава, най-вероятно отново ще отблъснат центристките избиратели. Но ако проведат кампания с мяра и смирение от типа „не сме идеални, не сме най-можещи, но искаме да помогнем за промяната“, могат да разчита на привличане на центристки гласове. Защото само с партиен фанатизъм и твърд електорат БСП отдавна вече не могат да печелят избори. Ключово е как ще бъде приета от центристките избиратели листата на БСП, защото в нея доминира тотално партийното и безпартийното ляво. С Елена Йончева и журналистът Иво Христов, като непартийни леви, се дават силни знаци към непартийните леви хора. Но дали това ще привлече политическия център? Заедно с това част от твърдите партийни избиратели на БСП ще се чувстват непредставени при отсъствието на лидера на ПЕС Сергей Станишев. Зад него стои т. нар. вътрешна опозиция, която може да попречи на предизборната мобилизация на партията. Наред с това, дори и без Станишев, Истанбулската конвенция, която е основен мотив на Нинова за отстраняването му, ще бъде представена в листата, при това на избираемо място – Деница Златева години наред е активен застъпник за скандалната конвенция. Изненада в евровота може да стане възстановената около АБВ „Коалиция за България“, в която, макар и без БСП, участват няколко от партиите учредителки на някогашната „Коалиция за България“, самият й политически архитект Георги Първанов и на практика единствената призната в чужбина автентична лява партия – „Българска левица“. Утвърдената марка „Коалиция за България“ определено носи преимущества. Фактори като видимата активност на лидера на АБВ Румен Петков, проф. Боян Дуранкев, като водач на листата и нестихващите раздори в БСП, могат да станат причина допълнителен ляв и центристки вот да се насочи към „Коалиция за България“. И ако в левия сектор алтернативите са две – БСП и „Коалиция за България“, то в сумрачното партийно кьоше на самопровъзгласилата се „градска десница“, ситуацията е направо трагикомична. Първо имаме „Демократична България“ (известна вече в социалните мрежи като „Джендър България“ заради истеричната си подкрепа за Истанбулската конвенция), която явно за да заблуди избирателите си е прикачила към наименованието и гръмкото „обединение“. Колко е „обединение“ съдете сами: на изборите ще се явят самостоятелно няколко останки от някогашния Реформаторски блок, назовавал се по-рано „Синята коалиция“. Освен Де Бе Ге, в която са костовистите, групата около бившия правосъден министър в правителството „Борисов-2“ Христо Иванов и бившите „зелени“, които бяха осъдени, че са откраднали името си от друга действаща и легитимна партия, свои листи ще имат още и: ВОЛТ на Настимир Ананиев, куневистите от ДБГ (засега). А пък най-куриозният случай е пламенният радетел на евроатлантическите ценности и героичен воин срещу кремълското вероломство – земеделецът и бивш военен министър в правителството „Борисов-2“ Николай Ненчев. Куриоз, защото той е председател на действаща партия, но се явява, като „независим“. СДС пък отиде в листата на ГЕРБ. Синдромът на разединението порази и конюнктурната коалиция „Обединени патриоти“, която се явява на вота по три самостоятелни писти. За участие на олимпийския принцип са се регистрирали и няколко сигурно читави, но неизвестни за широката публика кандидати, издигнати от инициативни комитети. Отсега е ясно, че всички те ще се впишат в графата „и други“ в изборните резултати. Така изглежда разкаляният партиен терен днес. А край на страстите български не се вижда.  ", "date": "2019.04.16", "title": "Партийният гамбит и страстите български"}
{"url": "http://www.classa.bg/%D1%81%D0%B2%D1%8F%D1%82/item/394609-%D1%87%D1%83%D0%B1%D0%B0%D0%B9%D1%81-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D0%B8-%D0%B7%D0%B0-%D0%BF%D0%B5%D0%BD%D1%81%D0%B8%D1%8F", "text": "Ръководителят на „Роснано” Анатолий Чубайс заяви в ефира на телевизия „Россия 1“, че е време той да се пенсионира. „Не съм мислил какво да правя, но е време да се отдалеча от десетчасовия работен график”, заяви той. Чубайс също така заяви, че правителството не планира да приватизира компанията „Роснано”. „Тук ситуацията е доста проста и позицията ни е спокойна: добре знаем колко професионално е устроена индустрията, в която работим, в нея държавни управляващи практически няма”, отбеляза той.     По-рано в неделя ръководителят „Роснано” обясни конвенционалната фраза „Чубайс е виновен за всичко”, а също защо не е включен в американския т.нар. „Кремълски” списък със санкциите.   Превод: В.Сергеев", "date": "2019.04.16", "title": "Чубайс се замисли за пенсия"}
{"url": "http://www.classa.bg/%D1%81%D0%B2%D1%8F%D1%82/item/394610-%D0%BC%D0%B0%D0%BA%D1%80%D0%BE%D0%BD-%C2%AB%D0%B2%D0%B1%D0%B5%D1%81%D1%8F%D0%B2%D0%B0%C2%BB-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%B5%D1%81", "text": "Миналата седмица Емануел Макрон два пъти изпълняваше „соло“ на европейската арена, отказвайки да подкрепи други членове на ЕС по въпросите на брекзит и започването на търговски преговори със САЩ, съобщи Le Parisien. Според публикацията целта на този демарш е да се яви пред европейските избиратели като защитник на европейския суверенитет в навечерието на изборите за Европейски парламент. Междувременно изолационистката позиция на Макрон все повече вбесява партньорите от ЕС, отбелязва вестникът.     В края на миналата седмица на европейската   се разиграваше доста необичайна партия, пише Le Parisen. Емануел Макрон многократно изпълняваше  , изразявайки твърда позиция, първо по въпроса за брекзит, а по-късно и по повод началото на търговските преговори на Европейския съюз със САЩ, единственият противник на които в ЕС е Франция. Според Елисейския дворец и двете събития се подчиняват на  , която се основава на  . Според публикацията, предвид предстоящите избори за Европейски парламент, резултатът от които ще бъде от решаващо значение за оставащия президентски мандат на Макрон, както и факта, че Брюксел не е популярен в очите на общественото мнение, подобни   с мнозинството в ЕС позволяват на Макрон да противопостави защитата на европейския суверенитет пред перспективата на национализма. Както отбелязват в Елисейския дворец, за френския лидер това е борба за Европа,  , а съпротивата срещу търговските преговори със САЩ е идеалният аргумент в защита на тази концепция -   се противопоставя тук на Америка на Тръмп. За Макрон този демарш е също така възможност да се припомни, че  , като се отчита важността на ролята, която екологичните въпроси играят в предстоящите избори. При това, според Макрон, който твърди, че е  , но не и  ,  . \"Той винаги казваше:   Той е убеден, че статуквото не може да продължи дълго. Няма нищо по-лошо от прекратяването на заседанията на Европейския съвет с пресконференции, където всеки се преструва, че всичко е наред“, разказват съветниците на френския президент. Подобни съображения стоят и зад силните изявления на Макрон по въпроса за брекзит. В Париж за оттеглянето на Великобритания от ЕС се говори по следния начин:   Следователно целта на Макрон е да се яви като борец за промяна, дори и да не води до очевиден ефект. Разбира се, такава позиция се отдава на лидера на Франция не лесно, признават в Париж. Въпреки че Елисейският дворец продължава да декларира силата на френско-немския съюз и се радва на успеха на отвореното писмо на Макрон към европейците в страните от Бенелюкс, Испания и Швеция, в действителност вътре в Европейския съюз френският президент все по-често се оказва изолиран, с което   другите членове на ЕС, отбелязва вестникът.   Превод: М.Желязкова", "date": "2019.04.16", "title": "Макрон «вбесява» членове на ЕС"}
{"url": "http://www.classa.bg/%D1%81%D0%B2%D1%8F%D1%82/item/394611-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D1%80%D0%BE%D0%BC%D0%B5%D0%BD%D1%8F-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0", "text": "Европейският съюз внесе последни поправки в газовата директива. Те се отнасят да бъдещето на газопровода \"Северен поток 2\" и налагат изисквания, които значително усложняват пускането му  в експлоатация.     Европейският съвет одобри изменения в газовата директива на ЕС за европейски норми при доставките на природен газ по газопровода \"Северен поток 2\", по който Русия ще доставя природен газ до Германия по дъното на Балтийско мере. Гласуването беше проведено в Люксембург. Както съобщава кореспондентът на ДВ, 27 страни членки са гласували измененията. Само България се е въздържала. Това е последният етап от приемане на изменения в газовата директива, която е част от Третия енергиен проект на ЕС.      Тази седмица документът трябва да бъде подписан по време на пленарната сесия на Европарламента. След това новата директива ще бъде публикувана на официалния сайт на ЕС и 20 дни след публикуването ще влезе в сила. След това газопроводите от трети страни, водещи до ЕС, ще работят според правилата за доставки от страните членки на ЕС. Новата газова директива ще окаже най-силно влияние върху газопровода \"Северен поток 2\". Значение за \"Северен поток 2\" Новата газова директива няма да прекрати автоматично изграждането на \"Северен поток 2\" Решението дали той да бъде завършен или не трябва да вземе частната фирма Nord Stream 2 AG, принадлежаща на Газпром. Въвеждането в експоатация на новия газопровод е свързано с много по-тежки изисквания, отколкото спрямо действащия от 2011 година \"Северен поток 1\". Както отбелязват в Брюксел, тези условия трябва да осигурят конкуренцията и да защитят правата на потребителите. Първото от условията гласи, че с транспортирането на природния газ не може да се занимава същата фирма, която го добива и продава. Nord Stream 2 не отговаря на това условие. Затова ако Газпром иска да пусне газопровода в експлоатация, ще трябва да създаде отделен оператор, незевисим от руския монополист. Тази независимост ще бъде проверявана от националния регулаторен орган в Германия. А Европейската комисия ще контролира спазването на правилата по сертифицирането. Второто условие предвижда достъп на трети фирми до \"Северен поток 2\". На практика това по-скоро означава, че няма да бъдат използвани пълните му капацитети. Освен това германският регулаторен орган ще определя конкурентните тарифи за транспортиране на природния газ. И четвърто, газопроводът трябва да действа прозрачно, в частност и по отношение на сигурността на доставките. Възможни ли са изключения? Новата газова директива важи както за новите, така и за вече действащите газопроводи. В нея са предвидени и изключения. Вече действащите газопроводи като \"Северен поток 1\" могат да бъдат освободени от тези изисквания. Но изискванията за новите проекти ще бъдат много по-тежки. Германският регулаторен орган ще решава дали да бъдат направени изключения и за \"Северен поток 2\".  ЕК от своя страна може да блокира това негово решение. А сключването на междуправителствен договор между Берлин и Москва и бездруго не може да се осъществи без съгласието на Брюксел. ЕК предложи тези изменения още през ноември 2017 година, но България и Австрия ги блокираха. Едва в началото на 2019 година и Румъния се застъпи за тях по време на ротационното си председателство на ЕС. През месец февруари беше постигнат компромис и утвърждаването на измеменията потръгна с ускорени темпове. Новата редакция на директивата има голямо значение за преговорите между Украйна и Русия за транзита на руски газ през следващата година. Сегашният договор между Киев и Москва изтича на 31 декември. Пускането в експлоатация на \"Северен поток 2\" ще позволи на Русия да доставя по него част от транспортирания в ЕС природен газ през територията на Украйна.    ", "date": "2019.04.16", "title": "Брюксел променя газовата директива"}
{"url": "http://www.classa.bg/%D1%81%D0%B2%D1%8F%D1%82/item/394612-%D1%81%D1%82%D1%80%D1%83%D0%BA%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%BD%D0%BE%D1%82%D1%80-%D0%B4%D0%B0%D0%BC-%D0%B5-%D1%81%D0%BF%D0%B0%D1%81%D0%B5%D0%BD%D0%B0", "text": "Френски служители и началникът на пожарната в Париж поясняват, че забележителните правоъгълни кули на катедралата Нотр Дам са спасени от пожара, който причини ужасяващи щети. Държавният секретар на Министерството на вътрешните работи на Франция Лоран Нунес заяви пред телевизионния канал BFM, че властите остават „благоразумни\", но са „много по-оптимистични“, отколкото по-рано през нощта, предава Bloomberg.  ен. Жан-Клод Гале, началник на пожарната в Париж каза пред BFM,  че голямото постижение на стотици пожарникари e попречило на пламъците да се разпространят в северната кула на камбанарията. Гале казва, че две трети от покривите на Нотр Дам са „опустошени“ , а един пожарникар е ранен. Пожарникарите ще продължат да работят през нощта, за да охладят структурата.ю Огромните пламъци вече са потушени, но огънят продължава да гори в средновековната катедрала в историческия център на Париж. Продължават да се изливат милиони тонове вода, изпомпвани направо от река Сена, предава  .     Дронове са помогнали на пожарникарите, като са им показвали къде да насочват струите. Припомняме, че по-рано днес пожар избухна в един от символите на Париж, 850-годишната катедрала Нотр Дам /Света Богородица/ в центъра на града. Огънят тръгна от покрива в реставрация. Инцидентът започна след 18ч. местно време /19 ч. българско/. Междувременно стана ясно, че кулата с форма на стрела на парижката катедрала е рухнала под напора на пламъците, които обхванаха цялата горна част на храма. Френският президент Еманюел Макрон отложи речта, която трябваше да произнесе тази вечер в 18 ч. по Гринуич (21 ч. българско време) и в която трябваше да представи пакет от първи мерки в отговор на исканията на протестиращите от движението на \"жълтите жилетки\".", "date": "2019.04.16", "title": "Структурата на Нотр Дам е спасена"}
{"url": "http://www.classa.bg/%D1%81%D0%B2%D1%8F%D1%82/item/394603-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B0-%D1%81%D1%80%D0%B5%D1%89%D0%B0-%D0%B2-%D1%81%D0%B0%D1%89-%D0%B7%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%B8%D0%BB%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Група експерти от американския мозъчен тръст Център за стратегически и международни изследвания (CSIS), е организирала тайна среща миналата седмица относно \"използването на военна сила във Венецуела\", информира американският разследващ журналист Макс Блументал, след публикуването на ексклузивна статия в портала Grayzone предишния ден. Блументал получил списъка за участие в кръгла маса на тема \"Оценка на използването на военна сила във Венецуела\", организирана от гореспоменатия Вашингтонски център, който включва няколко американски и южноамерикански служители и военнослужещи. Журналистът обясни, че тайната среща е проведена на 10 април, въпреки грешната дата на 20 април. Фактът, че събранието действително се състояло, бе потвърдено за Blumenthal от двама от неговите участници, с които са се свързали за коментари. \"Говорихме за възможните военни варианти във Венецуела, но това беше по-рано тази седмица\", каза пред журналист Сара Баумунк, асоцииран изследовател в Програмата за Америка в CSIS. Веднага след това тя стана нервна, добави, че „не се чувства удобно да отговаря на тези въпроси\" и затвори. Друг участник, включен в списъка, асоциираният изследовател Сантяго Хердоиза, от международната стратегическа фирма Hills & Company, просто потвърди, че това е „закрита среща\", без да предоставя никакви подробности. \"Бяха изключително нервни, че някой от медиите знаеше за съществуването на това събитие, беше среща на високо равнище с основните хора на Вашингтон, участващи в разработването на политиката на Тръмп към Венецуела, и искаха да го запазят като колкото е възможно по-тайно – казаха от Блументал. \"Това наистина показва, че военните варианти са сериозно обмисляни в този момент, след като всички други механизми, които Тръмп е поставил в действие, изглежда са се провалили\", заключи журналистът. Списъкът на участниците обединява няколко бивши военни и цивилни служители от САЩ и Южна Америка, представители на Американската агенция за международно развитие (USAID) и Организацията на американските държави (ОАД), както и анализатори от различни мозъчни тръстове. Участваха и няколко фигури, назначени от самопровъзгласилия се венецуелски президент Хуан Гуайдо. Сред тях се откроява адмирал Курт Тид, който доскоро оглавяваше южното командване на САЩ.", "date": "2019.04.16", "title": "Журналист разкри тайна среща в САЩ за \"използването на военна сила във Венецуела\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394605-%D0%BF%D0%B8%D1%88%D0%B0-%D0%BF%D1%80%D0%B5%D0%B7-%D1%81%D1%8A%D0%BB%D0%B7%D0%B8%E2%80%A6-%D1%82%D0%B0%D0%BA%D1%8A%D0%B2-%D0%BC%D1%80%D0%B0%D0%BA-%D0%B8-%D0%BD%D0%B5%D1%87%D0%B8%D1%81%D1%82%D0%BE%D0%BF%D0%BB%D1%8A%D1%82%D0%BD%D0%BE%D1%81%D1%82-%D0%BD%D0%B5-%D0%B5-%D0%B8%D0%BC%D0%B0%D0%BB%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Престоят във властта ражда неутолима жажда за още и още. Пари, повече, толкова много, че не могат да ги изхарчат. Самочувствие, съзнаване, че са безнаказани, овладяване на всички структури на държавата, законодателната и съдебна власт.     Престъпления, които никога няма да бъдат наказани, докато останат във властта. Безгранична наглост. Подхвърлят трохи хляб на народа си и безпощадно изсмукват силите му. Днешната присъда на Специализирания съд разтърси и малкото останала надежда за справедливост. Делото премина пред очите на обществото. Не познавам доказателствата, но коментираните в медиите СРС-та, показанията на Дюлгеров, експертизата на почерка в тефтера на Иванчева сериозно разклатиха обвинителната теза. Наказанията, наложени от съда са свръх високи. Нищо не може да оправдае оковаването на подсъдимите и престоят им в съдебната зала в стъклена преграда. Жестоко е, нечовешко е, несъответно на обвинението и степента на обществена опасност. И тук не става дума за това дали и колко обезщетение ще платим. Животът на тези жени никога няма да е същият. Завинаги ще останат белязани от отношението на българското правосъдие, на българската държава. Оковани, в нечовешките условия на ареста, ограничени да разговарят с журналисти – какво и кой може да оправдае всичко това?! До тук стигнахме с примирението и страха си. Ще спим ли спокойно?! Как ще възпитаме децата си – да бъдат роби в Родината си, презряни от могъщите властимащи и света. Когато утре и след утре и всяко утре след това се събуждаме, как ще се чувстваме – горди българи или хора без съвест и срам…  ", "date": "2019.04.16", "title": "Пиша през сълзи… Такъв мрак и нечистоплътност не е имало в българската политика!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394606-%D0%B1%D1%81%D0%BF-%D1%81%D0%B5-%D0%B2%D1%80%D1%8A%D1%89%D0%B0-%D0%BA%D1%8A%D0%BC-%D0%BC%D0%B0%D1%80%D0%BA%D1%81-%D0%BD%D0%B5-%D0%BA%D0%B0%D1%80%D0%BB,-%D0%B0-%D0%B3%D1%80%D0%B0%D1%83%D1%87%D0%BE", "text": "Страстите по реденето на партийната листа за евроизборите подсказаха и лозунга, който най-много ще отива на партията в предстоящите избори: „Ако не ви харесват принципите ни, имаме и други!“ Лидерът на БСП Корнелия Нинова направи всичко възможно да извади председателя на ПЕС Сергей Станишев от евролистата на партията, но в крайна сметка не успя БСП се връща към корените си  – най-вече в областта на безпринципните апаратни игри и интригите, и отново се обръща към Маркс. Не към Карл, разбира се. „Ако не ви харесват принципите ми, имам и други!“ – тази феноменална фраза на американския комик Граучо Маркс напълно илюстрира страстите по подреждането на партийната листа за евроизборите.     Преди години, пак в навечерието на вот за Европейски парламент, ръководството на БСП начело със Сергей Станишев, скри номинация „от долу“ на журналиста Иво Христов и въобще не я допусна до обсъждане, камо ли до гласуване. Листата бе попълнена с изгодни за председателя и неговия кръг имена, някои от които присъстващите на пленума чуха за първи път. По онова време Христов дисидентстваше от позицията на свободен човек и интелектуалец, беше известен с изящния си и хаплив език, който роди бляскавата метафора за „Позитано 20“ като… Позитаник. Е, днес не друг, а председателят на ПЕС Сергей Станишев за малко да бъде изхвълен от борда на Позитаник по волята на настоящата кормчийка Корнелия Нинова. А отгоре бе спусната стълба (почти като в една приказка за стълба) за началника на президентския кабинет Иво Христов, който зае четвъртото място в евролистата на БСП за вота през май.     Иво Христов, началник на кабинета на президента на Република България, беше поставен на четвърто място в листата на БСП за европейските избори Какво от това, че Станишев имал най-много номинации „от долу“, докато за Иво Христов са били подадени доста по-малко предложения, като не било ясно доколко социалисти са имали предвид тъкмо него или са го бъркали с проф. Иво Христов, който е депутат в националния парламент… Всички знаят, че така наречените процедури за определяне на кандидатите на БСП са тайнство, в който на избираемо място спокойно може да се озове дори кучето на Станишев или папагала на Нинова, в зависимост от това кой е начело на партията в момента (да ме прощават и двамата, ако имат други домашни любимци). „Месец и половина се провеждаха събрания, конференции. Партията се произнесе категорично за своите предпочитания и за вижданията на листата. Дали Националният съвет ще се вслушва в гласа на партията или ще каже, че всичко това е било един фарс?“, възнегодува Станишев преди днешния пленум, когато беше станало безпощадно ясно, че Нинова дава мило и драго да го изхвърли от листата. Това, че той успя да се промъкне през иглени уши до почетното пето място едва ли променя останалите му (само)убийствени за БСП  , направени преди кървавия пленум. А фактът, че на финала президентът на Партията на европейските социалисти бе изпреварен от млада дама от младежкото НДСВ (преформатирало се в клуб „Милениум“) и участничка в  , чието име 99,99% от социалистите днес чуха за първи път, придава само още един гротесков оттенък на състоянието на БСП. Колкото до кахърите на Станишев за вътрешнопартийната демокрация, по негово време в БСП също се вихреха бурни събрания, конференции и пленуми за определяне на кандидат за президент на партията. Фаворити на членската маса бяха Янаки Стоилов и Иво Атанасов, но по инструкции от кабинета на председателя апаратът на „Позитано“ се задейства като конвейер и осигури на безпартийния Ивайло Калфин внушителен брой номинации, или ако предпочитате – „народна любов“ (ръкопляскалите на онова решение днес са се завайкали, че тези, които не членуват в БСП, получават предимство пред членовете на партията). В крайна сметка през 2011 г. Калфин бе наложен за кандидат на БСП, а за Стоилов, който тогава почтено водеше своята вътрешна кампания без грам медиен и апаратен ресурс, не остана нищо друго, освен на финала да констатира, че „крайният избор е доказателство и за  “. Днес самият Стоилов беше поставен на второ място в списъка на Нинова и така ни остави да гадаем за какво е доказателство това… Още повече, че само преди две години по нейна лична воля, той беше брутално отстранен от ръководството на БСП и от депутатските ѝ листи, наред с други дейци на партията като бившия лидер Михаил Миков, под предлог, че се извършва обновление. Странно нещо са принципите в БСП – три поредни депутатски мандата са уставна пречка да те допуснат отново до българския парламент, но не и до европейския… На предишните евроизбори Сергей Станишев се усети, че най-големият дефицит в листата на БСП е лявата автентичност и се опита да компенсира с Георги Пирински, който за изненада на мнозина се съгласи да играе тази роля. Сега Корнелия Нинова с непонятни аргументи извади Пирински (формално той сам се е отказал) и се опита да го замени с Янаки Стоилов. А след като пленумът бламира проекто-листата ѝ, в крайна сметка „изгоряха“ и двамата. Окончателен вид на евролистата на БСП, гласувана от Националния съвет на БСП днес:   Елена Йончева Петър Витанов Цветелина Пенкова (клуб „Милениум“) Иво Христов Сергей Станишев Иван Кръстев Деница Златева Румен Гечев Момчил Неков Велизар Енчев Димитър Данчев Тодор Стоилов Мариела Модева Емил Христов Д-р Десислав Тасков Крум Дончев Емил Христов   Всъщност моделът, по който функционира БСП от поне 15 години си е едни и същи, просто се сменят имената на тези, които ту са сред привилегированите от него, ту са сред „жертвите“ му. А принципите им често варират в зависимост от положението, в което се намират в момента. Разбира се, всичко това съвсем не важи само за БСП. Какво да кажем за Велизар Енчев например, който днес се озова на десето място в листата на Корнелия Нинова, а вчера щеше да прави „българска Сириза“, защото в България нямало автентична лява партия! Е, „българска Сириза“ продължава да няма, за сметка на това всеки ден виждаме проявления на българската Склероза – късата политическа памет. А най-симптоматично е, че разговорът за смисъла от участието в политиката отново е подменен: граждански квоти срещу партийци; нови срещу досегашни; млади срещу стари; милениумки срещу хора с политическо минало. Точно преди десет години Иво   като свидетел: „На продънения „Позитаник” вместо дебат за смисъла се очертава банална поколенческа завера: млади вълци гонят стари каналии“. Интересно какво би казал сега като участник?    ", "date": "2019.04.16", "title": "БСП се връща към Маркс. Не Карл, а Граучо!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394607-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-%D0%B2%D0%BE%D0%B9%D0%BD%D0%B0%D1%82%D0%B0-%D0%B5-%D0%BC%D0%B5%D0%B6%D0%B4%D1%83-%D0%BA%D1%83%D1%86%D0%B8%D1%8F-%D0%B8-%D1%81%D0%BB%D0%B5%D0%BF%D0%B8%D1%8F", "text": "БСП се намира в интересна ситуация: за първи път от години партията има шанс за изборна победа, та била тя и на Европейски избори. Разликата с ГЕРБ е в рамките на по-малко от процент, в рамките на статистическата грешка,  .     При това ГЕРБ се простреляха в крака с най-тежкия скандал от години насам, който доведе до важни оставки и разколебаване на доверието. БСП можеха съвсем спокойно да потриват ръце и да загряват за финалния спринт. Единственото, което лявата опозиция трябваше да прави, е да сплоти редиците, да мобилизира симпатизантите си и просто да не прави издънки. Но не и БСП, не и Корнелия Нинова.  В опита си да изключи Сергей Станишев от листата, да скъса окончателно с наследството му и да минимизира влиянието на приближените му кадри, Нинова изпусна изцяло контрола върху партията. Подобно Пилат Понтийски тя изми ръцете си за евентуална загуба на изборите за ЕП на 26 май, след като предложената от нея листа с кандидати беше бламирана на Националния съвет на партията. Пленумът успя да се превърне в зрелище с елементи на трилър, но и на гротеска.     След целодневни дебати, гласувания и прегласувания беше роден крайният списък от кандидати за ЕП, чиито челни позиции се попълниха със случайности в стил \"15/15\". Червената листа за изборите за Европейски парламент е миш-маш между ината на Нинова и хаоса на Пленума. Ако Елена Йончева е познатото лице от екраните, включително и като депутат от БСП, то депутатът-новобранец Петър Витанов и кандидатката от кастингите за политици на Слави Трифонов Цветелина Пенкова (зам.-председател на клуба на младите българи в чужбина \"Милениум\") - будят известно недоумение. Недоумение от рода на \"Кои са въобще тези хора?\". Другото странно решение беше и включването на президентския съветник Иво Христов (не онзи с 80-те процента дебили, а човекът, комуто се носи слава на \"сив кардинал\" на \"Дондуков\" 2) в листата, бетониран на избираемото четвърто място, без право на замяна. Някои виждат в този ход желание да се тегли от популярността на президента и показване на близост с него. Други просто си спомнят за предишния неуспешен опит на Христов с евролистата на БСП, тогава в ролята си на ляв критик на т.нар. \"Позитаник\". Именно тогавашният лидер на БСП Станишев отхвърли номинациите му от различните структури в страната. Отпаднаха също така досегашните евродепутати Георги Пирински и Петър Курумбашев. Пирински явно не беше поканен, а Курумбашев се отказа сам заради \"обидното\" предложение да не получи избираема позиция. Какво да каже дългогодишният депутат Янаки Стоилов, който от 2 място в листата на Нинова изпадна до \"олимпийското\" 12-то? Тежкото противоречие между старото и новото ръководство на БСП не е новина, както не е изненадващо и че Националният съвет не е единодушен по повод чистката на Нинова. Само няколко седмици преди това Станишев беше буквално на крачка от това да спечели битката за водач на листата. Само 20 гласа го лишиха от тази възможност, давайки номинацията на неговата бивша половинка - журналиста и настоящ депутат Елена Йончева. Какъв по-ясен сигнал към Нинова, че е далеч от решаване на вътрешнопартийната си драма? Колко слабо  лидерът познава собствената си партия, за да допусне поредна грешка преди финалната битка?  В такива моменти се преглъщат разногласията, така че фокусът да падне върху голямата цел - изборите. И това с особена сила важи за БСП като партия. Електоратът на червените винаги е искал да вижда, че има единомислие на върха, че някой управлява кораба. Опитите за подмолни игри, забиване на ножове в противникови гърбове, преследванията на частни интереси и т.н. са оставени за след изборите. Ако не виждат това, резултатите на избори са демотивиращи. Цялото упражнение показа, че БСП е слаба и разединена, а в Националното ръководство дърпат два силни коня, чиято сила обаче стига само за да пречи на плановете на другия. Показа слаб лидер, който не просто не може да наложи волята си (въпреки че очевидно наистина много иска), но не може да погледне отвъд вътрешнопартийните вражди, за да се възползва от създалата се благоприятна ситуация. Показва и вътрешна опозиция, която поставя собствените си интереси пред тези на партията. Публичното дистанциране на Нинова от листата на БСП е абсурд в стил \"аз за това няма да нося отговорност\". Това е проблемът - лидерите са лидери, за да носят отговорност, както за успехите, така и за провалите, последвали решенията им. Подобен неуверен ход допълнително ще подрони доверието на избирателите в тези, които уж трябва да изберат. Но какво пък... Ако не друго, никой няма да може да обвини БСП в неспортсменска игра. През последните няколко седмици ГЕРБ се спъваха и падаха предизборно, но сега по всичко личи, че социалистите се стараят всячески да им помогнат, за да не изглеждат чак толкова зле в очите на избирателите. В крайна сметка, нито вълкът се засити, нито агнето остана цяло. Напълно предсказуем вътрешен саботаж.", "date": "2019.04.16", "title": "На \"Позитано\" войната е между куция и слепия"}
{"url": "http://www.classa.bg/%D1%81%D0%B2%D1%8F%D1%82/item/394602-%D0%B8%D1%80%D0%B0%D0%BD-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B5%D0%B2%D1%80%D0%BE%D0%BF%D0%B0,-%D1%87%D0%B5-%D0%B7%D0%B0%D0%B1%D0%B0%D0%B2%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BB%D0%B0%D1%82%D0%B5%D0%B6%D0%BD%D0%B8%D1%8F-%D0%BA%D0%B0%D0%BD%D0%B0%D0%BB-%D0%B7%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D0%BD%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Иранският външен министър Мохамад Джавад Зариф се оплака в неделя от продължителното забавяне на стартирането на механизма INSTEX и предупреди, че европейските партньори на Иран \"не трябва да вярват, че Ислямската република ще продължи да ги изчаква\". \"Чудя се колко време трябва на европейците да създадат предварителен механизъм?\", каза Зариф пред репортери в Техеран, като каза, че Лондон, Париж и Берлин \"нямат извинение да забавят по-нататъшното пускане на механизма.\" Тъй като Вашингтон едностранно се оттегли от ядреното споразумение, подписано през 2015 г. от Ислямската република и групата 5 + 1 (Обединеното кралство, Китай, Франция, Русия, САЩ и Германия), европейските страни по споразумението обмислят идеята за създаване на канал за директни плащания с Иран, което би им позволило да избегнат санкциите, възобновени от САЩ. Зариф заяви, че европейските партньори на Иран \"изостават от графика\" при изпълнението на ангажиментите си по споразумението, постигнато с Техеран, докато неговата страна не само спазва споразумението от 2015 г., но и стартира своята част от механизма, който се нарича Специален институт за търговия и финанси (STFI). Той похвали и усилията на съседите на Иран, които въведоха подобни търговски структури, които според министъра доказаха своята ефективност. През януари Германия, Франция и Обединеното кралство обявиха старта на INSTEX. По това време се казваше, че структурата ще бъде базирана в Париж и ще бъде управлявана от германския банков експерт Пер Фишер, бивш мениджър на Commerzbank. В началния етап механизмът би улеснил търговията между компаниите на трите държави и Иран, като заобиколи международната платежна система SWIFT и се съсредоточи върху търговията с хуманитарни стоки, като храни, лекарства и медицински изделия. Лондон, Париж и Берлин се надяваха и други европейски нации да се присъединят към механизма в бъдеще. В отговор на мярката Вашингтон повтори призива си към Европа да се откаже от иранското ядрено споразумение и предупреди европейците да не създават \"механизми за прекъсване\" на санкциите срещу иранските власти. От своя страна, вицепрезидентът на САЩ, Майк Пенс, нарече създаването на INSTEX \"неразумна стъпка, която само ще засили Иран, ще отслаби ЕС и ще създаде още по-голямо разстояние между Европа и Съединените щати\".", "date": "2019.04.16", "title": "Иран критикува Европа, че \"забавя\" стартирането на платежния канал за избягване американските санкции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394599-%D0%B4%D0%B5%D0%BB%D0%BE%D1%82%D0%BE-%E2%80%9E%D0%B8%D0%B2%D0%B0%D0%BD%D1%87%D0%B5%D0%B2%D0%B0%E2%80%9D-%E2%80%93-%D0%B8%D0%BC%D0%B0-%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8", "text": "Произнесени бяха присъдите по делото срещу бившата кметица на столичния район „Младост” Десислава Иванчева. Тя беше осъдена на 20 г. затвор, а заместничката й Биляна Петрова на 15 г.       Делото е знаково, защото в продължение на десетилетия съдебната система е обвинявана, че стои със скръстени ръце по отношение на престъпленията по високите етажи на властта. Според допитване на „Тренд”, публикувано в края на ноември 2018г., само 20% оценяват положително работата на съда, а 21% работата на прокуратурата. В същото време 75% смятат, че политиците оказват натиск върху съдилищата. Решенията на съда не бива да се коментират, но… Дали обаче присъдите, както и целият процес, всъщност не доказаха точно обратното, а именно, че прокуратурата се използва за политически поръчки, за респектиране и репресия на опонентите на силните на деня? Решенията на съда трябва не да се коментират, а да се изпълняват, повелява древният принцип. Само че дали точно делото „Иванчева” е повратната точка, която ще убеди невярващите и ще изпере зацапаната репутация на българското правосъдие? Според мен отговорът е „не”.     От самото начало съдебната сага беше помрачена от фалстарт. Зрелищното задържане на Иванчева и Петрова на 17 април 2018 г. незабавно породи критичните реакции на правозащитници. То събуди съмнения, че става дума за режисирана ПР-акция, целяща да популяризира делата на новосъздадената КПКОНПИ, в частност да спомогне за кариерата на нейния председател Пламен Георгиев. Иванчева и нейната заместничка прекараха часове с белезници пред Министерството на спорта, докато компетентните органи брояха намерения в колата им 70 хил. евро подкуп. (Ввсъщност 56 хил., защото посредникът Петко Дюлгеров преди това удържал за себе си 14 хил., като сумата, според прокуратурата, била част от общо 500 хил. евро, които Иванчева поискала от инвеститора Александър Ваклин за придвижване на забавени негови преписки в общината.) Сцената навяваше мрачни реминисценции към началните страници на „Надзор и наказание” на Мишел Фуко, описващи публична средновековна екзекуция… Днес съдът, начело със съдия Хинов, прие, че арестът на Иванчева е бил незаконен и в нарушение на правата на Иванчева, съгласно Европейската конвенция за защита на правата на човека. На Иванчева ще бъде изплатено обезщетение от 10 хил. лв., което се приспада от наложената й глоба от 20 хил. лв. Да се върнем към началото Тогава, непосредствено след арестите, зам.-главният прокурор Иван Гешев не скри задоволството си, че Иванчева „светнала като коледна елха” (т.е. доказателство, че е пипала белязаните банкноти, съставляващи подкупа). А г-н Георгиев – „наследникът” на Филип Златанов, председателя на бившата Комисия за установяване и предотвратяване на конфликт на интереси, осъден на 3,5 години затвор, след като изгуби прелюбопитното си тефтерче, в което се казваше „кой да се удари” - изрази увереност, че ще има ефективни присъди. Протестите и подписките в защита на Иванчева и Петрова не помогнаха. Когато председателят на ВКС Лозан Панов разпореди проверка на отменените мерки за неотклонение на двете жени, съдиите от Апелативни съд реагираха с необоснована острота. За момент изглеждаше, че обратът в делото е настъпил на 9 април 2019 г. Тогава обвиненият като посредник Дюлгеров се отказа от показанията си срещу Иванчева и Петрова, твърдейки, че те били направени „под натиск”. (В крайна сметка самият Дюлгеров бе осъден на 12 г. затвор). Сенки над присъдите Финалът вече го казахме. Ще добавя, че той не е окончателен. Присъдите могат да бъдат обжалвани, а не бих се изненадал, ако Иванчева и Петрова осъдят държавата и/или прокурора Гешев. Ако се оставим да бъдем убедени, че съдът и прокуратурата са изпълнили задълженията си, така както им повеляват буквата и духът на закона, трябва да е ясно, че присъдите над корумпирани кметове едва ли ще доведат до обрат в мониторинговия доклад на Европейската комисия или обществените настроения. Това, ако трябва да сме точни, не са „високите ешелони”. Какво става с „едрите риби”? Ироничният отговор би бил: Ами аквариумите им стават все по-просторни, обзаведени с барбекюта, обширни тераси и луксозни асансьори. Да, става дума за скандала „Апартаментгейт”. След като името на председателя на КПКОНПИ Георгиев бе замесено, се стигна само до това, че получи прякора „прокурора Карлсон”, както и до неговия отпуск, поискан чрез намек от премиера. Разделението на властите в България изглежда доста химерично, а съмненията, които породи „Апартментгейт”, сякаш подкопават тезата, че точно по делото „Иванчева” КПКОНПИ, прокуратурата и съдът са били безупречни... Оправдаването на Иванчева и Петрова щеше да бъде нещо повече от фиаско на прокуратурата. То можеше да се окаже последният пирон в ковчега на изтерзания кабинет „Борисов 3” и ГЕРБ, които уж дойдоха на власт, за да преборят корупцията. Не, присъдите, произнесени в понеделник, не бяха съпроводени от камбанен звън, маркиращ великия момент, в който гражданите трябва да преживеят катарзис и със скръстени ръце и насълзени очи да се преклонят смирено пред „сляпата” Темида. Случи се обратното. Останахме с впечатлението, че в България отново има политически затворници.  ", "date": "2019.04.16", "title": "Делото „Иванчева” – има ли в България политически затворници?"}
{"url": "http://www.classa.bg/%D1%81%D0%B2%D1%8F%D1%82/item/394598-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%B1%D1%83%D1%80%D1%8F-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B8-%D0%BD%D1%8E-%D0%B9%D0%BE%D1%80%D0%BA-%D1%81-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%82%D0%BE%D1%80%D0%BD%D0%B0%D0%B4%D0%BE", "text": "Тежките климатични условия този уикенд предизвикаха смъртта на няколко души в южната и югоизточната част на САЩ. Според прогнозите на Националната метеорологична служба (NWS) те ще се разпространят и в градовете по източния бряг, като Ню Йорк и Вашингтон. Тази събота бяха съобщени най-малко 14 торнадо между щатите Тексас и Мисисипи, в които най-малко трима души са загубили живота си, включително две деца. Сега се предвижда силните ветрове да продължат да генерират тези катастрофални явления по пътя си към Атлантическия океан. NWS оцениха риска за съседните щати като висок и в 17:53 UTC предупредиха за торнадо няколко района на Джорджия и Южна Каролина, без да изключват ветрове до 100 километра в час и възможни мощни бури. От друга страна, централната част на страната е преживяла зимна буря, описана като \"потенциално историческа\" от NWS, която в четвъртък е ударила с виелици и температури под нулата части на щатите Южна Дакота, Уайоминг, Колорадо, Минесота, Канзас и Небраска.", "date": "2019.04.16", "title": "Смъртоносна буря наближава Вашингтон и Ню Йорк с възможни торнадо"}
{"url": "http://www.classa.bg/%D1%81%D0%B2%D1%8F%D1%82/item/394600-netflix-%D0%B7%D0%B0%D0%B3%D1%83%D0%B1%D0%B8-8-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D1%81%D0%BB%D0%B5%D0%B4-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-disney", "text": "На 12 април пазарната капитализация на стрийминг гиганта Netflix е паднала с около 8 милиарда долара, в сравнение с предходния ден. Причината е, че компанията Walt Disney обяви предстоящото пускане на своята абонаментна платформа за онлайн видео предавания Disney +. След откриването на търговете този петък, цената на акциите на Netflix за няколко минути падна с 5% до 349.36 долара за акция, което доведе до намаляване на пазарната капитализация на компанията на 152.5 млрд. долара. Disney обяви подробностите за новата си услуга в четвъртък, след като пазарите приключиха, обявявайки, че Disney + ще бъде пуснат на пазара на 12 ноември в САЩ, на цена от $ 6,99 за месец или $ 69,99 за година. Netflix, от своя страна, таксува $ 9 за минималния си абонамент и $ 13 за стандартния си месечен план. Проектът ще достигне до пазара вече \"със солидна видео библиотека с театрално и телевизионно съдържание\", според компанията. През първата си година тя ще предложи на абоната повече от 25 оригинални серии и 10 оригинални филма, документални филми и специални на Disney, Pixar, Marvel, Star Wars и National Geographic. От друга страна, акциите на Disney достигнаха рекордни нива, като добавиха 25 милиарда долара към пазарната му стойност и достигнаха 235 милиарда долара. По данни на Нюйоркската фондова борса (NYSE) за затварянето на пазарите в петък цената на акциите на Дисни е 130.06 долара, което представлява увеличение от 13.46 долара или 11.54%. Докато стойностите на Netflix са спаднали с 16.51 долара (4.49%), оставайки на 351.14 долара.", "date": "2019.04.16", "title": "Netflix загуби 8 милиарда долара след обявяването на Disney +"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394604-%D0%B4%D1%80%D0%B0%D0%BC%D0%B0-%D0%B2-%D0%B1%D1%81%D0%BF-%D0%BB%D0%B8%D1%81%D1%82%D0%B0%D1%82%D0%B0,-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8-%D0%B1%D0%BB%D0%B0%D0%BC%D0%B0%D0%B6%D1%8A%D1%82-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0", "text": "Включването на Станишев на избираемо място в червената листа за евроизборите не може да ни заблуди: БСП заложи на националпопулизма, прикриван зле със социалдемократически лозунги за свобода, солидарност и справедливост.       По-европейска и по-социалистическа ли изглежда БСП, след като включи председателя на ПЕС Сергей Станишев в  ? Вече има ли белег за проевропейска идентичност? Или си е пак същата, но с бламиран лидер (Корнелия Нинова), след като предложената от нея и Изпълнителното бюро листа бе променена от Националния съвет? Тайното гласуване отреди петото място на Станишев, спечелил го на балотаж с Иван Кръстев - заместник- министър на образованието в кабинета „Орешарски“, който остана шести. Предвид заложената от БСП цел за поне шестима евродепутати, с двама повече от сегашната бройка, и ниския праг за преференции от 5%, не е изключено на 26 май да има изненадващи размествания. Оценките за променената листа варират в двата полюса - от „бламиране“ на лидера до признак за демокрация. За разлика от ГЕРБ, например, приятелският огън в БСП е част от фенотипа ѝ. Първоначално Станишев обяви, че това, което вижда като листа, е подарък за ГЕРБ и „очевидно има тенденция за превръщането на БСП във вождистка партия, в ГЕРБ номер две“. Девет часа по-късно, вече като номер 5, призова оттук нататък БСП да не се занимава със себе си, а да води кампания с „ясен европейски и социалистически профил“. Проевропейска идентичност или нов път? Но всеки избирател, и самият Станишев е наясно, че това е химера - предвид заявените от „Позитано“ 20 червени линии -  , Пакта за миграцията и санкциите на ЕС срещу Русия. Те не просто са заявени - те са включени в предизборната платформа на социалистите, одобрена още през януари, и кандидатите за евродепутати трябва да се съобразяват с тях. Това се отнася и за лидера на ПЕС, подкрепящ Истанбулската конвенция - защото такова е решението на самата ПЕС.     По въпроса за санкциите срещу Русия обаче няма никакъв проблем, тъй като тук позицията на Станишев е идентична с тази на БСП, даже е много последователна. Преди месец българските евродепутати-социалисти, в т.ч. Станишев, гласуваха срещу предложената от Европейската народна партия (ЕНП) резолюция за състоянието на политическите отношения между Брюксел и Москва. Но Европейският парламент реши, че Русия не може да бъде смятана за стратегически партньор и сътрудничеството с нея да се ограничи само до области „от общ интерес“. Станишев мотивира подкрепата си за Русия с думите, че санкциите не постигат нужния ефект, отношенията ЕС-Русия са на историческо дъно и има нужда от ново „разведряване“. В синхрон с президентската институция     Срещу това не възразяват и кандидатите от гражданската квота, съгласни и с все по-отчетливия евроскептицизъм на БСП, притегляна от Вишеградската група. Номер 4 в листата - съветникът на президента Иво Христов, напуснал БСП преди няколко години, също споделя тезата, че Европа се променя и много държави започват да следват „свои национални интереси“. Христов е втората значима фигура, която ще си тръгне от „Дондуков“ 2 - първа го направи  , която беше секретар за връзките с медиите. Включването на Христов в червената листа е потвърждение на обоснованите предположения за синхрон между действията на БСП и президентската институция.  Настоящата трансформация на БСП разрешава един казус от прехода - какъв път ще избере преименувалата се след 10 ноември 1989 г. БКП. И ако в началото изглеждаше, че може да бъде поведена по пътя на социалдемокрацията, макар да не бе ясно къде ще бъдат заведени комунистите, днес от тези хамлетовски драматургии няма смисъл.   за свобода, солидарност и справедливост. ГЕРБ в подкрепа на Станишев     Няколко пъти този месец от ГЕРБ припомняха, че Станишев е уволнил Нинова като заместник-министър по време на управлението на Тройната коалиция и оттогава датира тяхната неприязън. В деня, в който управляващата партия представяше предизборната си платформа, премиерът и лидер на ГЕРБ Бойко Борисов избра да започне с критика към БСП - пак заради липсата на Станишев в листата. „Нашите опоненти вече нямат нищо общо с европейските социалисти. Имат само един човек в листата, който може би нещо разбира от европейска политика“, каза Борисов, визирайки Деница Златева (поканена от него за министър за европредседателството през 2017 г.). Оттам нататък е шпионин - Държавна сигурност, шпионин - Държавна сигурност“. Според премиера „някой иска да се предложи на Москва“. Не че Москва има нещо общо с листата. Ако Борисов знае кои са шпионите, защото тези с принадлежност към бившите тайни служби са известни, да ги каже. Иначе съзнателно съдейства за изпращането на табун „троянски коне“ в Брюксел.    ", "date": "2019.04.16", "title": "Драма в БСП: листата, Станишев и бламажът на Нинова"}
{"url": "http://www.classa.bg/%D1%81%D0%B2%D1%8F%D1%82/item/394601-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BC%D1%80%D0%B0%D1%87%D0%BD%D0%BE-%D0%B8-%D0%BC%D0%BD%D0%BE%D0%B3%D0%BE-%D0%BE%D0%BF%D0%B0%D1%81%D0%BD%D0%BE-%D0%B1%D1%8A%D0%B4%D0%B5%D1%89%D0%B5,-%D0%B0%D0%BA%D0%BE-%D1%81%D0%B0%D1%89-%D0%BD%D0%B5-%D0%BF%D1%80%D0%B8%D0%B5%D0%BC%D0%B0%D1%82-%D0%BF%D1%80%D0%B0%D0%B2%D0%B8%D0%BB%D0%BD%D0%B0%D1%82%D0%B0-%D0%BF%D0%BE%D0%B7%D0%B8%D1%86%D0%B8%D1%8F", "text": "Лидерът на Северна Корея Ким Чен Ун прогнозира мрачна перспектива в случай, че САЩ решат да продължат своята \"враждебна политика\" срещу Пхенян и обуслови провеждането на трета двустранна среща на високо равнище, с промяна в позицията им. \"САЩ не бяха готови да седят лице в лице с нас и да разрешат проблема, нито пък имаха ясна посока и методология,\" каза Ким. \"Ако продължавате да мислите по този начин, никога няма да можете да преместите Северна Корея на милиметър, или да спечелите някакъв интерес, без значение колко пъти седнете да разговаряте със Северна Корея\", добави той, според държавната агенция KCNA. Говорейки пред Върховната народна асамблея, Ким постави края на тази година като краен срок за Вашингтон да заеме \"правилната позиция\" и да се проведе трета двустранна среща на високо равнище. \"Ще изчакаме смело американско решение с търпение до края на тази година, но мисля, че определено ще бъде трудно да се получи такава добра възможност, както предходната среща на върха,\" каза той. Лидерът на Северна Корея също отхвърли възможността страната му да присъства на срещата на върха само за да облекчи санкциите. \"Ясно е, че ако САЩ продължат настоящите си методи на политическо изчисление, перспективата за решаване на проблемите ще бъде мрачна и много опасна\", добави Ким. По-конкретно, севернокорейският лидер осъди двата неотдавнашни примера за \"открито враждебната\" политика на Вашингтон: маневрите, които симулират прихващането на междуконтинентална балистична ракета от Северна Корея и възобновяването на военните учения на полуострова през 2005 г. съвместно със Сеул.", "date": "2019.04.16", "title": "Ким Чен-ун предупреждава за \"мрачно и много опасно бъдеще, ако САЩ не приемат правилната позиция\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394594-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B4%D0%B5%D0%B2%D0%B8-%D0%B0%D0%B3%D0%B0%D0%BF%D0%B8%D1%8F,-%D1%85%D0%B8%D0%BE%D0%BD%D0%B8%D1%8F-%D0%B8-%D0%B8%D1%80%D0%B8%D0%BD%D0%B0-%D0%B0%D0%BA%D0%B2%D0%B8%D0%BB%D0%B5%D0%B9%D1%81%D0%BA%D0%B8", "text": "  През времето на император Диоклетиан в Рим живеел благочестив християнин на име Хрисогон. Той бил учител на всички християни, които строго изпълнявали съветите му и безстрашно защитавали вярата си. Мнозина езичници, като слушали проповедите на Хрисогон, ставали християни. Веднъж Диоклетиан го повикал в град Аквилея и го убеждавал да се отрече от вярата си. Като не постигнал целта си, той осъдил християнския учител на смърт. Обезглавеното тяло на Хрисогон лежало няколко дни на морския бряг. Недалеч от това място живеел един стар благочестив свещеник на име Зоил, а близо до него три благочестиви девойки – Агапия, Хиония и Ирина. Свещеникът взел тялото и главата на мъченика и ги погребал в своя двор.     След един месец умрелият Хрисогон се явил на свещеник Зоил и му казал: - Ти скоро ще заминеш от този свят, с радост ще отидеш при Христа и ще се успокоиш при светиите. След девет дни трите девойки християнки, които живеят близо до тебе, ще бъдат подложени на мъчения заради вярата им. Ти кажи на божията рабиня Анастасия да се погрижи за тях и да ги подготви за мъченически подвиг. Същото видение имала и Анастасия. Тя побързала и отишла при свещеника, когото дотогава не познавала и узнала от него, къде живеят трите млади християнки. Като ги намерила, тя прекарала заедно с тях цяла нощ в духовна беседа, като ги съветвала да останат твърди във вярата си и без страх да понесат предстоящите им страдания. След това отишла на гроба на своя учител мъченик Хрисогон, където дълго плакала и се молила. После се завърнала у дома си и се предала на всекидневните си трудове. Няколко дни след това благочестивият старец, свещеник Зоил, се поминал, а трите сестри били взети от езичниците и отведени при императора. - Кой ви е научил да презирате нашите богове и да не се подчинявате на нашите закони? – запитал ги императорът. – Като ви съжалявам, аз ви съветвам да се отречете от вашия Христос, да се поклоните на боговете и да им принесете жертва. Като награда аз ще ви избера богати момци, за които ще се омъжите и ще делите с тях слава и почести. Агапия, най-голямата от трите сестри, отговорила на императора: - Ти трябва да се грижиш за държавните работи, за народите, за войската, а вместо това ти само хулиш живия Бог, Който те търпи и чака твоето изправяне. - Тази девойка се е побъркала – извикал императорът и заповядал де я изведат. След това се обърнал към по-малката сестра, Хиония, на която дал същите съвети. Но тя спокойно отговорила: - Сестра ми не е безумна. Тя вече доказва несправедливостта на твоето искане. Тогава императорът извикал най-малката сестра, Ирина, и й казал: -Твоите сестри са заблудени. Поне ти, най-малката, се поклони на боговете, та и сестрите ти да последват твоя пример. - Нека се покланят на идолите ония, които не знаят истинския Бог и упорстват в своето неверие – отговорила младата девойка. Диоклетиан заповядал да затворят сестрите в тъмница. Там отново ги посетила Анастасия, утешила ги със своите беседи, вдъхнала им надежда в Божията помощ и ги уверила в победата им над враговете. След известно време императорът заминал за Македония по държавна работа и заповядал да закарат там всички християни, които се намирали по това време в затвора на град Аквилея. Заедно с другите християни в Македония били закарани и Агапия, Хиония и Ирина. Анастасия също ги последвала. Управителят на областта, на когото императорът предал сестрите, не успял да ги убеди да се откажат от вярата си в Христа и да се поклонят на езическите богове. Тогава те били заведени на съд пред един от главните съдии, Сисиний. Той най-напред се обърнал със съвет към най-малката сестра, Ирина, като мислел, че нея най-лесно ще убеди. Тя обаче твърдо му казала, че е християнка и служи на истинския Бог. Сисиний заповядал да я отведат в тъмницата, а след това извикал и другите две сестри и им казал: - Вие научихте малката Ирина да не изпълнява царските заповеди. Засега аз отложих наказанието й, защото се надявам, че тя ще престане да упорства, когато види вашите мъчения. Вие обаче можете да се спасите, ако принесете жертва на боговете, както и ние принасяме, като изпълняваме заповедта на императора. - Вярата ни е непоколебима – казали сестрите. - Имате ли вие християнски книги – запитал съдията. - Имаме книги, но те са написани в сърцата ни, откъдето не могат да бъдат взети от враговете на Христа – отговорили сестрите. - Кой ви научи да отивате доброволно на страдания? – запитал Сисиний. - Тези бедствия са само временни, но те ще ни осигурят вечна радост. За последен път съдията ги поканил да изпълнят заповедта на императора, като принесат жертва на боговете, но те още по-твърдо отговорили: - Ние принасяме хвалебна жертва само на Бога, но на идолите няма да се поклоним. Не се надявай да ни отклониш от вярата ни в нашия Господ Иисус Христос. Ти изпълнявай това, което ти е заповядал земния цар, както ние изпълняваме повелята на небесния Цар. Като се убедил, че не може да разколебае врярата им, Сисиний осъдил Агапия и Хиония на смърт чрез изгаряне. Като чули присъдата, девойките радостно извикали: - Благодарим Ти, Господи Иисусе Христе, че ни удостои да станем изповедници на Твоето име. Светите мъченици били хвърлени в огнена пещ, и те с молитва на уста предали Богу чистите си души. Света Анастасия взела телата им, които останали неповредени от огъня, и тайно ги погребала. На другия ден съдията повикал Ирина и я заплашил с позор и мъчения. Но девойката смело отговорила: - Нищо няма да ме посрами пред моя небесен Жених. А за страданията ще получа награда на небето. Извели девойката вън от града и там един от войниците я пронизал със стрела. Тя паднала на земята и радосто извикала: - Отивам при моя Господ Иисуса Христа, Който ще ме заведе при моите сестри. Анастасия погребала и нейното тяло близо до телата на сестрите й. С такъв мъченически подвиг завършили живота си светите девици и Църквата ги причислила към сонма на своите светии.", "date": "2019.04.16", "title": "Св. мъченици деви Агапия, Хиония и Ирина Аквилейски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394595-16-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1071 г. - С превземането на Бари Италия се освобождава напълно от византийска власт.     1346 г. - В Скопие Стефан Душан обявява създаването на сръбско царство, заемащо голяма част от Югоизточна Европа.   1518 г. - За първи път се обменят дипломатически писма между руския цар Василий III и френския крал Франсоа I.   1705 г. - Английската кралица Анна удостоява Исак Нютон с рицарско звание.   1797 г. - Коронацията на руския император Павел I в Катедралата „Успение Богородично\" в Кремъл.   1797 г. - В Русия е учреден орденът „Св. Анна\".   1871 г. - Берлин е провъзгласен за столица на Германската империя.   1879 г. - Учредителното събрание гласува и приема Търновската конституция - първата конституция на България.   1889 г. - В Одеса е открит паметник на Пушкин.   1898 г. - Публикувано е първото издание с произведения на Максим Горки.   1912 г. - Американката Хариет Куимби става първата жена, прелетяла със самолет Ламанша.   1917 г. - Владимир Ленин се завръща тайно в Санкт Петербург през Финландия.   1922 г. - Съветска Русия и Германия възстановяват дипломатически отношения, с което Германия признава болшевишката държава.   1925 г. - Атентат в църквата „Света Неделя\" (Велики четвъртък): По време на церемонията по погребението на генерал Константин Георгиев български комунисти взривяват купола на църквата „Света Неделя\" в София, при което загиват над 160 мъже, жени и деца, осакатени други 500.   1934 г. - В СССР е въведено почетното звание Герой на Съветския съюз.   1945 г. - Втората световна война: Германският товарен кораб Goya, превозващ германски бежанци от Хелския полуостров (дн. Полша) е потопен от съветската подводница Л-3 „Фрунзевец\". Загиват над 7 хиляди души. Спасяват се едва 165 пътници.   1945 г. - Втората световна война: Червената армия започва Берлинската офанзива.   1946 г. - Сирия обявява национална независимост.   1947 г. - В сената на Южна Каролина американският политик и финансист Бърнард Барух за първи път употребява израза „Студена война\".   1947 г. - Френският кораб „Grandcamp\", натоварен с 8500 тона амониев нитрат, избухва на пристанище в Тексас, загиват 581 души, а над 8 500 са ранени.   1948 г. - Създадена e Организацията за европейско икономическо сътрудничество   1964 г. - Американката Джералдина Мок става първата жена, осъществила околосветски самолетен полет.   1970 г. - Започват преговорите между САЩ и СССР за ограничаване на стратегическото въоръжение.   1972 г. - Виетнамска война: Американски бомбардировачи атакуват Ханой след 4-годишно прекъсване.   1972 г. - Провежда се първият концерт в Англия на групата Electric Light Orchestra.   1982 г. - Кралица Елизабет II провъзгласява новата конституция на Канада, слагаща край на колониалния ѝ статут.   2003 г. - В Гърция е подписан договор за присъединяване на 10 нови страни от ЕС.   2007 г. - В Политехническия институт на Блексбърг, щата Вирджиния, 23-годишният студент от корейски произход Чо Сюн Ху открива огън по присъстващите на територията на колежа. Убити са 32 и са ранени около 40.   2009 г. - Русия приключва успешно своята контратерористична операция в Чечня, започнала през 1999 г.  ", "date": "2019.04.16", "title": "16 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394596-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%BD%D0%B5%D0%B4%D0%B5%D0%BB%D1%8F", "text": "16 април 1925 г. Велики Четвъртък. Министри, депутати, офицери и стотици граждани на София са се събрали при катедралния храм \"Света Неделя\" за опелото на ген. Константин Георгиев. Офицерът, депутат от групата на управляващия \"Демократически сговор\",  е застрелян е от терористи край дома си два дни по-рано. Част от желаещите да изпратят генерала нямат възможност да влязат в църквата, затова стоят навън зад войнишкия кордон.     Около 15:20 ч. митрополит Стефан поема евангелието за началото на опелото, но малко след като започва да чете словото, проехтява силна експлозия в храма. Южната част от покрива му е взривена. Ударната вълна поваля присъстващите във вътрешността на църквата, отломките от кубето премазват множеството. Останалото е история. \"Света Неделя\" се превръща в \"жива гробница, с парчета от икони, разхвърляни шапки, окървавени глави - всичко застлано с кръв\", както разказва пожарният командир Юрий Захарчук. Извършен е най-големият терористичен атентат в историята на България. Това е и най-кръвопролитният акт на политически терор в световен мащаб към 20-те години на ХХ век. На място загиват над 130 души, в следващите дни издъхват и десетки от близо 500 ранени. Броят на жертвите достига 210 души, сред които над 40 офицери, трима депутати и голям брой цивилни граждани, включително жени, пенсионери и деца. Извършено е посегателство върху човешкия живот, но и върху покоя на мъртвите, върху символите на държавността, над сърцевината на православната църква в навечерието на Великден. Този удар нанася травма, която се превръща в повратна точка за смазаната от серията военни катастрофи България. Актът, замислян от месеци в ръководството на Комунистическата партия, е осъществен. Само че не е постигната основната му цел - министър-председателят Александър Цанков и ръководителите на Военния съюз оцеляват по случайност. Именно те са мишените на заговора. Мисията на атентаторите е да ликвидират политическия и военния елит на държавата - хората, които на 9 юни 1923 г. вземат властта с насилие, организират бруталното убийство на Александър Стамболийски и слагат начало на един от най-черните периоди в историята на България след Освобождението. В тази мисия те се провалят, а цената на провала им се изплаща с живота на стотици невинни мъже и жени - включително поетът Гео Милев, журналистът Йосиф Хербст, и др. - избити само заради критиките си към режима на Цанков и захвърлени в масови гробове при последвалите \"бели нощи\" на репресии. За неуспешни терористични атентати никой не поема отговорност, както ще покаже бъдещето. Никой не желае и да си спомня за тях. Близо 3 години след терора вътрешна анкета в Коминтерна завършва с извода, че \"Априлският атентат не е дело на партията, нито на целия ЦК\". Причината за изричното разграничаване не е породена от несъгласие с терора като инструмент на \"революционното движение\". До пролетта на 1925 г. в ЦК не се поставя под въпрос въоръжената борба, а се колебае единствено за правилния момент за действие. След премазването на Септемврийския бунт от 1923 г. и забраната на БКП по Закона за защита на държавата, Коминтернът задава ясен, макар и предпазлив курс към въоръжено въстание в България (Москва предупреждава, че не би могла да се намеси с директна военна сила или демонстрация, защото \"Съветска власт в България ще предизвика световна интервенция\" по думите на Георгий Чичерин, комисар по външните въпроси на СССР). Затова укрепването на силите на Военната организация на БКП (бойната единица на партията, създадена около 1919-1920 г.), се превръща в първостепенна мисия на местните комунистите в този период. За изпълнението на тази мисия се получава финансова, кадрова и бойна помощ от Комунистическия интернационал и емигриралите във Виена и Москва след септември '23 Георги Димитров и Васил Коларов. Начело на Военния център в БКП застава  Коста Янков  - запасен офицер, потомствен войник, племенник на Райна Княгиня, носител на ордени за бойна храброст по време на войните. По ирония, Янков е и основният идеен двигател за изпълнението на атентата в \"Света Неделя\", от който впоследствие се разграничават всички. Под негово ръководство структурата на ВО се разделя на няколко секции - по въоръжението, по разузнаването, по минноподривното дело, по поддържането на връзките, по четническата дейност, по терористическата дейност и др. Още преди да се появи идеята за взривяване на църквата, има нереализиран план за поставяне на адска машина в \"Юнион клуб\", където се събират представителите на управляващите. Този план се проваля, тъй като клубът уволнява внедрения сътрудник на Военната организация. В крайна сметка, се стига до \" увлечения и крайности \", както ги описва историкът проф. Георги Наумов, автор на първото систематично изследване на историята на атентата. Вместо Военната организация да се подчинява на Партийната, тя започва да се формира като независима единица, която понякога изпълнява \"смъртни присъди\" още преди да са издадени от централното ръководство. Опитва се неуспешно да въведе ред и в т.нар. четнически движения (първообразите на партизанските звена от 40-те години), в които влизат \"анархисти и хора, проявяващи склонност към разбойничество\". Безконтролната им дейност, довела до близо 800 покушения на представители на местните власти, също е осъдена от БКП като \"отклонение\", макар и със задна дата.  Ефектът от тази радикализация е предсказуем: през пролетта на 1924 г. част от членовете на софийската младежка комунистическа структура дори се обявяват против използването на \"легални форми на борба\", като заявяват, че са се \"наситили на просвета и четене\" и че \"сега трябват оръжие и акции\". \"Партията даде най-ценното, което имаше, на Военната организация\", пише по-късно Станке Димитров с известно съжаление. Вълко Червенков впоследствие признава: \"Ние чакахме с нетърпение атентатът да стане, защото провалите идеха един след друг, партийните хора се отчайваха, викаха, че партията загива, защото не действа\". Причината за обрата в оценката за \"Света Неделя\" може да се потърси в последвалия вътрешен бунт срещу Георги Димитров от страна на оцелелите след 1925 г. комунисти, които го обвиняват за това, че не се е противопоставил достатъчно решително на идеята за атентата. Официалната версия на партията е, че и Димитров, и Коларов са били против задействането й по различни причини. Димитров се е опасявал, че ще се предизвика военна намеса на Югославия, а Коларов е смятал, че в такива случаи няма абсолютна сигурност за успех и \"последиците ще са пакостни за нас\". Поне двама души от софийската организация на БКП обаче оспорват тази версия. Петър Искров от Централния комитет твърди, че е прочел писмо от Станке Димитров, в което на въпроса за атентата се казва \"Аз смятам, че трябва; Виктор (псевдонимът на Георги Димитров) смята, че може\". Поради страха на Коминтерна от загуба на влияние в България (а и поради страха на българските комунистически задгранични представители от загуба на влияние в Москва) се организира въпросното тригодишно вътрешно разследване по случая. Междувременно, на софийските опозиционери се напомня, че \" Авторитетът на Георги Димитров за партията е извънредно ценен и трябва да го спасим, когато той се подравя въз основа на приписвани му несъществуващи действия \". Подчертава се и че \"от положението на Виктор (Г. Димитров) зависи и положението му в Интернационала\". Фактите показват, че внасянето на взривни материали в тавана на \"Света Неделя\" започва през януари 1925 г. и продължава на равномерни интервали без прекъсване до деня на атентата през април. Точно в този период членовете на ЦК не успяват да проведат нито една обща среща в пълен състав, за да гласуват явно \"за или против\" - до такава степен е разстроена цялата им организация заради поредица от разкрития на нелегални структури. Един ден преди атентата, на 15 април президиумът на Коминтерна в Москва прави поредна рекапитулация на състоянието на българското движение и препоръчва \"поврат\" във военния курс и пренасочване на силите към \"задоволяване на ежедневните нужди на партията под формата на самоотбрана, защита на демонстрациите; разконспирираните членове да заминат зад граница и да бъдат заместени от други\". Твърде късно - писмото все още пътува, когато покривът на \"Света Неделя\" е вдигнат във въздуха с експлозив. Истината за взетите решения по време на заговора е изгубена заедно с живота на самите заговорници. До 1 май 1925 г. полицията ликвидира почти всички идеолози на атентата - включително ръководителя на Военния център  Коста Янков  и неговия първи помощник  Иван Минков  (брат на писателя Светослав Минков). Съдът издава смъртна присъда на  Марко Фридман , който не се включва пряко в провеждането на атентата, но е арестуван като член на Военната организация, завеждащ нелегалните връзки с провинцията. Фридман е обесен публично заедно с един от укривателите на нелегални активисти и с клисаря на \"Света Неделя\"  Петър Задгорски  - единственият \"пряк\" участник в организирането на терора, който стига до съд. Ръководителят на църковната прислуга в митрополитския храм е симпатизант на Комунистическата партия и сам предлага услугите си на Военната организация. През декември 1924 г. той им разрешава да ползват таванските помещения на църквата. Първоначално като таен склад за военни провизии, а впоследствие и като локация за изпълнение на терористичния акт. Задгорски се съгласява да сътрудничи при взривяването на \"Света Неделя\" срещу даденото му обещание, че \"ще бъде прехвърлен зад граница и че на семейството му ще бъде обезпечена издръжката\". Вместо да бъде изтеглен с автомобил от местопрестъплението обаче, клисарят е принуден да се укрива в квартирата на друг член на нелегалната организация, докато поръчителите му вече са избягали от България. По-късно Задгорски сам се предава на полицията. Нито един от реалните извършители на атентата не е заловен от полицията на Цанков. Петър Абаджиев  - ръководител на централната терористическа група на Военната организация (ВО) на БКП - е човекът, който внася пакетите с взривен материал между януари и март 1925 г. Той избира и подходящото място за поставяне на бомбата. Първоначалният му план дори включва идеята да внесе снаряди за допълнително усилване на поражението след детонацията, включително да вкара и бутилки със сярна киселина за обгазяване на жертвите. Непосредствено след бомбения атентат Абаджиев успява да се скрие в района на Витоша, а през юни бяга в Югославия. Съучастникът му  Димитър Златарев  също бяга зад граница и продължава кариерата си в Съветския съюз. 22-годишният  Никола Петров  (\"Васко\"), който запалва фитилите на пакета с експлозиви в \"Света Неделя\", се укрива в София до 10 май 1925 г., когато с още няколко души успява да премине в Югославия, впоследствие и в СССР. \"Спасението\" на Златарев и Петров е само временна илюзия. Двамата са арестувани и загиват при Сталинските репресии през 30-те години. По същото време в СССР е екзекутиран и  Петър Искров  - човекът, който си позволява да постави под съмнение позицията на Георги Димитров след провала на атентата. Станке Димитров , който е осъден на смърт задочно от софийския съд на 11 май 1925 г. и който първоначално дава своя глас \"За\" атентата, така и не се връща в България. Загива при самолетна катастрофа две седмици преди преврата през 1944. От преките участници само Петър Абаджиев успява да доживее 9 септември. Идва в България с новата власт, но умира през 1948 г. при тежка автомобилна катастрофа в София. Най-интересна се оказва съдбата на  Тодор Павлов  - последния човек от ЦК, с когото разговаря Коста Янков в нощта преди атентата. Павлов отива на срещата по поръчение на колегите си с идеята да разубеди офицера и да го накара да отложи намеренията за взрив на храма. Твърди се, че ръководителят на Военния център се възмутил от \"тая безхарактерност и страх от действие\", но обещал да спре. Дали е действал на своя глава или не? Втората версия, която се появява и в разследването на Коминтерна, посочва, че самият Тодор Павлов е променил мнението си в спора с Янков и в крайна сметка е дал своето изрично съгласие за извършването на атентата. Павлов е арестуван на 23-24 април 1925 г. и е осъден на 12,5 г. затвор. През 1929 г. обаче получава амнистия и е пуснат на свобода. Прекарва няколко години в СССР, връща се отново в България, а от 1941 до 1943 г. е вкаран в лагери. На 9 септември 1944 г. обаче Тодор Павлов взима реванш - назначен е за регент на Царство България. Година по-късно е избран за академик, после за народен представител, член на ЦК на БКП, член на Политбюро, член на президиума на Народното събрание, председател на БАН в продължение на 15 години и ръководител на Института по философия към Академията на науките до смъртта си през 1977 г. Защо дори след 1944 г. БКП не желае да си спомня за случилото се в църквата \"Света Неделя\" в детайли? Може би заради разделението, деморализацията и изключително тежките наказателни акции в реакция на терора? Или заради осъзнатите \"увлечения и крайности\"? Първият професионален опит да се разкрие историята на взрива в \"Света Неделя\" се случва в самия край на тоталитарния режим в България, чак през 1988 г. Авторът му Георги Наумов сам признава неприкритата \"нагласа към въздържаност\" на българските историци, които са оставили това трагично събитие като бяло петно на фона на иначе подробно изследваните т.нар. \"форми на политическо противоборство\" на БКП преди и след взрива на катедралата. Тази празнота в научния интерес и оскъдните запазени документи се оказват благодатна среда за появата на всевъзможни конспиративни теории, които прехвърлят вината за атентата на разнообразни фактори - на английското и френското разузнаване (службите на победителите от Голямата война), на югославските опити за дестабилизация в България, на цар Борис III, който закъснява за опелото на генерала и чува грохота на атентата пред входа на Двореца си, на бившия военен министър ген. Никола Жеков, който се опитва да свали от власт \"кръволока\" Александър Цанков и т.н.  Мотиви за съучастие в сложен (едва ли не самоубийствен) заговор се приписват дори на самия министър-председател Цанков, който оцелява като по чудо в разрухата на храма. Мнозина търсят обяснение - ако не оправдание - за действията на атентаторите заради тоталната криза в следвоенна България, оставена без адекватни военни и полицейски сили след Ньойския мирен договор от 1919 г., потънала в огромни дългове, заобиколена от враждебни съседи и току-що преживяла тежък военен преврат, двукратна въоръжена съпротива от страна на земеделското движение и на комунистите при Септемврийското въстание, попаднала в разгара на безпощадна чистка между групировките във ВМРО. Други търсят причините за тази безпрецедентна ескалация в политическата слабост на Цанков, в готовността му да прикрива всяко следващо показно убийство на опозиционер с оправданието, че всичко се прави в името на \"спасяването на държавата\". Прокарват и изкуствени паралели между правителството на професора по икономика и бивш ректор на СУ, и ранните акции на Мусолини и Хитлер. Други се вглеждат в притворната и колеблива позиция на цар Борис III, който на 29 години дава санкция за преврата срещу Стамболийски, а на 40 г. вече суспендира Търновската конституция и въвежда личния си режим. Или в политическите процеси, настъпващи в цяла Европа, които неизбежно ще доведат до повторение на световната война. Причините могат да се открият и в радикалната външна намеса в лявото движение в България, която пали брутални обществени пожари, но отказва да носи историческа отговорност за това, че при гасенето им са погубени хиляди невинни човешки животи. Най-трудно и болезнено остава да се обясни как доскорошни братя по оръжие от фронта, герои и носители на медали за храброст и патриотична доблест, се оказват от противниковите страни на кръвопролитна, необявена война между българи и българи. Както ги описва пресата от времето на атентата - \"Деца на едно болно време и на един онеправдан и обезверен народ, подсъдимите ни интересуват не толкова като злодеи, колкото като физически оръдия на тая световна конспирация\".", "date": "2019.04.16", "title": "Непознатата история на трагедията в \"Света Неделя\""}
{"url": "http://www.classa.bg/%D1%81%D0%B2%D1%8F%D1%82/item/394597-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BA%D0%BE%D0%BB%D0%BE%D1%80%D0%B8%D1%82%D0%BD%D0%B0-%D0%B3%D1%80%D0%BE%D0%B1%D0%BD%D0%B8%D1%86%D0%B0-%D0%BD%D0%B0-%D0%B4%D0%B8%D0%BD%D0%B0%D1%81%D1%82%D0%B8%D1%8F,-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BB%D0%B0-%D0%B5%D0%B3%D0%B8%D0%BF%D0%B5%D1%82-%D0%BF%D1%80%D0%B5%D0%B4%D0%B8-4300-%D0%B3%D0%BE%D0%B4%D0%B8%D0%BD%D0%B8", "text": "Египет откри в събота гробницата на високопоставен служител, известен като Хуви, от петата династия на фараоните, управлявала преди около 4300 години, между годините 2494 и 2345 преди Христа. Гробницата, намерена близо до некропола Саккара, на около 35 километра южно от Кайро, е изградена главно от бели варовикови тухли и украсена с цветни релефи и надписи, в добро съхранено състояние. Ръководителят на екипа на разкопките Мохамед Мегахед заяви, че гробницата е \"L-образна с малък коридор, водещ до преддверие и по-голяма камера за погребение, с рисувани релефи, представящи починалия, седнал пред маса\", информира агенцията. Той каза, че дизайнът на гробницата, намерена миналия месец, е вдъхновен от пирамидите, предназначени за върхушката на династията. В началото на април, в археологическия обект Ал Даабат (провинция Сохаг), случайно бе открита гробница от елинистическия период (4-ти век преди Христа) с прецизни декорации. В гробницата Ал Даябат се намират останките на благородник на име Туту и неговата съпруга - музикантка. Състои се от две малки камери, съдържащи два варовикови саркофага и много добре запазена мумия, която все още не е идентифицирана.", "date": "2019.04.16", "title": "Разкриват колоритна гробница на династия, управлявала Египет преди 4300 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394593-%D1%82%D1%83%D1%80%D1%81%D0%BA%D0%BE%D1%82%D0%BE-%D1%80%D0%BE%D0%B1%D1%81%D1%82%D0%B2%D0%BE-%D0%B5-%D0%BC%D0%B5%D1%82%D0%B0%D1%84%D0%BE%D1%80%D0%B0,-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B5-%D0%B4%D1%80%D1%83%D0%B3%D0%B0", "text": "Метафората \"турско робство\" и до днес обслужва интересите на руския империализъм, казва културният антрополог Харалан Александров. За много българи този мит е по-важен от историческата истина.       Харалан Александров: Турското робство е свещена крава в масовото съзнание на българите. Спомням си как кметовете на няколко подбалкански градове като Карлово, Калофер и Копривщица реагираха панически на фалшивата новина, че „турското робство“ щяло да бъде извадено от новите учебници по история и организираха протест пред Министерски съвет. Попитах ги защо за тях е толкова важна тази метафора. Те ми отговориха буквално: “Ако го няма турското робство, всичко губи смисъл за нас.“ Оказва се, че конструктът „турско робство“ е далеч по-важен от историческата истина, тъй като функционира като фундамент на българската национална идентичност, формирана по време на Възраждането и ревностно поддържана до ден-днешен чрез институционализирани културни практики: образование, медии, киноиндустрия, местни традиции, политически ритуали и пр.     За да разберем гнева на феновете на „турското робство“, освен историческите факти трябва да вземем предвид и това, което в науките за човека се нарича „културна памет\". Тя е напълно самостоятелно явление и представлява устойчив разказ за общото минало, който служи като обяснение за случващото се в настоящето. Според Ян Асман, виден германски изследовател на културната памет, един исторически мит може да има по-голяма тежест в колективното съзнание на общността, отколкото историческата истина, базирана на факти и документи. Оспорването на този разказ се приема като кощунствено действие, като посегателство върху сакралните фундаменти на колективната идентичност. За културната памет митът е по-истинен, по-верен от историческите факти.  Тази метафора безспорно е изиграла важна роля в консолидирането на националното самосъзнание на българите и мобилизацията им в стремежа към независимост. Българите от онази славна епоха, които са подели борбата срещу “турското робство”, са били наясно, че става дума за метафора, защото са имали опит от първа ръка с живота под османска власт и са знаели какво означава роб и какво означава свободен човек. Роб означава индивид, лишен от елементарни човешки свободи като право на придвижване, собственост и стопанска инициатива и заставен пожизнено да работи без възнаграждение за господарите си. Българските поданици на Османската империя определено не попадат в тази категория. За културната памет обаче тези факти за без значение, защото „турското робство“ има статут на универсален обяснителен механизъм за българските злочестини. Ние с лекота зачеркваме пет столетия от нашата историята просто защото тя е протекла в рамките на Османската империя, за чието развитие българите имат съществен принос, особено през 19 век, когато българските елити се включват активно в стопанския и културния живот. Именно стопанското процъфтяване на българските земи в тази епоха допринася за появата и възхода на българското национално самосъзнание и борбата за национална автономия. Този безпристрастен прочит на историята често предизвиква негодувание, обвинения в родоотстъпничество и опит за „пренаписване“ на историята. Става ясно, че като “истинска” история се възприема не тази, която се е състояла в действителност, а трагично-героичният разказ, в който сме избрали да вярваме, защото ни предлага лесни и удобни обяснения. Продължаваме да робуваме (използвам думата като метафора) на идеологическите канони от 19 век, епохата на национално освободителните борби, които по необходимост конструират ситуацията в черно-бели краски. Ето защо не можем да се сърдим, че много българи отказват да видят нюансите и светлосенките на тази забележителна и противоречива епоха. Историческата наука – не историческата пропаганда – се опитва да бъде безпристрастна, докато културната памет винаги е пристрастна. Няма никакво съмнение, че българите, както и останалите християни, са били втора категория поданици на империята в сравнение с мюсюлманите. От тях се очаквало да работят, да търгуват и да се замогват, за да плащат данъци и да издържат армията и администрацията, съставена от мюсюлмани. За да се освободят от данъчното бреме, част от нашите сънародници приемат исляма и получават съответните привилегии. Високата Порта обаче гарантира икономическата, културната и верската свобода на християните, понякога дори в противоречие с ислямските канони. Пример за това е султанският ферман от средата на 19 век, който разрешава българите да издигнат в центъра на османската столица импозантната църква „Св.Стефан“, която и до днес краси Истанбул. С модернизацията на османската държава българите получават все повече права, но не и правото на национално самоопределение, тоест на собствена държава. Метафората за робството описва недоволството от това политическо състояние, а не юридическия и икономически статут на българите в империята, който е завиден. Когато по време на Руско-турската освободителна война руските войниците атакуват най-големите сгради в българските села и градове, те са изумени да открият, че това не са турски конаци, а български читалища. Да оставим настрана факта, че \"поробените” българи имат значително по-висок стандарт и се радват на повече права и свободи, отколкото крепостните селяни в Русия. Що се отнася до същинското робство, тоест продаването и купуването на хора като стока, то е съществувало както в Руската, така и в Османската империя, но българите са били по-скоро от страната на купувачите. В тази връзка мога да разкажа любопитната история за произхода на една моя позната. Нейният пра-прадядо, живял в средата на 19 век, не успял да се ожени в своето градче, защото имал лют нрав, изпокарал се с всички и никой не искал да му даде дъщеря си за жена. Освен че бил проклет, той бил и богат и един ден се зарекъл, че ще си намери чудна жена, каквато никой не е виждал. Той често пътувал по търговски дела из безбрежната Османска империя и след една такава командировка наистина се върнал с “црънка”, млада чернокожа жена, отвлечена от Африка, която бил купил на някакъв далечен пазар за роби. За всеобщо изумление жената научила български, родила му деца, отгледала ги и се грижила за тях и за мъжа си, а той въпреки лошотията си я обикнал и се отнасял към нея с голямо уважение. Според семейното предание, двамата живели дълго и щастливо и оставили многобройно потомство със смесена кръв. Защото тази метафора обслужва дневния ред на руския империализъм, сериозно оспорен от задълбочаващите се процеси на евроинтеграция на балканските държави. В исторически план митът за турското робство се ползва като оправдание както за прокарването на самодържавните интереси на царска Русия, така и за бруталното налагане на комунистическия режим от съветските окупатори и техните български слуги. До ден-днешен този мит сплотява руската пета колона в България, която неуморно бди над интересите на путиновата олигархия. Всичко това се вписва в стратегията на Кремъл да произведе символична приемственост между Руската федерация, наследница на съветския режим, и старата империя на Романовите, която е изтрита от лицето на земята с огън и кръв тъкмо от този режим. Ако съществува някаква приемственост в политиката спрямо България на руските царе, на съветските диктатори и на посткомунистическата олигархия, то нейното съдържание несъмнено е в усилието да бъдем държани в унизителна зависимост и принуждавани да плащаме вечен “данък благодарност” на нашите освободители. Неотдавна един подпийнал и разнежен руснак в пристъп на откровеност сподели с мен, че въпреки нашата неблагодарност те продължават да ни обичат като малък брат, с когото са свързани по кръв, вяра и съдба. Те са наши традиционни освободители, и както някога са ни освободили от турско и от фашистко робство, сега са готови отново да ни освободят от натовско и европейско робство. Чакат само да осъзнаем грешката си, да ги повикаме - и те тутакси ще се отзоват. Тъй че когато взимаме важни решение за нашето бъдеще, е добре да не забравяме за тази великодушна и самоотвержена братска любов, която отново и отново се стоварва върху нас като проклятие.  ", "date": "2019.04.16", "title": "\"Турското робство\" е метафора, историческата истина е друга"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394588-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Посветете деня на любимото си хоби, на приятелите или на градината/ако имате такава/. В общи линии, направете всичко, за да се заредите с положителна енергия и добре да си починете. Не се карайте с хората, а веднага гасете в себе си пристъпите на мнителност и гняв. Вечерта организирайте среща с любимия. ТЕЛЕЦ ( 21 април - 21 май )  Трябва да мислите повече за проблемите на другите хора, а не за делата си. Между другото, опитайте се да укрепите имунната си система, влезте във форма и планирайте хранителна диета. Особено, ако искате да покажете на света своята очарователна фигура. БЛИЗНАЦИ ( 22 май - 21 Юни ) Не бъдете прекалено упорити и догматични, когато става дума за личните ви интереси. Бъдете отстъпчиви и по-меки с тези, от които зависи бъдещето на вашата кариера. Най-малката кавга с някой от роднините, сега може да се обърне в сериозна трагедия. За пътувания, изберете друг ден.   РАК ( 22 юни - 23 юли ) Ще ви бъде трудно да укротите амбициите и гордостта си, особено ако виждате всички достойнства и постижения на близък приятел. Опитайте се, да прекарате един ден със семейството, излезте с децата или се заемете с дома. В любовта, всичко ще бъде наред. Основното нещо е, да не задушавате избраника си. ЛЪВ ( 24 юли - 23 август ) Днес, ще бъдете толкова любвеобилни, че за някой, дори ще изглеждате подозрителни. Денят е добре освен на работа, да прекарате и сред природата, една разходка в парка, ще ви се отрази отлично. Мислете повече за това къде да отидете, а не за това с кой да се заговорите в мрежата. Денят също е добър за екскурзии и среща със стари приятели. ДЕВА ( 24-ти август - 23 септември ) Ще ви бъде трудно да се настроите към работния ритъм, особено ако още от сутрешните часове, сте подложени на непрекъснати атаки от страна на близките. Но с финансите, няма да имате проблеми и част от сумите спокойно, ще може да изхарчите за себе си и любимия човек. ВЕЗНИ( 24 септември - 23 октомври) Денят обещава да бъде продуктивен, особено ако не се отдавате на мързел и пасивност. Новата информация, ще бъде толкова много, че ще ви трябва много време, за да я обработите. Интуицията ще ви подскаже, от къде може да спечелите малко пари. В любовта, напротив, трябва да се уповавате на реални събития, а не на чувства.   СКОРПИОН ( 24 октомври - 22 Ноември ) Днес, ще бъдете в много добро настроение, особено когато получите добри новини свързани със семейството. Плановете ви могат да се разстроят следобед, ще трябва да ги коригирате, иначе няма да успеете да изпълните задачите си. Фантастични новини, могат да очакват тези, които наскоро са започнали свои бизнес. Ще получите печалба и ще сте щастливи.   СТРЕЛЕЦ ( 23 Ноември - 21 Декември ) Обърнете внимание не само на финансите си, но и на здравето. За да възстановите енергията и силите си, имате спешна нужда от почивка сред природата. Плановете ви, ще се осъществят, само ако вие сами не дадете заден ход или се усъмните в себе си. Имайте предвид, че всичко сега е в ръцете ви! КОЗИРОГ (22 Декември - 20 януари ) Днес, ще искате нещо ново и различно, но около вас ще е само рутина и скука. Е, това не значи, че сами не може да разнообразите живота си. Обадете се на приятели, отидете на парти или на пикник сред природата. Между другото, днес необвързаните, имат всички шансове да се запознаят със симпатичен човек и да започнат любовна връзка.  ВОДОЛЕЙ ( 21 януари -  19  февруари ) Възможна е промяна в кариерата и прекрасна работа на ново място. Само не споделяйте за плановете си с приятели и колеги. Изчакайте да мине време, тогава ги зарадвайте с новината. Също не е необходимо да се впускате веднага във водовъртежа на любовта, без да погледнете назад. Колкото по внимателни сте в интимната връзка, толкова по-голям шанс имате за успешен личен живот.   РИБИ ( 20 февруари - 20 март ) Трябва да прекарвате повече време с възрастните си роднини или се обадите на родителите си. Почистете у дома, украсете къщата си с красиви неща. В отношенията си с избраника, може да направите пауза, ако смятате, че е дошло време за това. Основното нещо е, да не прекалявате с временната раздяла.", "date": "2019.04.16", "title": "Дневен хороскоп 16 април"}
{"url": "http://www.classa.bg/%D1%81%D0%B2%D1%8F%D1%82/item/394589-%D0%BF%D0%BE%D0%B6%D0%B0%D1%80%D1%8A%D1%82-%D1%83%D0%BD%D0%B8%D1%89%D0%BE%D0%B6%D0%B8-%D0%BA%D1%83%D0%BB%D0%B0%D1%82%D0%B0-%D0%BD%D0%B0-%D0%BA%D0%B0%D1%82%D0%B5%D0%B4%D1%80%D0%B0%D0%BB%D0%B0%D1%82%D0%B0-%D0%BD%D0%BE%D1%82%D1%80-%D0%B4%D0%B0%D0%BC-%D0%B2-%D0%BF%D0%B0%D1%80%D0%B8%D0%B6", "text": "Основната структура на \"Нотр Дам\" е \"спасена и запазена\". Това обяви пред журналисти в Париж държавният секретар на Министерството на вътрешните работи на Франция Лоран Нунес. \"Можем да смятаме, че двете кули на северната камбанария \"Нотр Дам\" са спасени. Цялотната структура на катедралата \"Дева Мария\" е спасена\", коментира Нунес.  По негови думи пожарът вече е по-слаб. Сега сме във време на охлаждане, но и двете кули на катедралата са в безопасност. Пожарникарите все още работят, за да спасят произведенията на изкуството, изложени в катедралата. Говорителят на \"Нотр Дам\" Андре Фино обяви, че целият й дървен интериор гори. По думите му вътрешността на катедралата вероятно ще бъде унищожена изцяло. При спасителните дейности един от пожарникарите е пострадал сериозно и сега е откаран в болница.     Малко по-рано Нунес заяви, че \"не е сигурно\", че катедралата може да бъде спасена. Той предупреди, че не е ясно дали огнеборците ще могат да овладеят пламъците, така че те да не доведат до рухването на стените на катедралата. Покривът на \"Нотр Дам\" беше обхванат от мащабен пожар, който доведе до срутване на основната й кула. Според информациите към момента и покривът, и кулата вече са паднали. Нанесени са тежки щети върху историческия паметник вследствие на огъня, за който се подозира, че е тръгнал от пространството на покрива около 18:50 ч. местно време. Кадри на очевидци показват, че пламъците са се разпространили на сериозна площ от горната част. Огънят все още не е загасен, но пожарникарите съобщават, че вече контролират извънредната ситуация. Според репортер на NBC, който е на мястото на събитието, \"от покрива падат статуите на гаргойли\". Данните от предварителното разследване на френската прокуратура показват, че пожарът е възникнал случайно. Вероятно става въпрос за инцидент, свързан с небрежност по време на строителните дейности, които се полагат през последните месеци с цел спешна реставрация на сградата. Обновлението на катедралата започна миналия юли. Според предстоятелството на храма за обновлението му са нужни 150 милиона евро. Държавата деблокира 2,5 милиона евро за обновяване на кулата с форма на островърха стрела. Тя се издига на 93 метра и е изградена от 500 тона дърво и 200 тона олово. Френският президент Еманюел Макрон отмени планирано обръщение до французите по повод предприетите от него мерки заради исканията на \"жълтите жилетки\", за да отиде на място. \"С тъга виждам днес как тази част от нас изгаря,\" написа Макрон на профила си в Twitter. Организацията на ООН за наука, образование и култура ЮНЕСКО обяви, че стои до Франция и \"заедно ще спасят и възстановят катедралата \"Нотр Дам\". Трагедията събра парижани по улиците на града, където те пеят песнопения. Междувременно останалите катедрали във френската столица почетоха пожара в \"Нотр Дам\" с камбанен звън. BFMTV съобщава, че посетителите в сградата са евакуирани и е образуван широк периметър за сигурност. Мобилизирани са множество екипи на пожарната за овладяване на инцидента. Кметът на Париж Ан Идалго призова всички жители и гости на града да спазват указанията на полицейските служители и да не влизат в периметъра.\"Нотр Дам\" е една от най-известните забележителности във Франция. Строежът й е започнал през 12-ти век, като е реставрирана основно през 17-ти и 18-ти век. Обявена е от ЮНЕСКО за световно културно наследство през 1991 г.", "date": "2019.04.16", "title": "Пожарът унищожи кулата на катедралата \"Нотр Дам\" в Париж"}
{"url": "http://www.classa.bg/%D1%81%D0%B2%D1%8F%D1%82/item/394590-%D0%B7%D0%B0%D0%BF%D0%B0%D0%B4%D1%8A%D1%82-%D0%B7%D0%B0%D0%B1%D1%80%D0%B0%D0%B2%D0%B8,-%D1%87%D0%B5-%D0%B0%D0%B3%D0%B5%D0%BD%D1%82-%D0%BD%D0%B0-%D0%BA%D0%B3%D0%B1-%D1%80%D1%8A%D0%BA%D0%BE%D0%B2%D0%BE%D0%B4%D0%B8-%D1%80%D1%83%D1%81%D0%B8%D1%8F", "text": "Ако ти си от тези, които мечтаят да свалят от власт Путин, мислейки, че точно той е вкарал Русия в задънена улица и по негова вина са въведени санкции срещу страната, просто не чети тази статия. Но, ако решиш да я дочетеш до края, помни, че те предупредих. Риториката на западните политици и действията им почти ежедневно предизвикват раздразнение. Минимум раздразнение.     Когато се декларира едно, а се прави друго, когато всяка минута крещят за върховенството на международното право и едновременно с това безогледно го потъпкват, няма как да липсва  раздразнение. Горният абсурд не може да бъде видян само или от слепец,  или от пълен глупак. Дори в тези години,  в които Буш и лидерите на Европа изливаха кал върху Русия през 90-те, която тогава бе на ръба на бездната (не без помощта на Запада), дори при Клинтън, когато уж трябваше да се направи «презареждане», нормалния свят разбираше, че Западът иска да погълне Русия. Нагло, цинично, прикривайки се зад добри намерения…. Тогава американците допуснаха много символична грешка, вместо «рестартиране» написаха «претоварване». А може би не беше грешка? Може би искаха да хвърлят Русия в хаоса, тогава тя заедно с всичките си богатства да преклони крак пред Запада и да започне да му се моли? Западът бе на крачка да придобие цяла Русия напълно безплатно… За това, че Русия днес не е разделена на десетки дребни, безпомощни, суверенни държави — не на последно място е заслуга  на Путин. Знаете ли какво казваше по този повод Мадлин Олбрайт? Всъщност, тя винаги честно декларираше своята позиция спрямо Русия и Путин. Чрез нея Западът говореше прямо, без лъжи, без лицемерие и заплахи. Олбрайт просто констатира прагматичната позиция на Стария и Новия свят. Старицата Олбрайт съвсем не е глупава. Чрез думите на Олбрайт Западът призна това. Ето още един цитат, който отразява общата позиция на Запада по отношение на Русия: Всички тези санкции, събитията в Украйна и прочие — са не повече от ответна реакция на Запада на това, което успя да направи Путин. Той, като истински майстор на тихите комбинации, работеше за запазването на суверенитета на Русия. Хаосът бе отхвърлен. Школата на КГБ помогна. Веднъж Путин, отговаряйки на въпроса — защо Западът се държи така по отношение на Русия, каза: САЩ умират от желание Русия отново да стане слаба, беззащитна, а населението да рови в земята корени, за да оцелее. САЩ искат да видят гънеща се Русия под военния им и икономически ботуш. Сладките речи през 90-те опияняваха само глупаците. Цветна революция в Русия няма да има.   Петя Паликрушева, News Front  ", "date": "2019.04.16", "title": "Западът забрави, че агент на КГБ ръководи Русия"}
{"url": "http://www.classa.bg/%D1%81%D0%B2%D1%8F%D1%82/item/394591-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0-%D0%B1%D0%B0%D0%BD%D0%BA%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%B7%D0%B0%D0%BC%D0%B5%D1%81%D0%B5%D0%BD%D0%B0-%D0%B2-%D1%81%D1%85%D0%B5%D0%BC%D0%B8%D1%82%D0%B5-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8-%D0%BE%D1%82-%D1%83%D0%BA%D1%80%D0%B0%D0%B9%D0%BD%D0%B0", "text": "Сегашната икономическа ситуация в съвременна Украйна, повече от всякога, се характеризира с деградация на водещи промишлени отрасли, дълбоки проблеми във финансовия и банковия сектор, увеличена зависимост на държавния дълг от външни кредитори и отлив на икономически активното население. На фона на „триумфиращите доклади” на държавната статистическа служба, излъчваща и разпространяваща публикувани пот правителството материали говорещи за за стабилния растеж на брутния вътрешен продукт (БВП) и основните сектори на икономиката, реалната картина обаче, въобще не изглежда така.     Например, преките чуждестранни инвестиции непрекъснато излизат от пъзела, които през 2017 година намаляват с 33% (общо около 2,2 млрд. долара) по сравнение с 2016 година, а реалната статистика за 2018 година предполага тяхното по-нататъшно намаляване практически наполовина. Така че какъв вид “наследство” е готова да остави, изглежда дори не “куцащата”, а вече “простреляна птица”? Защото в периода до 2020 година на Киев му предстои да изплати натрупалите се задължения по държавния дълг в размер на около 16 милиарда долара, а тази сума е сравнима с размера на международните резерви на Украйна.Изхождайки от тази ситуация правителството е принудено да признае, че погасяването е невъзможно, без вземането на нови заеми. Така в края на 2018 година резервите на Националната банка бяха попълнени с 500 милиона евро за сметка на финансова помощ от Европейския съюз. Същевременно едно от условията за по-нататъшни инвестиции е продължаването на сътрудничеството Киев с Международния валутен фонд. Новата сделка с МВФ, която ще замени предишната (на 2 март 2019 година, приключи четиригодишна програма на стойност 17,5 млрд. долара, според която фондът предостави на Киев 8,7 млрд. долара), предвижда “оказване на помощ” на украинската икономика за 14 месеца в размер от 3,9 милиарда долара. Така че, дълговете за плащане на дългове, дават възможност за изкупуване на всичко, което си струва в Украйна по борсови цени.  “Гениалната схема” работи без проблеми. Омагьосаният кръг е затворен? Има ли изход от него? През май 2016 година, според решението на Печерският съд в Киев, някои украински кредитни организации са използвали сенчести схеми за теглене на средства чрез кореспондентските сметки на австрийската банка Mainl Bank AG, а щетите от техните действия възлизат на над 800 милиона долара. Друга “гениална схема” работи непрекъснато както следва. Украинските банки са сключвали договори с австрийската банка-нерезидент за отговорно съхраняване и обезпечение на средства, според който договор, в залог на чуждестранната банка се предоставят всички суми и средства на кореспондентски сметки , начислени лихви и бъдещи постъпления по тези сметки. Залогът е предоставен, за да се гарантира изпълнението на задълженията по договорите за кредит, които нерезидентната банка на свой ред сключва с трети страни – чуждестранни дружества в Украйна. Последните както се досещате, са свързани със собствениците на украински банкови институции. И, както разбирате правилно отново, кредитополучателите не изпълняват задълженията си по заема, за които Mainl Bank AG едностранно несъразмерно се начислява (т.е. дебитира от сметките на украински банки) всички средства в негова полза. И сега нека да погледнем по-отблизо списъка на тези украински банки използвайки собствените им отчетни документи (между другото, вече премахнати от Интернет, но все още записани от автора преди това печално събитие), ще анализираме някои от техните дейности. От 36-те банки, които са получили кредити от траншовете на МВФ от МВФ от Националната банка на Украйна (10 юни 2014 година – 15 март 2018 година председател на съвета г-жа Гонтарева), 11 банки бяха закрити без връщане на заетите средства. Изглежда не чак толкова много в рамките на “борбата за изчистване и подобряване на финансовата и кредитна система на държавата”. Въпреки това, истинският размах, на тази афера става ясен, когато се оказва, че само осем кредитни институции са получили до 95% от тези пари. Те усилено ги прехвърлят чрез вече познатата ни австрийска Mainl Bank AG с по-нататъшно извеждане към частни офшорни компании в Кипър и Белиз. В резултат на това шест от тях вече са напуснали стройните редици на банковата система на Украйна. И това се случва някак тихо, почти по домашному, което навежда на мисълта за държавен мащаб на такова пране на пари. Да, и съотношението на цифрите 11 към 36 или 6 от 11, не е като 6 от 8 по-скоро потвърждава нашето предположение, че г-жа Н. Яреско, която заемаше поста министър на финансите от 02.12.2014 година до 14.04.2016 година, е била напълно наясно със ситуацията, и я владеела. А може би и не само нея. Не би било излишно да си припомним, че г-жа Н. Яреско, гражданин на Съединените щати, получава украинско гражданство от ръцете на самия Петро Порошенко ” за особени заслуги”. Само че в какво точно се заключават “заслугите” й и пред кого точно? Може би в способността “правилно” да разпределят и делят финансовите потоци, преди всичко грижейки се за благосъстоянието на “екипа” на Петро Порошенко и близкото му обкръжение? Две други банки – участници в тази схема – ПАО “Кредит Днипро” и свързаните с нея ПАО “Делта Банк” (обявени в несъстоятелност през 2015 година, процедурата по несъстоятелност не е приключила) продължават да действат. Техният собственик е олигархът Пинчук В.М. – зет на бившия президент на Украйна Кучма Л.Д. Пинчук В.М. поддържа тесни връзки с бившия представител на МВФ в Украйна, г-н Жером Ваше. Освен това, в надзорния съвет на ПАО «Кредит Днипро» като член влиза бившият глава на МВФ Доминик Строс-Кан. Трябва също да се отбележи, че г-н Пинчук В.М. е основател на Фондация Виктор Пинчук («Victor Pinchuk Foundation»), която се финансира, включително чрез частни офшорни компании. Сигурно смятате, че това е още едно крайно звено във веригата от средства за приключения, предоставени от МВФ? Не бързайте с изводите. От 2012 година, за почти пет години, само чрез фонда Pinchuk V.M. Фондация Клинтън («Clinton Foundation») получава повече от 29 милиона долара. И така г-н Пинчук В.М. всъщност се превръща в един от най-големите финансови донори на бившия кандидат за президент на САЩ Хилари Клинтън. Едновременно с това г-н Пинчук В.М. не забравя г-н Порошенко, и щедро плаща за предизборната му кампания в медиите. Отговорен за това наистина важно събитие за един от украинските олигарси става господин Дудник – точно така – главата на надзорния съвет на банката ПАО «Кредит Днiпро». И това вече наистина прилича на схема “държавно ниво”, извършено по най-висок стандарт, особено като се има предвид ” миналото на г-жа Н. Яреско ( свързано с Държавния департамент на САЩ)напомняме, че по това време именно тя е министър на финансите. Не е ли това идеален посредник и „надзирател” за всички заинтересовани страни ?! Така че вместо да финансира собствената си икономика, сегашното украинско правителство, оглавено от г-н Порошенко всъщност създаде корумпирана схема от международен мащаб, попълни личните си резерви „за черни дни“ и успя да угоди на управляващите по това време „демократи“ в САЩ. С американските „партньори” на сегашния все още украински президент обаче не върви толкова добре. Нарушавайки законите на най-малко две страни, както и всички възможни принципи на демокрация и благоприличие (да, те също съществуват в политиката, меко казано, те са своеобразни, но съществуват) Американската демократична партия действително получи неконтролируем доход за сметка на световната финансова организация, отпусната за подкрепа икономика на друга държава – Украйна. Престъпление?! Да! И това е много подобно на “rollback”! Аз съм далеч от вярата в добрите намерения на Световната банка, но не мога да не се съглася с изявлението на нейния директор за Украйна, Беларус и Молдова, г-жа Сату Каконен, която подчерта, че „ключовият фактор, който възпира инвеститорите да инвестират в Украйна, е предимството на личните решения вместо на върховенството на закона.”. Още по-малко, аз вярвам в добрите намерения на Международния валутен фонд, но е трудно да не разглеждаме като призив за действие изявлението на неговия представител в Украйна, г-н Йост Люнгман, който отбеляза, че „никой високопоставен човек в страната не е бил преследван за корупция. “. Но това е свеж, както се казва, изчистен (или все още не “замазан”) поглед върху ситуацията. Може би е време да се захванете с нещата, господа украински избиратели, и поне малко да започнете да мислите по държавнически. В крайна сметка, както знаете, „който не мисли за последствията, за него съдбата не е приятел, а бъдещето му не е безопасно”.      ", "date": "2019.04.16", "title": "Австрийска банка се оказа замесена в схемите за пране на пари от Украйна"}
{"url": "http://www.classa.bg/%D1%81%D0%B2%D1%8F%D1%82/item/394592-times-%D0%BD%D0%B5%D1%82%D0%B0%D0%BD%D1%8F%D1%85%D1%83-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D1%8F-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B3%D0%BE%D0%BB%D1%8F%D0%BC-%D0%B0%D0%BB%D0%B8%D0%B0%D0%BD%D1%81-%D0%BF%D1%80%D0%BE%D1%82%D0%B8%D0%B2-%D0%B8%D1%80%D0%B0%D0%BD", "text": "Думите на Бенямин Нетаняху за нормализирането на отношенията с арабския свят могат да означават намерението му да сключи таен съюз със сунитските държави срещу Иран, пише The Sunday Times. Освен това израелският премиер се готви да публикува план за мирно споразумение с Палестина, изготвен от САЩ. Според изданието този план вероятно ще бъде по-изгоден за Израел и може дори да подготви почвата за анексирането от Тел Авив на израелските селища на Западния бряг на река Йордан.     Миналата сряда тържествуващият Бениамин Нетаняху пристигна на баскетболната арена в Тел Авив, за да отпразнува петата си изборна победа, съобщава The Sunday Times. В кратка, победоносна реч той благодари на семейството си, на екипа и на членовете на своята партия Ликуд. Изданието отбелязва, че в допълнение към обещанието за сформиране на дясно правителство, Нетаняху не каза почти нищо за курса на следващия си кабинет. „ , цитира The Sunday Times думите на израелският премиер. Според мнението на редица експерти, с това изявление Нетаняху намекна, че ще прокарва план за всеобхватно мирно регулиране с палестинците и другите близкоизточни нации. Обаче, отбелязва изданието, такава позитивна трактовка не съответства на факта, че в същата реч Нетаняху обеща да сформира дясна коалиция със своите   - дяснорадикалните партии, които рязко се противопоставят на всякакви отстъпки на Палестина. Според бившия дипломатически съветник на Нетаняху Дори Голд, думите на премиера за отношенията със сунитските страни в арабския свят означават, че той възнамерява да сключи с тях таен съюз срещу общия враг.  , отбелязва Голд. Както пише The Sunday Times, Нетаняху възнамерява да укрепи тристранния съюз със САЩ и страните от Персийския залив: това обединение ще бъде помощ за плана за мирното урегулиране, който скоро ще трябва да представи Доналд Тръмп. Политиката по отношение на този план ще бъде една от основните задачи на петия мандат на Нетаняху, но сега той има по-спешен въпрос. Трябва да сформира коалиция, която да му помогне да блокира обвиненията за най-малко три случая на корупция. При това изданието пише, че в замяна на защитата, коалицията може да предяви редица искания към премиера: например, да изпълни обещанието си и да анексира еврейските селища на Западния бряг на река Йордан, което ще стане   за принципа на  , считан за най-предпочитан за разрешаване на палестинско-израелския конфликт. Както съобщава The Sunday Times държавният секретар на САЩ Майк Помпео не е отговорил на въпроса дали Вашингтон продължава да се придържа към принципа  . Освен това посланикът на САЩ в Израел Дейвид Фридман заяви, че   Така, пише изданието, подготвеният мирен план вероятно ще бъде много по-изгоден за Нетаняху: възможно е той дори да подготви почвата за анексията и да предвижда само ограничена държавност за Палестина. В същото време обаче Тръмп иска неговият план да бъде подкрепен от Саудитска Арабия, която е спонсор на Палестинската автономия.   Превод: М.Желязкова", "date": "2019.04.16", "title": "Times: Нетаняху се замисля за създаване на голям алианс против Иран"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394584-%D0%BD%D0%BE%D1%82%D1%80-%D0%B4%D0%B0%D0%BC-%D0%B5-%D1%81%D1%82%D1%80%D0%B0%D1%88%D0%BD%D0%B0-%D0%BF%D0%BE%D0%BB%D0%B8%D1%87%D0%B1%D0%B0", "text": "Пожарът, обхванал един от главните символи на Париж – катедралата Нотр Дам – е станал причина за голяма загуба и е страшна поличба. Скръбта по нея сближава православните и католиците, заяви заместник-председателят на Отдела по външно-църковни връзки на Руската патриаршия протоиерей Николай Балашов.      „На Запад в момента е първият ден от Страстната седмица. Голяма загуба, страшна поличба, чийто смисъл тепърва ще разберем и която причинява остра болка, пълни сърцата със състрадание и ни сближава с нашите западни християнски братя\", заяви той цитиран от осведомителните агенции. Балашов отбеляза, че „и нашата история, и нашата душа е свързана с тази древна твърдина на Христовата вяра, формирала тази Европа, която ни е неизразимо скъпа, която дори за най-самобитните руски мислители <...> е била „страна на свети чудеса\". „Божията майка ще пази западните християни в тези часове на скръб\", казава в заключение Балашов.  ", "date": "2019.04.16", "title": "\"Нотр Дам\" е страшна поличба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394585-%D0%B1%D0%B5%D0%BB%D0%B0-%D1%85%D0%B0%D0%B4%D0%B8%D0%B4-%D1%81%D0%B5-%D0%B7%D0%B0%D0%B3%D0%BE%D0%BB%D0%B8", "text": "Свикнали сме ежедневно да виждаме Бела Хадид на кориците на списанията, на различни фотосесии или събития. Ъм днешна дата обаче 22-годишната брюнетка реши да си почине от работните ангажименти. Тя замина с приятеля си The Weekend на екскурзия, на която се наслаждават на красотата на океана.   Естествено Хадид не оставя феновете си без никаква информация за себе си. Даже попрекали с разголването, смятат нейни критици. Бела публикува снимки в личния си профил в „Инстаграм“, на които позира с огненочервени бикини, кършейки слаби и стройни крака. На главата си моделът е нахлупил жълта шапка, която да я пази от силното слънце. Тя пък си пасваше повече от идеално с тишърта на гаджето й, което преминава на фона зад нея.     Когато красавицата не публикуваше горещи кадри и селфита по бикини и изрязани бански, тя демонстрираше приказни океански пейзажи, с които определено успя да зашемети последователите си, съдейки по броя харесвания на снимките. Все пак изниква въпросът дали това ще е новата мода при банските костюми - много силно изрязани долнища и още по-оскъдни горнища в провокативни цветове. Вие бихте ли облекли банския на Бела?     Няма как да не стане ясно на всички, че тя наистина се наслаждава на почивката си и успява да се отпусне плувайки в басейна, играейки карти или шах или разхождайки се с джет с приятеля си.     Редно е да отбележим, че въпреки многото фотоси не става ясно къде точно отмаря красавицата. По всичко личи, че става въпрос за Карибите, но на кадрите, качени от нея, няма отбелязана локация. Фенове обаче смятат, че именно там се забавляват влюбените.     Припомняме, че Бела и Ейбъл Тесфайе са двойка от 2015 година, но само няколко месеца по-късно се разделиха заради многото си ангажименти, които не им позволяваха да прекарват достатъчно време заедно. Двойката отново се събра през 2018 година на фестивала на Coachella и от тогава е буквално неразделна. Според феновете им съвсем скоро може да долети новина за годеж. От скоро двамата живеят заедно в Ню Йорк и дори си осиновиха куче", "date": "2019.04.16", "title": "Бела Хадид се заголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394586-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%B8-%D1%80%D0%B5%D1%82%D1%80%D0%BE-%D0%BA%D0%BE%D0%BB%D0%B8", "text": "Тази подборка от фотографии от списанието Autobuff от 80-те години за автофенове изглежда архаична, но възрастта добавя специален чар на автомобилите.     Навсякъде красивите жени изчезват от кориците на списанията, подиумите на автомобилните изложения и рекламата на „мъжките“ продукти. Старите винтидж издания с такова съдържание вече се явяват доста популярен обект на колекциониране.     За разлика от прическите на тези красавици, колите не са излизали от мода и не са загубили своя магнетизъм за мъжете и в днешни дни.                                                                     ", "date": "2019.04.16", "title": "Красавици и ретро коли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394587-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%B7%D0%B0", "text": "Семейството на френските милиардери Пино ще дари 100 милиона евро за реконструкцията на катедралата \"Нотр Дам\", която бе почти напълно унищожена от пожар, съобщава агенция \"Франс Прес\". \"Баща ми, Франсоа Пино и аз ще отделим 100 милиона евро от средствата на компанията Artemis за реконструкцията на катедралата\", каза бизнесменът Франсоа-Анри Пино, чиято съпруга е актрисата Салма Хайек. Франсоа-Анри Пино и Салма Хайек Френският бизнесмен е генерален директор на Kering, компания, която притежава марки като Yves Saint Laurent, Balenciaga, Gucci и Alexander McQueen.      Франсоа Пино баща френският лидер Емануел Макрон обеща, че катедралата \"Нотр Дам\", която пострада сериозно от ужасния пожар, ще бъде възстановена. Това каза президентът на площада близо до древната катедрала. \"Тържествено обещавам, че ще възстановим катедралата. Всички заедно. Утре ще започне набирането на средства както във Франция, така и извън нея\", заяви държавният глава.      Представител на френските спасителни служби е заявил пред \"Ройтерс\", че конструкцията на катедралата \"Нотр Дам\" вероятно е спасена от пълно разрушаване.      От спасителните служби също така считат, че и двете емблематични правоъгълни кули са спасени. Мишел Пико, представител на организацията на попечителите, отговорни за реставрацията, заяви, че възстановяването на катедралата \"Нотр Дам\" в Париж ще отнеме поне 10 години.  преди инцидента. Катедралата в сърцето на Париж е основана през 1163 година.", "date": "2019.04.16", "title": "100 милиона евро за..."}
