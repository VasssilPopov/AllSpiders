{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382632-%D0%BF%D0%B0%D0%B7%D0%B0%D1%80%D0%B8%D1%82%D0%B5-%D0%B7%D0%B0%D0%BB%D0%BE%D0%B6%D0%BD%D0%B8%D1%86%D0%B8-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5", "text": "За първи път след референдума за Brexit и заплахите на Гърция, че ще напусне еврозоната капиталовите и валутни пазари изчакват с притеснение развръзката на важни политически процеси в Европа и Далечния изток. Правителствената криза в Италия и подготовката за среща между американския президент Доналд Тръмп и севернокорейския лидер Ким Чен-ун са в основата на мечите настроения, които диктуват пазарите, а за възвръщане на оптимизма предстои политиците да убедят инвеститорите, че виждат по-далеч от краткосрочния си интерес. Само за ден във вторник щатската валута поскъпна с 1% спрямо еврото заради отказа на италианския президент да връчи мандат на кандидат-премиера на Движение „5 звезди\" и „Лигата\", а коалицията между двете партии заплаши с процедура по отстраняването му. Ако има добра новина, тя е, че загуба отбелязва само еврото – с 2% в последната седмица спрямо щатския долар и сходна обезценка към британския паунд и швейцарския франк. В същото време пазарите на акции показват устойчивост и за първите три дни на седмицата отстъпиха с по-малко от процент под влияние на тревожните новини за еврозоната. Частична причина за това е, че дори да се стигне до сформирането на антиевропейско правителство в Италия, ЕС ще успее да укроти центробежните му стремежи, показвайки, че напускане на еврозоната ще причини далеч по-голяма катастрофа за италианската икономика, отколкото оставането. Този подход вече беше приложен спрямо Гърция преди пет години и очакванията са отново да сработи срещу Италия, ако се наложи. В Далечния изток първоначалният шок настъпи миналия четвъртък, когато президентът Тръмп обяви, че няма да се среща с Ким Чен-ун. Южнокорейският борсов индекс Kospi загуби 0.12% от стойността си, но от началото на тази седмица се стабилизира заради последваща новина, че среща по-скоро ще има. Подобно поведение демонстрираха още борсите в Хонконг, Шанхай и Шенжен, чиито загуби са под 1%. „Пазарната реакция към повишаване на политическите рискове засега се потиска. Ако няма глобални събития с потенциал да разтърсят повече от една държава, не очакваме сериозно раздвижване и на пазарите\", обяснява Мери Томсен от Indosuez Wealth Management пред Ройтерс. „Апетитът към риск е потиснат в предстоящия период на неопределеност, особено като се добави и неяснотата как Китай приема подготвяната среща и реакцията ѝ на потенциалните резултати, които може да произлязат\", пък коментира OCBC Bank, цитирана от CNBC", "date": "2018.06.02", "title": "Пазарите- заложници на политиците"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382633-%D0%B1%D0%BE%D1%80%D0%B1%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "Един от най-екстремните скорошни случаи на корпоративна корупция е този с LafargeHolcim, швейцарско-френски гигант в производството на цимент, който бе обвинен през 2016 г. в прехвърляне на пари към въоръжени групировки, контролиращи пътища и пропускателни пунктове около фабрика в Сирия. Фирмата твърди, че не знае крайния получател на плащанията, защото ползвала посредници, за да гарантира запазването на производството. Но парите спокойно може да са отишли за финансиране на терористи от „Ислямска държава\". Разследването на LafargeHolcim е признак за по-голяма промяна. Ерата, когато европейските фирми можеха да говорят напоително за „етични кодекси\" у дома и да се държат лошо в чужбина, приключи. Отдавна отминаха дните, когато германският закон третираше подкупите, плащани от промишлените гиганти на страната, като необлагаеми с данъци. Серия скандали в Европа подсказват, че прокурорите, както и политиците, осигуряващи свобода на разследващите, стават все по-нетолерантни към корпоративната корупция. Друга голяма фирма под натиск е швейцарският производител на лекарства Novartis. От 2016 г. тя е разследвана за подкупване на политици, които да засилят позициите ѝ на гръцкия фармацевтичен пазар (фирмата извърши вътрешно разследване). През май тя призна, че е платила $1,2 млн. на фирмата Essential Consultants, собственост на личния адвокат на президента Доналд Тръмп след избирането му през 2016 г. Целта, каза бившият шеф на Novartis Джо Хименес, бе „да сме напред\" в узнаването на плановете на Тръмп за здравеопазването. Фирмата казва, че плащанията са били легитимни, макар да признава, че е трябвало да помисли по-добре, преди да ги извърши. Разследващите обаче могат да се поинтересуват дали по този начин Novartis и други клиенти не са купували политически достъп до новоизбрания президент. Подобен въпрос бе зададен на Венсан Болоре, един от най-успешните френски магнати, чиито разрастващи се интереси се простират от логистика в Африка до френски медии. Миналия месец той изтърпя унижението да бъде задържан за два дни в Париж за разпит. Близък негов сътрудник се оплака, че следователите са се отнесли грубо към него (според съобщенията Болоре е бил държан в килия цяла нощ), разпитвайки го дали са плащани подкупи на политици в Того и Гвинея преди десетина години с цел получаване на договори за управление на две пристанища. Болоре и фирмата му отричат всякакви нарушения. Не е ясно докъде ще стигне съдебното преследване – следователите не повдигнаха официални обвинения. Все пак силно раздуханият разпит на магнат с близки връзки с френската политическа върхушка изпрати силен сигнал. Германия възприе по-твърда линия след шока с инженерния гигант Siemens, който през 2008 г. се съгласи на съдебно споразумение за $1,6 млрд. с американски и европейски власти за подкупи, но Франция все още има репутация, че си затваря очите за действията на нейни фирми в чужбина. Това се променя. „Франция без съмнение повиши залога\", казва адвокат, помагащ на фирми, обвинени в престъпления на белите якички. Нови закони затрудняват лошото поведение на европейските компании. Америка прие през 1997 г. своя Закон за корупционните практики в чужбина (FCPA). През годините той впримчи много европейски фирми, които имат операции в САЩ или са листнали акции и събрали там дълг. Някои от най-големите глоби по FCPA бяха наложени на европейски компании. В сравнение с Америка европейските фирми са завели сравнително малко подобни дела през последните години. Сега местното законодателство наваксва. Приетият през юни 2017 г. френски закон Sapin II дава правомощия на съдилищата да съдят фирми за подкупи в трети страни дори ако никой не се е оплакал официално. Подобно на британския Закон за подкупите от 2010 г., и той бе написан въз основа на антикорупционната конвенция на Организацията за икономическо сътрудничество и развитие (ОИСР), договорена през 1997 г. На европейско ниво нови правила срещу прането на пари като MiFID 2, директива на ЕС за финансовите фирми, влязла в сила тази година, създават нови навици, като например принуждават фирмите да публикуват кой е получил плащания и за какви услуги. Организатори на атрактивни събития, като майското Шоу на цветята в Челси, Лондон, вече обвиняват MiFID за изпратените от компаниите по-малко гости. Скоро европейските правила вероятно ще поставят извън закона анонимно притежавани фирми, използвани като кухи компании за трудно проследими финансови трансфери. Великобритания, която вече забранява подобни анонимни фирми, скоро трябва да разшири закона, така че да се прилага и в няколко нейни отвъдморски територии.", "date": "2018.06.02", "title": "Борба с корупцията"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/382634-%D1%82%D0%B5%D1%85%D0%B5%D0%BC-%D1%81%D0%BC%D0%B5%D0%BD%D1%8F-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0", "text": "Тесhеm GmbН имa нoв coбcтвeниĸ. Koнcopциyм, вoдeн oт Раrtnеrѕ Grоuр и вĸлючвa Саіѕѕе dе déрôt еt рlасеmеnt du Québес („СDРQ\") и Оntаrіо Теасhеrѕ' Реnѕіоn Рlаn, пpидoбивa coбcтвeнocттa oт Масquаrіе Еurореаn Іnfrаѕtruсturе Fund 2, ĸoятo ĸyпи 100% oт Тесhеm пpeз 2008 г. Тесhеm e вoдeщa ĸoмпaния в oтчитaнeтo и paзпpeдeлeниeтo нa eнepгия и вoдa. Ocнoвнaтa пpeз 1952 в Гepмaния, дpyжecтвoтo имa нaд 150 ĸлoнa в 20 дъpжaви. B Бългapия тo oбcлyжвa нaд 180 000 дoмaĸинcтвa в Coфия и дpyги нaд 35 000 в cтpaнaтa. Tpaнзaĸциятa, ĸoятo ce oчaĸвa дa пpиĸлючи пpeз тpeтoтo тpимeceчиe нa 2018 г., oцeнявa Тесhеm нa 4,6 милиapдa eвpo. B cвeтoвeн мaщaб ĸoмпaниятa имa 3 640 cлyжитeли и oбcлyжвa 11 милиoнa aпapтaмeнтa пo cвeтa. Зa финaнcoвaтa 2016/2017 г. пpиxoдитe ѝ възлизaт нa 782,7 милиoнa eвpo. Oт cъoбщeниeтo нa caйтa нa Раrtnеrѕ Grоuр cтaвa яcнo, чe нoвитe инвecтитopи щe пpoдължaт дa paбoтят cъc ceгaшния мeниджмънт нa Тесhеm пo paзшиpявaнe нa нacтoящитe пaзap и нaвлизaнeтo нa нoви.", "date": "2018.06.02", "title": "Техем сменя собственика"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/382635-%D0%BC%D0%BA%D1%81-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D0%BF%D0%BE%D0%BB%D0%B5%D1%82-%D0%B4%D0%BE-%D0%BC%D0%B0%D1%80%D1%81", "text": "Следващият екипаж на Международната космическа станция, който ще потегли през юни, ще извърши серия от експерименти за подготовка на продължителни мисии до Луната и Марс, съобщи ДПА. Сред оборудването, което ще бъде инсталирано на МКС, е триизмерен микроскоп, който работи в реално време и дава възможност за наблюдения на динамични клетъчни процеси, например как се развиват човешки имунни клетки в безтегловност. Проектът за изследване на ефекта от стреса върху имунната система ще бъде полезен и за обществото, но целта е по-специално да помогне за подготовка на астронавтите за продължителни космически полети. Друг физиологичен експеримент ще разгледа как се променя състоянието на белите дробове в космоса. В областта на физиката ще бъдат тествани пясък и гранулат в условията на безтегловност. Експериментът ще е полезен за промишлеността и за икономии на енергия. Германският астронавт Александер Герст, за когото това ще бъде втора мисия, каза, че за шест месеца ще бъдат извършени около 300 експеримента. Поне половината от тях обаче ще са продължение от предишни мисии. На борда ще бъде и робот, разработен в Мюнхенския университет. Той има изкуствен интелект IBM Watson и е изработен от специалисти на „Еърбъс\" от полимерни материали и метални сплави с промишлени прахови 3D-принтери. Тежи около 5 кг и може да разпознава лица и гласове, да общува, да се движи самостоятелно. Роботът ще помага за поддръжката и ремонтните работи, ще документира експерименти и ще забавлява екипажа.", "date": "2018.06.02", "title": "МКС започва подготовка за полет до Марс"}
{"url": "http://www.classa.bg/%D1%81%D0%B2%D1%8F%D1%82/item/382626-%D0%BE%D1%82%D0%BA%D1%80%D0%B8%D1%85%D0%B0-%D0%B2-google-%D1%81%D1%82%D1%80%D0%B0%D0%BD%D0%B5%D0%BD-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D0%BB%D0%B8%D1%87%D0%BD%D0%B0%D1%82%D0%B0-%D0%BD%D0%B5%D0%BF%D1%80%D0%B8%D0%BA%D0%BE%D1%81%D0%BD%D0%BE%D0%B2%D0%B5%D0%BD%D0%BE%D1%81%D1%82", "text": "В приложението на Google за Android е открита необичайна грешка, която позволява достъп до, или автоматично води до, последния получен SMS по телефона, съобщи Reddit.   Собственик на \"смартфон\" Google Pixel 2 XL, заяви, че ако в клетката за търсене напише \"the1975..com\" (с две точки), на екрана се показват най-новите му текстови съобщения.   \"Струва ми се, че е много странна грешката, която открих, дали е просто съвпадение или се случва нещо друго?\", тревожно попита той.   Други потребители на смартфони с Android заявиха, че имат същите симптоми. Например, един каза, че се сблъскал с подобен проблем, когато се опитвал да търси определена туристическа агенция в града си и въвел фрази като \"Vizela Viagens\", \"Izela Viagens\" и \"Zela Viagens\".   Очевидно такива искания по някакъв начин активират функцията за показване на текстовите съобщения, която е достъпна в приложението за Google. Не е ясно как споменатите фрази или набор от техните символи, са свързани с услугите за съобщения. .", "date": "2018.06.02", "title": "Откриха в Google странен провал на личната неприкосновеност"}
{"url": "http://www.classa.bg/%D1%81%D0%B2%D1%8F%D1%82/item/382627-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B8%D1%81%D1%82%D0%B8%D0%BA%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D1%81%D1%83-57", "text": "Руският летец-изпитател Магомед Толбойев, разкри някои технически възможности на стелт изтребителя Су-57, считан за един от най-модерните развития в руската и международната авиационната индустрия. Според експерта, бойният самолет може да развие свръхзвукови скорости, без да се премине към режима пост-изгаряне, при който горивото свършва бързо.   \"Никой самолет никога не е бил в състояние да лети със свръхзвукова крейсерска скорост (1600 километра в час) без да е в режим форсаж. Този режим е свързан с огромен разход на гориво, а Су-57 може да развива крейсерска скорост с обичаен разход на гориво \", каза пилотът.   \"Никой в света не е постигал това, нито Франция, нито Обединеното кралство, нито Ролс-Ройс, нито Прат и Уитни, никой\", подчерта Толбойев.   Преди това американското списание The National Interest публикува статия, в която сравнява два руски изтребителя: Су-35 и Су-57. Авторът посочва, че Su-57 се основава на системи, разработени за Су-35, но е скъп проект, затова вероятно \"няма да има особено светло бъдеще\".   Обаче Толбойев подчерта, че повечето от техническите възможности, които отличават Су-57 от пето поколение, от многоцелевия изтребител Су-35 поколение 4 ++, не се оповестяват от съображения за поверителност.   \"Су-57 е бъдещето на руската бойна авиация, реализира най-модерните технологии и показаното на широката общественост е само на повърхността, а останалото знаем само ние, професионалните летци-изпитатели и военните лидери на страната \", подчерта Толбойев. Той добави също, че \"това знание е секретно и медиите не могат да преценят перспективите на този самолет\".", "date": "2018.06.02", "title": "Уникални характеристики на руския изтребител Су-57"}
{"url": "http://www.classa.bg/%D1%81%D0%B2%D1%8F%D1%82/item/382628-%D0%BD%D0%B8%D1%82%D0%BE-%D1%81%D0%B5%D0%BA%D1%81,-%D0%BD%D0%B8%D1%82%D0%BE-%D0%B4%D0%B5%D1%86%D0%B0-%D0%B6%D0%B5%D1%80%D1%82%D0%B2%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BF%D1%8A%D1%80%D0%B2%D0%B8%D1%82%D0%B5-%D0%BA%D0%BE%D0%BB%D0%BE%D0%BD%D0%B8%D1%81%D1%82%D0%B8-%D0%BD%D0%B0-%D0%BC%D0%B0%D1%80%D1%81", "text": "Всеки план за колонизация за Марс в близко бъдеще ще принуди колонизаторите да направят две жертви: да нямат деца и да се въздържат от интимни отношения. Това преценява статия, публикувана в списание \"Futures\".   \"Разбира се, наличието на автономни колонии на Марс би било невъзможно без възможност за създаване на потомство. От друга страна, анализът как това ще се реализира, доведе до няколко засега неразрешими проблеми\", казва Рафаел Маркес Елиас, от бразилската Национална лаборатория по бионауки.   През септември 2016 г. основателят и собственик на SpaceX, Илон Мъск, обяви амбициозните си планове за колонизиране на червената планета. Проектът включва разработване на супер-тежки ракети и флотилия от хиляди многократни космически кораби, които до края на века ще заведат на Марс близо един милион души.   Основната цел, която Мъск си е поставил, е да създаде на Марс град, независим и автономен от Земята. Вероятно градът ще е населен от милион души и ще има всичко необходимо за хората да живеят там, както го правят на нашата планета. Проблемите със създаване на потомство, обаче, засега изглеждат нерешими, а това застрашава главната цел – продължаване живота на човечеството на друга планета.   Маркес и колегите му работят в тази насока, но са наясно с биологичните трудности, които нашият вид трябва да преживее на друга планета.", "date": "2018.06.02", "title": "Нито секс, нито деца: жертвата, която ще трябва да направят първите колонисти на Марс"}
{"url": "http://www.classa.bg/%D1%81%D0%B2%D1%8F%D1%82/item/382629-%D1%87%D0%B5%D1%80%D0%B5%D0%BD-%D0%B4%D0%B5%D0%BD-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81%D0%B0%D1%89-%D0%BD%D0%B0%D0%BB%D0%BE%D0%B6%D0%B8%D1%85%D0%B0-%D0%BC%D0%B8%D1%82%D0%B0-%D0%BD%D0%B0-%D0%B5%D1%81,-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D0%BA%D0%B0%D0%BD%D0%B0%D0%B4%D0%B0,-%D0%B0-%D1%82%D0%B5-%D0%BE%D1%82%D0%B2%D1%8A%D1%80%D0%BD%D0%B0%D1%85%D0%B0", "text": "САЩ решиха да наложат мита върху стоманата и алуминия от Европейския съюз, Канада и Мексико, трима търговски партньори на Вашингтон, които вече бяха предупредили, че ще отвърнат. Мярката, обявена от американския търговски министър Уилбър Рос, влезе в сила в петък и наложи мита от 25% за стоманата и 10% за алуминия.   Председателят на Европейската комисия Жан-Клод Юнкер потвърди, че Европейският съюз ще отговори с допълнителни мита върху вноса от САЩ. По-специално, той обяви, че блокът \"незабавно ще повдигне протест в СТО и ще обяви контрамерки в рамките на няколко часа\".   \"Това е лош ден за световната търговия\", каза Юнкер, който нарече \"напълно неприемливо страна да наложи едностранни мерки, свързани със световната търговия\".   Министерството на икономиката на Мексико каза в изявление, че ще бъдат наложени еквивалентни мерки на \"различни продукти, като например, стоманени плоскости (горещо и студено валцувани, включително и различни тръби), лампи, свинско месо, колбаси и готови храни, ябълки, грозде , боровинки, различни сирена и други, за количество, сравнимо с нивото на засягане \".   Канадският външен министър Кристия Фрийланд обяви тарифни \"контрамерки\" за вноса на стомана, алуминий и други американски продукти. Фрийланд посочи, че противодействието ще бъде приложено към дълъг списък от американски продукти, от валцована стомана до играчки и маркери и обяви, че те ще влязат в сила на 1 юли.   Фрийланд направи съобщението, заедно с канадския премиер Джъстин Трюдо, който нарече \"немислимо\" Канада да се превърне в заплаха за националната сигурност на съюзник, толкова близък и важен, колкото е САЩ.", "date": "2018.06.02", "title": "Черен ден за търговията: САЩ наложиха мита на ЕС, Мексико и Канада, а те отвърнаха"}
{"url": "http://www.classa.bg/%D1%81%D0%B2%D1%8F%D1%82/item/382630-%D0%BD%D0%B8%D0%B5-%D1%81%D0%BC%D0%B5-%D0%B2-%D0%B7%D0%B0%D0%BB%D0%B5%D0%B7%D0%B0-%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F%D1%82%D0%B0", "text": "Анализаторът Макс Кайзер говори за големия американски здравен осигурител United Health, който признава, че Medicaid е по-добре за потребителите и данъкоплатците от Obamacare.   Според него, \"Съединените щати са потопени в огромна криза в здравеопазването\" въпреки големите пари, които инвестират напразно, което допринася за \"раждането на епидемия от насилие в страната\". В този смисъл Макс потвърждава, че сегашната ситуация води страната до \"автентичен срив на обществото\".   Той заяви \"ние сме в залеза на империята\" и припомни, че United Health, най-големият здравен застраховател в САЩ, \"предполага, че хората могат да прибегнат до Medicaid, защото обществените платформи са абсурдни\".   \" United Health предлага покритие на 174 милиона американци, Medicaid – на 75, Medicare на 58 и обществените платформи на 10\", показва графиката на здравно осигуряване в САЩ през 2017 г. В допълнение, \" 8 от тези 10 милиона получават правителствена помощ, поради което 2 милиона души са принудени да са в тези зловещи платформи с годишни увеличения на цената от 20, 30 или 40% \".", "date": "2018.06.02", "title": "\"Ние сме в залеза на империята\""}
{"url": "http://www.classa.bg/%D1%81%D0%B2%D1%8F%D1%82/item/382631-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%80%D0%BE%D0%B2%D0%B5%D0%B4%D0%B0%D1%82-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0", "text": "Северна Корея се договори да проведе среща на високо равнище с Русия, съобщава севернокорейската агенция KCNA. Съобщението идва малко след официалното посещение на руския външен министър Сергей Лавров в Пхенян, където той се срещна със севернокорейския си колега Ри Йонг-хо, и с лидера Ким Чен-ун.   Според агенцията, Лавров и Ким Чен-ун постигнаха споразумение \" да се проведе тази година среща между лидерите на Русия и Северна Корея, когато се отбелязва 70-годишнината от установяването на дипломатическите отношения между двете страни\".   Докладът на KCNA също така посочва, цитирайки севернокорейския лидер, че волята на Пхенян за денуклеаризирането на Корейския полуостров остава \"непроменена, постоянна и фиксирана\", според Ройтерс.   Ким Чен-ун изрази надежда, че отношенията между страната му и САЩ, както и премахването на ядреното оръжие на полуострова, ще бъде решено на базата на принципа \"стъпка по стъпка\", каза KCNA.   На срещата с руския външен министър, севернокорейският лидер заяви, че \"оценява факта, че руският президент Владимир Путин се противопоставя на хегемонията на САЩ и посещението на Лавров в Пхенян е доказателство за желанието на Русия да разшири и задълбочи връзките си със Северна Корея\".   Ким обяви, че страната му \"винаги е готова да преговаря с руската страна\" и отбеляза, че \"ситуацията на Корейския полуостров бързо се променя в полза на преговорите\".   От своя страна Лавров уверил Ким, че Москва \"се интересува от мира, стабилността и просперитета на Корейския полуостров и в Североизточна Азия като цяло\".", "date": "2018.06.02", "title": "Северна Корея и Русия ще проведат среща на върха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382621-%D0%BA%D0%B0%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D0%B0%D0%BC%D0%BE%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8", "text": "С посещението си в Москва българският премиер Бойко Борисов сам развенча образа си на прозападен политик. И сам се определи като \"по-малкия\" брат. А сметката ще плаща цяла България         Към края на дългоочакваното, обилно анонсирано и преминало като миг европредседателство, премиерът Бойко Борисов без да иска сам развенча образа, който тъй усилено се опитваше да гради. Ролите, в които влизаше и в предходните си два мандата, също не бяха особено успешни, но сега за първи път тефлоновото му политическо покритие изглежда силно надраскано. А подгряващият пиар как ей сега Европа ще види в нас важен и надежден партньор се превърна в заключителна точка на кратко отрицателно изречение. Не, нищо подобно няма да се случи. Защото просто не сме.   Провалените планове   Макар да е страна, която в момента председателства ЕС, България все така си остава под мониторинг. А преди да започне европредседателството, медии и политици все обясняваха как Брюксел всеки момент щял да спре да се съмнява във върховенството на закона в България и да преустанови наблюдението си. Но мониторингът не само не беше отменен, а и все повече европейски институции говорят открито за българския проблем с корупцията и липсващото върховенство на правото.     И още: София, превърнала се за шест месеца в столица на Европа, все така си остава нежелана в Шенген. И някак се получава, че хем сме столица, хем трябва да си знаем мястото. А то е пределно ясно - ние не можем да бъдем гарант за сигурност. По същите причини, по които не може да отпадне и мониторингът. Така още една от стратегическите цели на българския премиер изглежда обречена на провал.   На Борисов му остана поне любимата показност, златна възможност за която се разкри преди броени седмици, когато в София пристигнаха всички европейски лидери за среща на върха, посветена на евроинтеграцията на Западните Балкани. Отново тема, която Борисов сам изведе като стратегическа. В крайна сметка обаче към Западните Балкани бе отправено очаквано послание: държавите от региона могат да влязат в ЕС, но едва когато изпълнят ясни критерии. Брюксел вече си позволи веднъж да приеме страни, които не се справят със самите себе си. И затова сега му се налага да ги държи 11-та година под мониторинг. Справка: България. \"По-малкият\"   Така че останаха наистина само показността и доброто възпитание. Европейските лидери прегръщаха и целуваха своя домакин, а той се къпеше в светлината на прожекторите, акцентирайки върху благоразположението на германската канцлерка Ангела Меркел. Доброто възпитание обаче може да бъде новина само за родната преса, която обича да обръща внимание я на сърдечните политически поздравления, я на погледа на папата. Истинската новина дойде няколко дни след срещата в София. Макар и благоразположени към нас, европейците отново ни показаха, че трябва да си знаем мястото - доклад обяви, че България не е готова за еврото. Заради корупция и липсващо върховенство на закона.   Въпреки всички тези факти, българските медии представиха Борисов като любимеца на Европа. Но само няколко дни по-късно той сам се разобличи. И ясно показа, че прозападната му ориентация е просто опаковка.   Борисов вече не просто не изглежда като най-западната точка на родната политическа действителност - той сам се постави в ролята на \"по-малкия\" брат в отношенията с Москва. Мястото му бе показано и от Путин с думите, че не възнамерява да се вписва в очакванията \"по-големият да плаща\".   Сметката   Премиерът замина за Кремъл с идеята да договори нови доставки на руски газ за България. От една страна, защото иска да захрани любимото си \"хъбче\". И от друга, защото в момента България получава гориво само през тръбата през Украйна, а влошените отношения между Киев и Москва могат да доведат до спиране на доставките по това трасе. В крайна сметка анонс за газ имаше, макар говорителят на Путин значително да охлади демонстрирания от наша страна ентусиазъм. Анонс за цена и количества липсваше. И стана ясно, че \"по-големият\" няма намерение да поема сметката. А сметката е АЕЦ \"Белене\", проектът за която бе мистериозно размразен дни преди воаяжа на Борисов до Русия.   Тази сметка, която България трябва да плати и която обвързва цели поколения, е истинското лице на, Борисов. И нито една прегръдка с Меркел или с Макрон не може да върне европейския образ на българския премиер. Защото той е \"по-малкият\", който ще накара цяла България да плати сметката.", "date": "2018.06.02", "title": "Как Борисов се саморазобличи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382622-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%80%D0%B0%D0%B1%D0%BE%D1%82%D0%B5%D1%82%D0%B5-%D1%81-%D0%B2%D1%81%D0%B8%D1%87%D0%BA%D0%B8-%D1%81%D0%B8%D0%BB%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Не допускайте да ви разделят, каза в Кърджали Мухарем Индже, кандидат за президент на Турция. Чуха го и мюсюлмани, и християни. Бяха хиляди. И бяха заедно.              В четвъртък вечерта паркингът пред градския стадион се превърна в гостилница за хиляди местни жители. Поводът: ифтар - вечеря след залез слънце по време на мюсюлманските пости преди Рамазан байрама. Подобно човешко множество може да се види иначе само по избори. Но този път хората са насядали край дълги маси в очакване на молитвата, с която приключва дневният пост.   80-годишните пенсионерки Стоянка и Христина постят в други дни на годината - християнки са, но са дошли заради приятели и съседи. „Животът ни минава с тези хора, заедно сме работили толкова години, заедно живеем в квартала и ако не се видим ден-два, започваме да се търсим - те нас, ние тях. Не можем едни без други. Господ, както и да се казва той, ни е отредил да се уважаваме\", обясняват двете жени. Не разбират думите на мюсюлманския духовник, но са сигурни, че молитвата е за добро. „Преди години всичко им отнеха на тези хора, забраняваха им имената, езика, вярата, а виж ги сега - свободни са и ние сме до тях\", казва Стоянка.   Стоянка и Христина   \"В страната на великия Ататюрк\"   Вечерята ифтар приключва бързо и в тишина, след което на сглобяемата сцена се качват политици - кметовете на Кърджали, на Одрин и на Силиври. Момичета в етно-костюми ги посрещат с хляб, сол и мед. Специално за случая и очевидно не само за вечерята е пристигнал и лидерът на ДПС Мустафа Карадайъ. В краткото си слово той предупреждава, че днес в България демокрацията е в опасност, след което казва: „Уверен съм, че изборите в Турция ще бъдат честни и прозрачни. И че в страната на великия Ататюрк демокрацията ще възтържествува\".   Карадайъ говори за предсрочния вот в Турция, защото най-важният гост на вечерта идва именно от там - кандидатът за президент Мухарем Индже, издигнат от опозиционната Републиканска народна партия. Местните хора го познават и уважават заради пламенните му слова при възпоменателните митинги за жертвите на „Възродителния процес\" в село Могиляне. Овации огласят площада, когато Индже тръгва към сцената. Вятърът на промяната   „Навсякъде в Турция виждам ветровете на промяната, виждам ги и в България, в Кърджали. Вие сте български граждани и трябва да работите с всички сили за просперитета на страната си, но и участвайте в управлението ѝ. И никога не забравяйте идентичността си\", призовава турският политик.   Твърдо убеден, че ще спечели вота, Индже подчертава, че повече няма да има едноличен режим, а управление на общия ум и разум, правителство на хора, изповядващи свободата и демокрацията и вярващи в законите и в научните достижения. Казва и какъв няма да бъде: президент, който се произнася за броя на децата в семейството, който се кара на всички и почти всекидневно провокира скандали. „В Турция всичко е подложено на разделение. Опитват се и вас да разделят - не го допускайте\", настоява Индже. Кандидатът за държавен глава е категоричен, че „мястото на Турция не е в пустинята на Близкия изток, а в Европейския съюз\".   Мухарем Индже на сцената в Кърджали   За и против   Според местен активист на ДПС, пожелал анонимност, вечерята ифтар, прераснала в политически митинг, е сериозен гаф на партийното ръководство. „Какво ще спечели партията ни от тази официална подкрепа за Индже - само усложнения, всички сме губещи, имаме роднини там. Ясно е, че Ердоган ще спечели вота. Той няма да остави магарето си в калта\", казва активистът на ДПС и припомня историята с „черния списък\" на турските власти, заради който депутати и кметове от ДПС бяха връщани от границата. „Тогава за нашите избори те пътуваха да мобилизират българските изселници да гласуват монолитно за ДПС, но ги спираха на граничния пункт. Беше унизително. Ердоган пак ще налее милиони в ДОСТ, това е негово проектно инженерство, а ние отново ще бъдем разделени и ще губим гласове.\"   70-годишният Хюсеин Али е на друго мнение. „Вижте какъв оратор е, закова ни по местата със словото си. А и изселниците ни там по традиция гласуват за неговата партия - тя е светска и нашите хора са такива. Диктатурата на Живков ги изгони, а сега оцеляват там пак в такъв режим\", коментира възрастният човек и прогнозира, че ако Ердоган отново спечели, потокът от завръщащи се изселници ще се засили.   Лидерът на най-влиятелната изселническа организация в Турция „Балгьоч\" проф. Юксел Йозкан също е кандидат за депутат от Републиканската народна партия, казва още Али и добавя, че само тази партия може да промени облика на Турция. „С Ердоган това е невъзможно, той е световен скандалджия\", обобщава Али и настоява България да се застъпва за евроинтеграцията на Турция така, както лобира и за Западните Балкани.   \"Този умен човек\"   Вечерята на открито отдавна е приключила, тонколоните са, замлъкнали. Но Стоянка и Христина са потънали в оживен разговор с мюсюлманските си съседи. Основната им тема: „този умен човек, който иска да оглави Турция\". Всички са единодушни: „Дано да успее\".", "date": "2018.06.02", "title": "Кандидат за президент на Турция: \"Работете с всички сили за България!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382623-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%BD%D0%B5-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8", "text": "Швейцарското правителство е особено обезпокоено, че голяма част от работниците от двете страни заемат сезонни работни места в сектор с над средното равнище на безработица   Швейцария удължава ограничението върху броя разрешителни за работа за българи и румънци от днес до 31 май 2019 г.  В този период общо 996 разрешителни за работа могат да бъдат издадени на български и румънски мигранти, съобщава в. „Сандарт“.     Свободното придвижване на граждани на България и Румъния влезе в сила през юни 2016 г. Остана опцията обаче да се ограничава броят на издаваните разрешителни за работа всяка година, ако това е в полза на местната работна сила.   Както и миналата година швейцарското правителство е особено обезпокоено, че голяма част от работниците от двете страни заемат сезонни работни места в сектор с над средното равнище на безработица. Между 2016 и 2017 г., точно след въвеждането на свободното движение на хора, нетната миграция от България и Румъния се е увеличила над два пъти на фона на спад на миграцията от другите страни от ЕС.     Швейцария активира такава предпазна клауза за първи път през 2012 г., с цел да ограничи броя на пристигащите от новите страни членки на Евросъюза.    Берн реши също така да разшири обхвата на клаузата за всички страни членки на Блока, но беше силно критикуван от, Брюксел. Оттогава ограниченията не могат да бъдат прилагани за страни членки, присъединили се преди 2004 г.", "date": "2018.06.02", "title": "Швейцария не иска повече Българи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382624-%D0%BA%D0%B0%D0%BC%D0%B5%D1%80%D0%B8%D1%82%D0%B5-%D0%BD%D0%B0-%D0%B0%D0%BF%D0%B8-%D1%81%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8", "text": "    Неприкосновеността на личното пространство е основно гражданско право в демократичните държави. Въпреки това институциите нерядко ходят по ръба на неговото нарушаване.   Всички си мислим, че сребристите, четвъртити камери, които виждаме по възлови места, докато шофираме извън населените места, имат единствената цел да измерват трафика и не записват кои са преминаващите автомобили и тяхната скорост.   Оказва се, че това изобщо не е така. За това предупреждават от Демократична България.   Агенция „Пътна инфраструктура“ поддържа над 300 такива камери, които освен координатите, заснемат и запазват регистрационния ви номер, скоростта и часа на преминаване. Тези данни се пазят безсрочно и в момента АПИ знае с голяма точност къде и кога сте пътували в страната с личния си автомобил през последните пет години.   За това липсва каквото и да било правно основание – няма закон, който да позволява на АПИ да събира тези данни, нито да ги съхранява толкова време. Освен в разрез със здравия разум, това е и доста спорна практика съгласно новия общ регламент относно защитата на данните (GDPR).   Нещо повече, данните се съхраняват по начин, който не предоставя информация кой, кога и по каква причина е използвал данните, а при евентуален пробив в системата и изтичане на информация, данните биха могли да станат всеобщо достояние.   Какво би могъл да направи с тази информация престъпник, който знае, че всяка сряда около 9:00 сутринта пътувате от Плевен до Монтана и се връщате в петък? Или собственик на транспортна фирма, който получи всички данни за маршрутите на конкуренцията? Предвид тези рискове, изготвихме законопроект, който в голяма степен да гарантира защитеността на личните данни, които АПИ събира за нас. Предвидените мерки включват:   – съхраняване на данните във вид, неизползваем за неоторизирани лица;   – ограничаване и регламентиране на достъпа до събираната информация;   – задължително писмено известяване на всеки гражданин, когато за негов автомобил е – извършено търсене в базата данни;   – изтриване на събраната информация не по-късно от 6 месеца след заснемането.   Законопроектът е изпратен на Народното събрание и на Агенция „Пътна, инфраструктура“. Очакваме бърза реакция предвид влезлите в сила миналата седмица промени на европейското законодателство за защита на личните данни.    ", "date": "2018.06.02", "title": "Камерите на АПИ са незаконни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382625-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD%E2%80%A6-%D1%85%D0%BB%D0%B0%D0%B4-%D0%B8-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5", "text": "Все пак, с познатото руско великодушие към малките, които са сгрешили, Путин отвори пред Борисов вратата.”Турски поток” ще мине през България, но еспертите смятат, че е рано да се говори за затопляна на отношенията.   Първа визита в Москва.  Първо гостуване в Кремъл  Първа среща с Путин след 9-годишна раздяла  Разговори в рамките на близо два часа.  Пресконференция с продължителност 27 минути.   ЦЕЛ НА ВИЗИТАТА   Борисов да получи политическата воля на руския президент за вкарването на 15.75 млрд. куб.м. годишно руски газ в хъба “Балкан” през отклонение на “Турски поток” за българска територия, който да продаваме, а не да транзитираме, каквито са вижданията на руснаците. Това би дало възможност на България да възвърне ролята си на газоразпределителен фактор на Балканите.   ДЕЛЕГАЦИИТЕ   Българската делегация, съпровождаща премиера, бе внушителна – петима министри, вкл. вицепремиер: Томислав Дончев, Влади Горанов, Теменужка Петкова, Николина Ангелкова, Боил Банов. Към нея бе включен и шефът на “Булгартрансгаз” Владимир Малинов. Отсътвието на външния министър Екатерина Захараиева се оценява като умишлено “скриване”, заради неспиращото ѝ антируско и антипутинско говорене.   От руска страна в разговорите участваха: Антон Силуанов – първи вицепремиер и министър на финансите, Денис Мантуров – министър на промишлеността и търговията, Александър Новак – министър на енергетиката, Владимир Медински – министър на културата, Александър Грушко – зам. министър на външните работи, отговарящ за Европа, Юрий Ушаков – помощник на президента, Александър Сафонов – председател на агенцията по туризма.   Както и шефовете на “Газпром” и на “Лукойл” Алексей Милер и Вагит Алекперов.   СРЕЩАТА   Според Путин тя е била “открита и съдържателна“.  Според Борисов разговорът бил “прагматичен и полезен”.   РЕЗУЛТАТЪТ   1. Русия заяви готовност за реализация на проекта на АЕЦ “Белене “, ако България вземе решение на пазарна основа. Но и без тази среща е ясно, че АЕЦ “Белене” ще се строи от руснаците, защото проектът е техен, независимо какъв ще е инвеститорът.   2. “Турски поток” ще се зауства на българската граница.  Това обаче стана известно още на 26 май, когато Турция и “Газпром” подписаха договор за строежа на сухопътната част на “Турски поток” и тогава се разбра, че той ще стига до България, а не до Гърция, заради влошените отношения между Атина и Анкара.   3. Не са постигнати договорки за доставка на руски газ за България през “Турски поток”.  Това бе огромната изненада, която ни я сервира говорителят на президента Дмитрий Песков, тъй като Путин бе обран в изявлението си. “Комерсант” написа, че “Турски поток” ще премине през България. Песков уточнява – това е вариант, но нищо не е решено, нищо не е уточнено.   4. Постигнато е съгласие за съхраняването на военните ни паметници  на българска земя. Без конкретна договореност. ДОКУМЕНТИ не са подписвани.   Седмица преди това Макрон си тръгна от Москва с 50 подписани договора.   Борисов отиде при Путин с един-единствен проект,  за който получи обтекаем отговор: “  И още: “ “.   Нито дума за хъба “Балкан”!   Нито дума за това, че ние искаме да продаваме руски газ през “Турски поток”, а не да транзитираме.   Ние чакахме от Путин да ни каже за “количествата газ”,  той ни отвърна с “въпросът е…”.   България не представи стратегия за цялостното развитие на руско-българските отношения  в контекста на новото в контактите между ЕС и Москва. А Русия това очаква. Тя иска от нас да види какво ще е отношението ни към нея оттук нататък, след като в последните 5-6 години ние се държахме към нея като “ястреби”. Тя иска да види, че сме осмислили грешката си;  иска да е сигурна, че миналото няма да се повтори. Иска да вярва на някого у нас, че Русия ще получи това отношение, което заслужава. И което Европа вече ѝ засвидетелства. Въпреки санкциите, въпреки нашите евроатлантически обвързаности,  които тя приема. Проект като хъба “Балкан” е много малък за размаха на газовото и геостратегическото ѝ влияние. С него и без него Москва пак държи кранчето на синьото гориво към Европа.   Срещу искането ни това кранче да се врътне и за нас, ние не предложихме нищо в ответ.  Просто бяхме НЕПОДГОТВЕНИ!   Българските министри не се срещнаха с реципрочните си колеги  в Москва с изключение на Ангелкова и Банов, които проведоха бланкетен разговор с руския министър на културата Медински.  Нито един от министрите не коментира визитата пред медиите.   ПРЕСКОНФЕРЕНЦИЯТА   В малката зала за пресконференции на Кремъл Борисов и Путин влязоха с енергични крачки. Застанаха пред микрофоните. Борисов – видимо притеснен.  Путин – с ледено спокойствие.   Първи взе думата домакинът. Путин чете от предварително подготвен текст. Първо казва за АЕЦ “Белене” и после минава на руските паметници у нас. Хъбът е пропуснат. Край! Провал!   Нито веднъж не спомена името на Борисов, използваше дистанцираното и протоколно “премиер-министърът”.   Нито веднъж не показа свойско или приятелско отношение към Борисов!   Първите целувки между двамата бяха, след като Борисов просто го награби в прегръдката си. Путин обаче не е Юнкер и бързо го сложи на мястото му.   Борисов започна изложението си енергично, влизайки почти на бегом в енергийната тема, обяснявайки като скоропоговорка за “българската публика” всичко, което е в съзнанието му за България като газоразпределителен център на Балканите.   Нямаше лист пред себе си. Използваше натрупаното в главата си. Говореше. Говореше… Путин се втрещи от този енергиен словесен поток. Погледът в очите му се променяше от негативен през пренебрежителен до безразличен   Борисов не го видя. Той ръкомахаше с ръце; отвреме-навреме с тялото си се наклоняваше към домакина, за да покаже колко са близки; използваше дори израза “колегата Путин”.   Сините очи на Путин го стрелваха, но в тях нямаше емоция.   Нямаше съпричасност към това, което говори и което иска да покаже гостът му. Погледът беше: “Какви ги говориш!” Борисов не го разбра.   Премиеръът на България започна да се извинява за спирането на “Южен поток” , кършейки нервно ръце;   да се оправдава с Брюксел за това решение;   да благодари за 5-ти и 6-ти блок на АЕЦ “Козлодуй;   да обещава, че сме си научили урока за “Белене”; да търси снизхождение в силата на ГОЛЕМИЯ, който трябва да ПРОСТИ.   Путин го гледаше със стъклен поглед, бърчеше чело, измерваше го изпод вежди.. . И го закова: “ .   Хуморът на Путин бе пълен със сърказъм. Обяви, че “сметката” за спирането на “Южен поток” са 800 млн. евро загуби за руската страна. Борисов не отвърна, че загубите на България са не по-малки и че не сме  получи никакви компенсации за своето послушание. Този миг бе отчайващ за националното ни самочувствие! За да покаже, колко сме зависими от Москва, Путин му припомни, че 9% от БВП на България идва от дейността на “Лукойл”. Борисов пусна това покрай ушите си.   И се оплака, че хем сме били най-лоялната страна на ЕС, хем са ни подминали всички газопроводи. Путин го погледна съжалително. И се хвана за челото.   Борисов се оправда, че ние сме били “принципни”, но това звучеше по-скоро като признанието “май излязохме глупави”, защото точно тогава “ни се влошиха отношенията с Русия”.   Това не стопли сърцето на Путин.   Напротив. Каза ни в лицето, че на едни от ЕС разрешават да правят бизнес с Русия, да подписват за газопроводи, а на България – не. “ ?”, попита Путин и това звучеше като шамар за всички български управници, които в тези години не защитиха националния интерес така, както го правят силните държави в ЕС.   В тази поза на слаб ученик пред Путин стоеше премиерът на държава, която в момента председателства  Съвета на ЕС. Премиер, който търси да стъпи на здрава почва в отношенията ни с Русия   Но миналото, а не бъдещето бе в очите на Путин.   Борисов вървеше по остриетто на бръснача, Путин пък с наслаждение наблюдаваше усилията му да се държи в равновесие. Въпреки това Борисов не се предаваше – надяваше, че с характерното си свободно държане, с което сваля всякакви бариери, ще смили и Путин.   Още повече, че  Еврокомисията напълно подкрепя плановете на България за създаване на регионален газов хъб.   В отговор на въпрос за транзита на руски газ в Европа   говорителят на ЕК Ана-Кайса Итконен  заяви:“ “   Не се получи!   Путин е безпощаден! Иска и от ЕС, и от България “железобетонни гаранции”.   Заради предателствата ни.   Заради врътките.   Заради това, че днес кажем едно, утре – друго.   И ни дава време…   С познатото руско великодушие към малките, които са сгрешили, Путин все пак отвори пред Борисов вратата.    “Турски поток” ще мине през България. Но еспертите смятат, че е рано да се говори за затопляне на отношенията” ,  коментира авторитетното издание РБК.   Защото доверието трудно се възстановява.   Братските чувства вече ги няма.  Има студена икономическа пресметливост. Това тепърва ще го осъзнаваме!   България има да извърви много дълъг път,  докато се върне на онази права, в която Путин ни гледаше с уважение.   Руските медии се отнесоха благосклонно към Борисов.  Оцениха посещението му като прелом в отношенията ни с Русия.   Това е неслучаен знак!   Оправдаха и “предателството” ни . “ , написа Газета.ру Оттук-нататък трябва да оправдаем доверието, дадено ни в аванс.   Москва наистина не вярва на сълзи!   И накрая – от тридневно, през двудневно, посещението на премиера  Борисов завърши с една обикновена 12-часова визита в Москва.  Без официална, вечеря. И без фанфари!  ", "date": "2018.06.02", "title": "В очите на Путин… хлад и недоверие"}
{"url": "http://www.classa.bg/%D1%81%D0%B2%D1%8F%D1%82/item/382616-%D0%B7%D0%B0%D1%89%D0%BE-%D0%B5-%D0%B2%D0%B0%D0%B6%D0%BD%D0%B0-%D0%B8%D1%82%D0%B0%D0%BB%D0%B8%D1%8F", "text": "Италианският президент Серджо Матарела не хареса предложението за министър на икономиката и финансите в проектокабинета, съставен от Движение „Пет звезди” и Лигата. Отказът му да утвърди новия кабинет изправи Италия пред нови избори.    Това би могло да бъде поредната италианска политическа драма. Страната е известна с това, че там правителствата се съставят и падат по-често, отколкото Бойко Борисов си мени мнението за АЕЦ „Белене”.  Само че настоящият случай е съвсем различен. Защото причините за неприемането на кандидатурата за министър на икономиката и финансите нямат нищо с вътрешнополитическите италиански особености. Паоло Савона не беше одобрен за министър, защото в предишни години се изказвал критично за еврото. Значи не пасва на истаблишмънта. На италианския, а най-вече на международния.    Това, което се случва в момента в Италия, е поредната битка от противопоставянето между националното и глобалното. Просто глобалните елити се опитват да наложат волята си върху всяка отделна държава без значение дали става дума за Съединените щати, Великобритания, Русия, Италия или България.  И в момента, в който някой национален политик или партия дръзнат да се противопоставят на глобалния мейнстрийм, следва злостна атака. От страна на политическите, икономическите и медийните наднационални елити.    Целта е всеки, който излиза от консенсуса, да бъде заклеймен като опасен престъпник.  Така беше и по време на Брекзит, и на американската кандидат-президентска кампания, за обвиненията по адрес на Русия да не говорим. Същият сценарий се разиграва и сега в Италия. Движение „Пет звезди” и Лигата биват представяни като някакви ужасяващи злосторници, които нямат други цели освен разрушаването на Италия, а и на целия Евросъюз. Разбира се, до безкрай могат да продължават споровете за това какви точно са тези партии, реалистични ли са програмите им, какво са обещавали преди изборите и какво реално ще изпълнят, ако дойдат на власт. Само че не това е важното в случая. Важното е, че за тях са гласували достатъчно на брой хора и че в парламента те имат мнозинство. Според азбучните правила на демокрацията това е достатъчно, за да имат правото Лигата и “Пет звезди” да управляват.    И всеки опит да се попречи на това право е отказ от демокрацията. Ако бъде допуснато това да се случи, значи демокрацията вече не струва и пет пари.  Значи няма никакво значение какви са политическите предпочитания на избирателите и как точно са гласували. Единственото важно е дали техният вот отговаря на изискването на глобалните елити. Ако отговоря, значи вотът ще бъде зачетен. Ако вотът се различава, ще бъде направено всичко възможно, за да бъде омаловажен.    Днешните глобални елити разполагат с огромна политическа, икономическа и медийна власт, с чиято помощ се противопоставят на всяка тенденция, насочена срещу статуквото.  Оказва се обаче, че независимо от всичките им възможности, форми на съпротива все пак се появяват. В различните държави вземат различни форми. На някои места се появява нова левица, на други – алтернативна десница. Въпреки големите разлики между подобни структури, те имат и нещо много общо – желанието за разбиване на статуквото.    Това, разбира се, е много дълъг процес. Съпроводен с много грешки и, отстъпления. Но въпреки всички трудности, съпротивата е задължителна. В името на демокрацията.", "date": "2018.06.02", "title": "Защо е важна Италия?"}
{"url": "http://www.classa.bg/%D1%81%D0%B2%D1%8F%D1%82/item/382617-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%B8%D0%B7%D1%87%D0%B8%D1%81%D0%BB%D1%8F%D0%B2%D0%B0-%D0%B2%D0%B5%D1%87%D0%B5-%D1%81%D0%B2%D0%BE%D1%8F-%D0%B1%D0%B2%D0%BF-%D1%81%D0%BF%D0%BE%D1%80%D0%B5%D0%B4-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D1%81%D1%8A%D0%B1%D0%B8%D1%82%D0%B8%D1%8F", "text": "Швейцария, където се намират централите на редица международни спортни организация като Международната федерация по футбол (ФИФА) и Международния олимпийски комитет (МОК), ще коригира изчисленията за брутния си вътрешен продукт (БВП), за да отрази въздействието върху икономиката на страната на големите спортни събития, които се организират.   През първото тримесечие на 2018 година, което съвпадна със зимните олимпийски игри в Пхенян, приходите, отчетени от тези организации, са породили увеличение на растежа с 0,2% на алпийската страна, обясни Държавният секретариат за икономиката (Секо – Seco).   Макар тези големи спортни събития да не са се провели в Швейцария, приходите получени от продажбата на билети, както и други постъпления (права и лицензи) увеличават швейцарския БВП, защото МОК, чиято централа в Лозана, или на ФИФА в Цюрих, водят счетоводството си в Швейцария.   Без тези “спортни” приходи растежът на швейцарската икономика през първите три месеца на годината би бил 0,4% вместо отчетените 0,6%, уточни Секо при публикуването на оценките за тримесечието на БВП.   Тези мащабни спортни прояви имат стимулиращ ефект за швейцарската икономика, защото влияят върху “създаването на стойност на тези организации (ФИФА, МОК и други - бел. ред.), а следователно и на БВП”, поясни Секо.   Приходите, идващи от тези мастодонти в световния спорт, могат да породят и отклонения, които не са за пренебрегване при сравняването на данните за отделни тримесечия според графика на спортните събития. А те пък могат да усложнят в краткосрочна перспектива тълкуването на основните конюнктурни тенденции в швейцарската икономика.   Приходите, създадени от тези спортни събития, имат само малък принос за БВП на Швейцария, следователно растежът зависи много повече от доброто състояние на фармацевтичната промишленост или на машиностроенето - двата най-големи сектора в износа на страната.   “Средно спортните дейности допринасят с близо 1% за БВП”, е изчислил Роналд Индерганд, който отговаря за сектор “Конюнктура” в Секо. В разговор по телефона с АФП той отбеляза все пак, че този принос варира силно според спортните събития. През четните години, когато се организират олимпийски игри и големи футболни шампионати, те стимулират швейцарската икономика с 0,1% до 0,2%. И обратното, те “изяждат” нарастването на БВП с 0,1% до 0,2% през нечетните години, когато няма големи спортни събития, сочат изчисленията на Секо.   За да даде възможност да бъдат очертани основните тенденции в швейцарската икономика, извън тези събития, които ту леко увеличават БВП, ту слабо забавят нарастването му, Държавният секретариат взе решение да публикува допълнителни хронологични поредици от данни за БВП, чиято цел е да изглади ефекта от тези мащабни прояви.   С двете основни събития, зимните олимпийски игри в Пхенян и Световното първенство по футбол в Русия, което започва след 15-ина дни, швейцарската икономика ще получи допълнителен, импулс.   За сравнение нека да отбележим, че само промишлеността е допринесла за създаването на 18% от брутния вътрешен продукт на Швейцария през 2017 година.", "date": "2018.06.02", "title": "Швейцария изчислява вече своя БВП според спортните събития"}
{"url": "http://www.classa.bg/%D1%81%D0%B2%D1%8F%D1%82/item/382618-%D1%80%D0%B0%D1%85%D0%BE%D0%B9-%D0%BF%D0%B0%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F-%D1%81%D0%BC%D0%B5%D0%BD%D1%8F-%D0%B3%D0%BE-%D1%83%D0%BF%D0%BE%D1%80%D0%B8%D1%82%D0%B8%D1%8F%D1%82-%D1%81%D0%B0%D0%BD%D1%87%D0%B5%D1%81", "text": "Свален след шест години управление, консерваторът Мариано Рахой досега беше оцелявал във всички кризи, водейки търпеливо война на изтощение с противниците си.   Поредната криза за 63-годишния консерватор с елегантно подстригана брада накрая падна от власт след едно сурово решение на съда по голяма корупционна афера, в която беше замесена неговата Народна партия.   Мнозинство от 350-те депутати гласуваха днес вот на недоверие, внесен от лидера на социалистическата опозиция Педро Санчес след тази присъда, отстранявайки го от властта, която беше завоювал в края на 2011 г.   Досега обаче търпението му винаги го е спасявало, признават и неговите поддръжници, които виждат в него несравним стратег, и неговите противници, които го описват като закостенял и лишен от харизма.   Символично за способността му да оцелява, той се отърва през 2005 г. от катастрофа с хеликоптер само с един счупен пръст.   Мариано Рахой, избран за депутат за първи път през 1981 г. в родната си Галисия, “е единственият политик, който е успявал да постигне това през целия си живот”, изтъква Антон Лосада, политолог и автор на биография на консервативния лидер.   “Той е печелил избори, губил е избори, бил е министър, лидер на опозицията, минал е през всичко. Научил се е да чака, да издържа на напрежение”, казва той. В сравнение с него противниците му изглеждат като “новаци”.   Въпреки серия корупционни скандали и един крайно непопулярен план за драстични икономии по време на първия му мандат, Народната партия победи на парламентарните избори през декември 2015 г., въпреки че загуби абсолютното си мнозинство в камарата.   В лоша позиция да стане отново премиер, Мариано Рахой гледаше как противниците му - социалисти, леви радикали от Подемос и либерали от Сиудаданос, напразно се напъват да го заменят.   И след десетмесечна безизходица, белязана от нови парламентарни избори, на които Народната партия отбеляза напредък, той отново положи клетва, като този път оглави правителство на малцинството.   Съживен, но отслабен, той се сблъска с нови кризи, сред които опитът за отцепване на Каталуния през октомври 2017 г.   Въпреки критиките срещу неговото справяне с най-лошата криза, преживяна от Испания за четири десетилетия демокрация, той успя да постави под контрол, без да окупира, този регион, все още твърде привързан към автономията си. Сепаратистите там запазиха властта си, но за момента повече не заплашват с отцепване.   Хумористите се присмиват на неговите баналности: “Испания е велика нация, а испанците - много испански”, заяви той през 2015 г. Но в парламента обезоръжаваше противниците си с духовитост и саркастично чувство за хумор.   Този син на председател на регионален съд е много дискретен за личния си живот : съпругата му Елвира Фернандес и двете му деца се появяват много рядко публично.   Той до втръсване повтаря как е започнал с лепене на плакати на Народния съюз, основан от министри на диктатора Франко, и е изкачил едно по едно стъпалата на йерархията.   “Когато не тичаме, има по-малка вероятност да се спънем”, каза той през 2016 г. в предизборен видеоклип.   Ръководил е различни министерства в десните правителства на Хосе Мария Аснар (1996-2004), посрещайки вълната от критики за нефтения разлив при катастрофата на кораба “Престиж” и участието във войната в Ирак.   След това преживя през 2004 и 2008 г. две поражения на парламентарните избори срещу социалиста Хосе Луис Родригес Сапатеро, преди накрая да поеме властта в една Испания, опустошена от икономическата криза.   И въпреки падането си днес, без определен наследник на ръководния пост на партията, той има достатъчно ресурси, за да се завърне и да спечели нови избори, смята Антон Лосада.   “Рахой може да бъде обявен за мъртъв само когато бъде мъртъв, не по-рано”, шегува се журналистът.   Победен на двете последни изборни надпревари, след това изгонен от партията си, преди да поеме отново ръководството й, социалистът Педро Санчес е на път да спечели последната си партия покер и да вземе властта в Испания.   Застанал на фронта от обявяването на присъдата срещу Народната партия на премиера Мариано Рахой в един мегапроцес за корупция, бившият 46-годишен професор по икономика, наричан “Красавеца” (guapo) в Испания, със сигурност е уверен, че този път най-накрая ще има среща с историята.   “Вашата изолация, господин Рахой, е епитафията на един политически период, вашият, който вече приключи”, каза той вчера в парламента. “Вие сте част от миналото, тази страна е на път да прелисти страницата и Испания трябва да гледа бъдещето без страх”, добави той, облечен в обичайния си безупречен тъмен костюм.   “Шансът му дава възможността да може да играе централна роля”, подчертава Фернандо Валеспин, политолог от Автономния университет в Мадрид, и той опитва внезапно “един рисков залог”, “една отчаяна атака”.   Загубила скорост, социалистическата партия беше “държана настрана от фронтовата линия на политическия дебат”, заета от Народната партия, либералите от “Сиудаданос” и радикалните леви от “Подемос”, добавя унивеситетският учен.   Със само 84 депутати в долната камара на парламента, Санчес, който не е вече депутат и не разполага с трибуната, която представлява парламентът, беше принуден да се съюзи с “Подемос”, каталунските сепаратисти и баските националисти, за да свали Мариано Рахой днес чрез вот на недоверие.   Едно мнозинство, осмивано като “мнозинството Франкенщайн” от Народната партия, което може да се окаже доста нестабилно и да скъси престоя на Санчес в двореца Монклоа.   Това не е важно - социалистическият лидер разчита бързо да предприеме мерки в социалната сфера, за да “засили нивото на популярност на своята социалистическа партия”, отбелязва Антонио Баросо, анализатор от “Тенео Интелиджънс”, и да се яви по-силен на следващи предсрочни избори, на които “Сиудаданос” са сочени за победители от проучванията.   “Санчес е смел политик, но прекомерно внимателен и разсъждава повече в краткосрочен план”, счита Фернандо Валеспин.   Роден на 29 февруари 1972 г. в Мадрид, Санчес израства в заможно семейство с баща предприемач и майка чиновник и следва икономика в испанската столица преди да завърши магистратура по политическа икономия в Свободния университет в Брюксел.   Общински съветник в Мадрид от 2004 до 2009 г., той става депутат през 2009 г., след оставката на титуляра на мястото, преди да изживее мълниеносен възход.   През 2014 г. застанал начело на една отслабена социалистическа партия в резултат на първите първични вътрешнопартийни избори, той се нарежда след Мариано Рахой на изборите през декември 2015 г. В контекста на последвалата политическа парализа се опитва безуспешно да състави правителство с подкрепата на “Сиудаданос” и “Подемос”.   През юни 2016 г. са свикани нови избори и социалистическата партия отива още по-надолу, като отбелязва най-лошия си резултат от възстановяването на демокрацията през 1977 г. Санчес е изхвърлен от социалистическата партия, чието ръководство го държи отговорен.   Той обаче се завръща през парадния вход през май 2017 г., като активистите гласуват за възстановяването му начело на партията.   Сближил се с Рахой през последните месеци по въпроса за независимостта на Каталуния, Санчес ще остане отсега нататък за Народната партия като съкрушителя на един премиер, който оцеля досега в много, кризи.   “Педро Санчес ще влезе в историята като Юда на испанската политика”, заяви наскоро Фернандо Мартинес-Майо, координатор на консервативната формация. Рахой го обвини, че е “готов заради личните си амбиции да се съюзи с когото и да било на каквато и да е цена”.", "date": "2018.06.02", "title": "Рахой пада заради корупция. Сменя го упоритият Санчес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382620-2-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "Денят на Ботев и на загиналите за свободата и независимостта на България се чества ежегодно в България в деня на смъртта на Христо Ботев (2 юни 1876 г.)   За първи път се отбелязва във Враца и Пловдив през 1884 г. Официално се чества от 1901 г., когато на тържествата на връх Вола (Околчица) присъстват Ботеви четници. На 2 юни 1948 г. точно в 12 часа е даден първият сигнал за едноминутно мълчание в цялата страна.     455 г. - Вандалите нападат, превземат и плячкосват Рим в продължение на 2 седмици.   575 г. - Започва понтификата на папа Бенедикт I.   657 г. - Свети Евгений I е избран за римски папа.   1537 г. - Папа Павел III издава забрана северноамериканските индианци да бъдат използвани като роби.   1880 г. - Приет е първият Закон за устройство на съдилищата в България.   1885 г. - Костите на Георги Раковски са пренесени от Букурещ в България.   1896 г. - Италианецът Гулиелмо Маркони патентова радиото.   1901 г. - В Княжество България със закон окончателно е отменен натуралният десятък и е въведен поземлен данък.   1907 г. - В Хага започва Втората световна мирна конференция.   1915 г. - Централните сили предлагат България да нападне Сърбия и да завземе цяла Вардарска Македония и Поморавието, а след войната обещават съдействие за присъединяване на Южна Добруджа и Кавала.   1920 г. - Губернаторът на Беломорска Тракия ген. Шарпи напуска областта и тази предишна българска държавна територия губи автономния си режим на „Междусъюзническа Тракия\" и е напълно анексирана от Гърция.   1924 г. - Президентът на САЩ Калвин Кулидж подписва закона, който предоставя право за гласуване на индианците, родени в САЩ.   1946 г. - Италия след общонароден референдум е обявена за република, а жените получават избирателни права.   1953 г. - Състои се официалната коронация на кралицата на Великобритания Елизабет II в Уестминстърското абатство в Лондон, която е пряко предавана по телевизията.   1975 г. - Започва официално посещение в Народна република България на севернокорейския ръководител Ким Ир Сен.   1979 г. - Два милиона поляци посрещат папа Йоан Павел II при неговото първо посещение в Полша.   1983 г. - От СССР е изстрелян автоматичен космически апарат Венера 15.   1992 г. - При референдум в Дания е отхвърлен Договора от Маастрихт.   1999 г. - Африканският национален конгрес печели 66 % от гласовете на избори в ЮАР.   2003 г. - От космодрума в Байконур е изстрелян Марс експрес, първият междупланетен космически апарат на Европейската космическа агенция.   2004 г. - Регистрирано е първото Обгазяване на Стара Загора.   2008 г. - Кола-бомба избухва срещу посолството на Дания в Исламабад, Пакистан. Осем души загиват, а над 40 са ранени.    ", "date": "2018.06.02", "title": "2 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/382614-%D1%80%D1%83%D1%81%D0%B8%D1%8F-%D0%BF%D0%BE%D0%B5%D0%BC%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD", "text": "Русия поема от днес от Полша председателството за един месец на Съвета за сигурност на ООН, предаде ТАСС, съобщи БТА.   Тя заемаше за последен път този пост през октомври 2016 г,. когато руски постоянен председател при световната организация бе покойният Виталий Чуркин.   Първата среща на съвета под ръководството на Русия и нейния представител в ООН Василий Небензя ще бъде още днес сутринта по нюйоркско време. На нея ще бъде утвърдена програмата за работа на Съвета за сигурност за предстоящия месец.   Централно събитие на руското председателство е планираният за 25 юни комплексен преглед на положението в Близкия изток и Северна Африка. «Ние искаме да направим това основна тема на руското председателство, защото трябва да поговорим за положението (в региона) като цяло», каза Небензя. Той не уточни кой ще представлява Русия на заседанието, но отбеляза че е малко вероятно участие в нея да вземе руският външен министър Сергей Лавров.   По време на руското председателство трябва да се извърши ежегодното обновяване на Съвета за сигурност, който се състои от 5 постоянни страни членки и 10 останали. Обновява се половината от непостоянния състав, който в момента включва Боливия, Казахстан, Кот д’Ивоар, Кувейт, Холандия, Полша, Перу, Швеция, Екваториална Гвинея и Етиопия.    За пет места сега претендират 6 страни — Белгия, Германия, Доминиканската република, Индонезия, Малдивите и, РЮА.  Следващ председател на Съвета — през юли, по график е Швеция.  ", "date": "2018.06.02", "title": "Русия поема председателството на Съвета за сигурност на ООН"}
{"url": "http://www.classa.bg/%D1%81%D0%B2%D1%8F%D1%82/item/382615-%D0%BC%D0%B8%D1%80%D1%8A%D1%82-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE,-%D0%BA%D0%BE%D0%B5%D1%82%D0%BE-%D0%B8%D1%81%D0%BA%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Мирният процес на Корейския полуостров се случва въпреки, а не заради Вашингтон.  Всъщност, като се има предвид военно-стратегическото значение на Южна Корея в контекста на целта на Вашингтон за пълна доминация, мирът и разбирателството между Севера и Юга са последното нещо, което САЩ искат.    Желанието и решимостта на Ким Чен-Ун и южнокорейския президент Мун Дже-Ин да продължат процеса на нормализация на отношенията бяха обект на очевидния стремеж на администрацията на Тръмп да овладее и саботира техните усилия. САЩ отправиха заплахи и обиди срещу лидера на Северна Корея, поставиха неприемливи условия на Пхенян като предпоставка за провеждане на разговорите, на няколко пъти се отказаха от запланувана среща в Сингапур, изтъквайки фалшиви причини.   Неоконсервативните ястреби и твърдата сила на САЩ   С ястреби като Джон Болтън, Майк Помпео и Ники Хейли на ключови позиции в администрацията на Тръмп, Белият дом се оказа твърд привърженик на убеждението, че дипломацията е само за страхливци и че твърдата сила, а не дипломацията и международното право, е законният арбитър на международните отношения.   Отговорът на въпроса защо Вашингтон толкова много желае провала на мирния процес на Корейския полуостров е съвсем прост – това е Китай. Пекин, а не толкова Пхенян, е онзи, който занимава умовете на неоконсерваторите и стратезите в САЩ.  Страхът в сърцата им е породен от решимостта на Пекин бързо да надмине икономиката на американския си съперник, както и да разшири своето регионално и глобално влияние и значение.  Това поставя заплаха за американската хегемония, а оттук и за стратегическото значение на сериозното военно присъствие на и около Корейския полуостров.   В своя документален филм от 2016 г. „Предстоящата война срещу Китай“, разследващият журналист Джон Пилджър отправя убедително и стряскащо предупреждение за предстоящия конфликт:  „Днес повече от 400 американски военни бази обкръжават Китай. Там са разположени ракети, бомбардировачи, военни кораби и най-вече ядрени оръжия. От Австралия на север през Тихия океан до Япония и Корея и от Евразия до Афганистан и Индия, тези бази представляват „съвършен стратегически капан“.“   „Завръщането към Азия“ на Обама   Тази примка около Китай е част от стратегическите и военни цели на предишната американска администрация. Ключовата промяна във външната политика на Барак Обама датира от 2011 г. –  неговото „завръщане към Азия“. И то бе извършено изключително в контекста на овладяването на Пекин. В своята реч при посещението си в Австралия, Обама очерта „ориентирането на Вашингтон към Азия“: „САЩ са постоянна сила в Тихия океан – ние сме тук, за да останем… Всъщност ние вече модернизираме и разширяваме отбранителните си позиции в Азиатско-тихоокеанския регион – поддържаме сериозното си присъствие в Япония и на Корейския полуостров и в същото време засилваме присъствието си в Югоизточна Азия. Нашата позиция ще бъде по-гъвкава и с новите възможности ще гарантираме, че силите ни ще оперират свободно. Нашата позиция ще бъде и по-устойчива, защото ще помогнем на своите съюзници и партньори да изградят свой собствен военен капацитет и ще им помагаме с обучения“.   „Засиленото присъствие“, с което Обама се похвали през 2011 г., днес включва близо 30 000 американски войници, разположени на Корейския полуостров, няколко ескадрили от изтребители и самолети бомбардировачи, както и наскоро разположената система за противоракетна отбрана  THAAD . Това включва и още 50 000 войници, както и Седми американски флот, базирани в Япония. Всичко това е без да споменаваме ядрените подводници, които непрестанно патрулират в региона.  Фидел Кастро, на когото не беше чуждо американското зловредно влияние, казваше: „Всяка (американска) военна база е кама, забита в суверенитета на една нация, всяка база означава потъпкване на суверенитета“.   Стратегията за национална сигурност на Тръмп   През януари тази година администрацията на Тръмп прие своята Стратегия за национална сигурност, в която е записано следното откровено, макар и бомбастично, изявление: „Китай и Русия са заплаха за мощта, влиянието и интересите на САЩ, защото те се опитват да разрушат сигурността и просперитета на Америка. Те са решени да работят за по-малко свободна и справедлива икономика, да развиват военните си възможности и да репресират народите си, както и да разширяват влиянието си. В същото време диктатурите в Корейската народно-демократична република и Ислямска Република Иран искат да дестабилизират цели региони, представляват заплаха за Америка и нашите съюзници и извършват жестокости спрямо собственото си население“.   Преминавайки през мъглата на нереалността, увековечена в гореспоменатия пасаж, ние стигаме и до една алтернатива, която се доближава повече до истината:   „Китай и Русия са заплаха за американската хегемония, доминация и империализъм, повече от всякога досега, тъй като се опитват да наложат многополюсната алтернатива. Те са решени да възвърнат принципите в международните отношения, заложени в Хартата на ООН – например, зачитане на националния суверенитет и международното право. Заради заплахата от американска и западна военна агресия в последните години, те бяха принудени да увеличат военните си възможности и да отговорят на западното господство в медийното говорене чрез създаване на свои глобални медийни платформи. В същото време Северна Корея и Иран продължават да оказват регионална съпротива на американския империализъм, който е катализатор на нестабилността, а заедно с това и на възхода на регионалния и световния тероризъм“. Мирът е последното нещо, което САЩ желаят   Доказателствата ясно показват, че мирът и помирението на Корейския полуостров, а не благоприятният развой след десетилетия на конфликти, напрежение и борби, е последното, което Вашингтон иска. Помирението е процес, движен изключително от самите корейци, което на свой ред принуждава администрацията на Тръмп да продължи така наречената си подкрепа и одобрение.    Южнокорейският президент Мун Дже-Ин заслужава специална похвала за това, че не се поддаде на Вашингтон и накара Тръмп да продължи публично да изразява подкрепата си, знаейки, че всяка стъпка към помирението означава отслабване на стратегическите и военни цели на САЩ в региона.   Следователно, в прекия смисъл на думата този мирен процес, който може би ще доведе до обединяването на двете Кореи, приближава Сеул към деня на освобождаването от васалното му положение спрямо САЩ. Дотогава Мун Дже-Ин трябва да се отнася към одобрителната усмивка на Тръмп с полагащия се, скептицизъм. В крайна сметка, „в усмивките на мъжете има кинжали“ (по пиесата „Макбет“ на Уилям Шекспир, бел.прев.).", "date": "2018.06.02", "title": "Мирът на Корейския полуостров е последното, което иска Вашингтон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382606-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%B1%D1%80%D1%8E%D0%BD%D0%B5%D1%82%D0%BA%D0%B0%D0%BF%D0%BE%D0%B4%D0%BB%D1%83%D0%B4%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Паула Еспино от Калифорния публикува в мрежата селфи, което си направила в банята. Без самата тя да очаква, снимката привлякла десетки потребители, но не заради самата нея, а заради разположението на вещите в банята.      На фотографията, която е набрала над 13 хиляди лайка, има най-малко три странни неща, които сериозно озадачили потребителите.      Първото - разположението на държача за тоалетна хартия, който е разположен на доста голямо разстояние от самата тоалетна.    Второто - закачалката за хавлии, която се намира под самата тоалетна. И третото - странното от логична гледна точка разположение на самия контакт.      Самата Паула признава, че е била изненадана от интереса, който е предизвикала, но не разкрива защо вещите са така разположени.", "date": "2018.06.02", "title": "СНИМКА на брюнеткаподлуди мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382607-%D0%BA%D1%80%D0%B0%D0%B4%D1%86%D0%B8-%D0%BD%D0%B5%D1%83%D0%B4%D0%B0%D1%87%D0%BD%D0%B8%D1%86%D0%B8", "text": "Канадската полиция публикува видео, на което е запечатан уникалният момент, в който двама неудачници се опитват да извършат въоръжен обир. На кадрите се вижда как през нощта на 23 май двама неизвестни се опитват да застрелят човек в мюсюлмански дрехи на пуста улица. Един от нападателите в бяла спортна дреха и сиви кецове невъзмутимо се приближава до човека и се прицелва в главата му.  \r\n   По щастлива случайност обаче до изстрел не се стига, нападателят скрива оръжието и рязко се отдалечава. Жертвата на грабителя така и не разбира, че по чудо е избегнала смъртта. После, осем минути след първото нападение, същите престъпници с оръжието преследват друг пешеходец.  \r\n   Той се оказал по-малко късметлия от първия - побягва в подлез, а преследващият го престъпник в бяла дреха стреля в гърба му, след това побягва. Раненият е откаран в местна болница, животът му е вън от опасност. Четири дни по-късно патрул задържал четирима заподозрени в близост до мястото, където е заснето видеото в района на Риджмънт парк.  \r\n   Четирима млади хора на възраст от 18 до 22 години се опитвали да избягат от полицията с автомобил, направили няколко катастрофи и едва не прегазили неколцина пешеходци. В колата им открили два пистолета. Полицаите призовават и други жертви на уличен обир да се обадят. \r\n    ", "date": "2018.06.02", "title": "Крадци-неудачници"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382608-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D1%8E%D0%BD%D0%B8", "text": "ОВЕН ( 21 март - 20 април ) Препоръчва се, по сто пъти да обмисляте думите и постъпките си, за да не направите грешки. Обстоятелствата няма да са във ваша полза, но не трябва да сте тъжни за това. Има една поговорка - \"всичко, което става е за добро.\" Страхотен ден за тези, които се занимават с умствена работа. Намерете нещо интересно за душата си. ТЕЛЕЦ ( 21 април - 21 май )  Ще започнете да извличате изгода от всичко, с което се сблъсквате. Дори, ще си спомните за стари дела, които могат да ви донесат доходи. Бързите запознанства и романтични срещи, няма да ви донесат нищо добро. Е, ако искате да разстроите нервите си, вървете след съблазните. Но след това, не плачете и се оплаквайте. БЛИЗНАЦИ ( 22 май - 21 Юни ) Очаква ви светъл ден, който ще помните през целия месец. Ако наберете търпение, тогава ще дочакате обаждането на човек, който е много скъп за вас. В колектива, трябва повече да давате, отколкото да спорите. Освен това, мнозина няма да слушат вашето мнение, а шефът ще реши да убие грандиозните ви идеи.   РАК ( 22 юни - 23 юли ) Лесно може да се справите с всякакви проблеми, ако правилно подходите към тях. Основното нещо е, успокойте се вътрешно и след това анализирайте всичко. Здравословните амбиции, ще бъдат от полза за тези, които кроят глобални планове. Вечерта е идеална за отдих с приятели, пътуване и романтична среща. ЛЪВ ( 24 юли - 23 август ) За съжаление, не ви очаква безоблачен ден, а облаците могат да дойдат от напълно непредсказуема страна. Въпреки че с много от проблемите, ще може да се справите. Не се притеснявайте, ако чакани пари закъсняват, както и не харчете повече, отколкото печелите. Малки проблеми ви чакат вечерта, следете за здравословното си състояние. ДЕВА ( 24-ти август - 23 септември ) Трябва да изчакате до по-подходящ момент, за да може бързо и безпроблемно да решите най- спешните проблеми. В любовната сфера, всичко е отлично, но не трябва да забравяте за вашата чувствителност и романтичност. Освен това, връзката ви с любимия, е започнала точно на такава основа. Не сваляйте летвата. ВЕЗНИ( 24 септември - 23 октомври) Днес са възможни сериозни финансови проблеми, големи разходи и покупки, които не са били включени в плановете ви. Но ако от сутринта, се заемете с творчество, това ще ви помогне да се предпазите от ненужни харчове. През деня, може да се наложи да помогнете на близък приятел с преместване или ремонт. Вечерната разходка, ще ви позволи да се отпуснете.   СКОРПИОН ( 24 октомври - 22 Ноември ) Предстоят ви много разговори и комуникации, но непознати хора, по-добре избягвайте. В противен случай, може да ви вкарат в недоразумения и приключенски ситуации. С паричните преводи внимавайте, за да не се обвинявате след това за небрежност и безразсъдство. Добър ден за тези, занимаващи се активно със спорт.   СТРЕЛЕЦ ( 23 Ноември - 21 Декември ) Очаква ви ден, за какъвто отдавна мечтаете. Всичко ще съдейства за осъществяване на плановете ви, което ще доведе до успех и финансова печалба. В личната сфера, по-добре се откажете от признания и изясняване на вашата позиция. Ако цените връзката си, тогава мълчете. По отношение на здравето, с подходящи процедури, може да укрепите имунитета си в началото на лятото. КОЗИРОГ (22 Декември - 20 януари ) Днес, ще имате такова отвратително настроение, че ще е по-добре никой да не се приближава до вас. Дори любимия човек ще избяга, когато види киселото ви лице. Денят е благоприятен за почивка, уединение и занимания с вашето хоби. Ако имате желание, може да посетите закрит басейн или фитнес зала. Основното е, да правите това, което наистина харесвате.  ВОДОЛЕЙ ( 21 януари -  19  февруари ) Очаква ви натоварен ден, когато не само ще нервничите, но и ще имате спорове с роднини. Креативните, могат да реализират проекти, по-бързо от обичайното и да получат одобрение от шефовете. В любовта, трябва да се изразявате по-ясно, така че любимият ви, да не интерпретира изкзаните фрази по свои начин.   РИБИ ( 20 февруари - 20 март ) Очаква ви труден ден, но доста богат на събития в личната сфера. Трудности във финансовате сфера са възможни, ако сами позволите да ви манипулират. Бизнес партньорите ви, може да не са много надеждни, което да доведе до огромни загуби. Вечерта може да посетите козметичен салон и да актуализирате гардероба си.", "date": "2018.06.02", "title": "Дневен хороскоп 2 юни"}
{"url": "http://www.classa.bg/%D1%81%D0%B2%D1%8F%D1%82/item/382609-%D1%82%D1%80%D0%B5%D1%82%D0%B8%D1%8F%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D0%B0%D1%80%D0%BA%D0%B0%D0%B4%D0%B8%D0%B9-%D0%B1%D0%B0%D0%B1%D1%87%D0%B5%D0%BD%D0%BA%D0%BE", "text": "За един ден ни накараха да повярваме в убийството на журналиста Сергей Бабченко, а после и в неговото възкресение. Може би украинските служби не са имали друг начин. Но сега те трябва да го докажат, пише Сергей Руденко.           Съобщението за \"убийството\" на руския журналист Аркадий Бабченко предизвика вълна от съболезнователни телеграми, гневни изявления, хипотези и коментари. Неочаквано в сряда вечерта всичко се преобърна: шефът на Службата за безопасност на Украйна (СБУ) - вътрешното разузнаване - Василий Грицак и генералният прокурор Юрий Луценко съобщиха, че \"убийството\" на Бабченко е било спецакция на украинските тайни служби с цел да бъдат разкрити тези, които действително са искали да убият журналиста. \"Възкресението\" на Бабченко донесе облекчение на украинските му колеги под мотото: доброто надделя над злото, СБУ победи ФСБ. Но неприятният привкус от цялата тази история си остава.   Спасението на \"старшината от запаса\"   Първите жертви от спецоперацията на СБУ за спасяването на Аркадий Бабченко, който пише в социалните мрежи под псевдонима \"старшина от запаса\", станаха журналистите. Съобщението за разстрела на колега в Киев буквално взриви информационното пространство: имаше десетки преки включвания от \"местопрестъплението\", цветя пред входа на телевизията, в която върви предаването на Бабченко, видяхме портрети на \"жертвата\" с черни лентички и дори беше публикуван фоторобот на заподозрения убиец. Съболезнования изказаха ОССЕ, САЩ, Великобритания и други.   Аркадий беше оплакван в продължение на 18 часа, преди той да възкръсне на брифинга на шефа на тайните служби и на главния прокурор. Инсценировката е спасила журналиста от сигурна смърт, подготвяна от (преминал на страната на СБУ) наемен убиец, действащ по поръчение на руските тайни служби. Спецоперацията е продължила два месеца, а преди месец в нея е бил включен и Аркадий Бабченко. По думите на силоваците, операцията е приключила успешно, а организаторът на покушението е арестуван.   Репутацията и честността на Аркадий Бабченко не буди съмнения. Той е участвал в инсценирането на собствената си смърт, защото животът му е бил заложен на карта. И можем да го разберем. Много въпроси обаче имаме към тайните служби. Основният от тях е защо в тази спецоперация беше въвлечена цялата страна и световната общественост? От четири години Украйна живее в състояние на война. За един ден ни накараха да повярваме в убийството на журналиста, а после и в неговото \"възкресение\". Може би това е било продиктувано от обстоятелствата. Вероятно не е имало друг начин. Но точния отговор ще получим само след като бъде осъден организаторът на подготвяното покушение и научим кои са неговите поръчители. Не е ли имало друг начин?   Много показателна бе реакцията на Москва. Вечерта на 29 май, буквално 30 минути след съобщението за убийството на Бабченко, Следственият комитет на Руската федерация заведе дело за убийството на руския журналист, а руският посланик в ООН заяви на заседание на Съвета за сигурност, че това е провал на украинските власти. Кремъл се хвана на въдицата и реши да се възползва от случая.     СБУ и Главната прокуратура твърдят, че Москва е замесена в подготовката на убийството на Бабченко, за което са били платени 30 хиляди долара. След като спасяването на руския журналист стана достояние на целия свят, сега украинските тайни служби са длъжни да докажат пред съда вината на онези, който, по техните думи, били подготвяли покушение не само срещу Бабченко, а и срещу още 30 известни личности. Още повече след като СБУ вече показа видео как бива задържан организаторът. Киев трябва да докаже, че инсценировката е била единствената възможност в случая. Само така украинските тайни служби могат да се надяват да не загубят доверието на обществото и на Запада.   Живот след \"смъртта\"   На 29 май 2014 година в Донбас съдбата вече веднъж подари втори живот на Аркадий Бабченко: той избегна смъртта, като не се качи в хеликоптера с украински войници, който попадна под обстрела на бунтовниците. Тогава загинаха 14 души. Точно четири години по-късно Аркадий Бабченко се \"роди\" за трети път.   Да му пожелаем този път дълъг живот. Защото отсега нататък Бабченко явно ще бъде на прицела на руските тайни служби, действащи в Украйна. Президентът Порошенко вече обяви, че на журналиста и неговото семейство ще им бъде осигурена държавна охрана. И това е правилно. Русия, както показа отравянето на Сергей Скрипал, не прощава на, дезертьорите. Още повече ако те са направили Кремъл за посмешище пред целия свят. А Аркадий Бабченко се осмели да стори точно това.", "date": "2018.06.02", "title": "Третият живот на Аркадий Бабченко"}
{"url": "http://www.classa.bg/%D1%81%D0%B2%D1%8F%D1%82/item/382610-%D0%BA%D1%8A%D0%B4%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D0%B1%D1%83%D0%BB%D0%B2%D0%B0%D0%BD%D0%B5%D1%82%D0%BE-%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%BE", "text": "Тази седмица Дания прие закон, забраняващ забулването на обществени места. Други европейски страни, сред които и България, отдавна въведоха подобни забрани. Ето кратък списък:           Забраните, насочени срещу скриването на лицето, се отнасят главно до дрехи, зад които лицето на практика не се вижда. Но важат също така за маски и шлемове. По същество обаче те се прицелват в религиозно мотивирани облекла като никаба и бурката. Ето защо тази забрана е известна още като „забрана на бурката\".   Бурката е дреха, покриваща цялото тяло, като очите обикновено са скрити зад нещо като решетка. Никабът е було за глава, което не закрива очите. Ето кои видове забулване са забранени в отделни европейски страни:   Франция беше първа   Франция въведе забрана за носене на никаб и бурка на публични места още през 2011 година. За да се избегнат обвинения в дискриминация, законовият текст не се отнася изрично до религиозното забулване, а е формулиран по-общо: „В публичното пространство никой няма право да носи облекло, предназначено да скрива лицето\". Освен това още от 2004 година в училищата е забранено носенето на каквото и да било религиозно облекло, тоест - и на забрадки. Забраната на бурката и никаба във Франция засяга само около 2 000 жени - от близо 5-те милиона мюсюлмани, живеещи в страната.   В Белгия: наказания за носене на бурка и никаб   Малко след Франция, през 2011 година аналогична забрана въведе и Белгия. За нарушителите са предвидени глоби и дори до 7-дневно лишаване от свобода. И в Белгия тази забрана засяга сравнително малко жени. Според оценките, от близо 1 милион мюсюлмани в страната бурка или никаб носят едва около 300 жени.   В Холандия забраната е ограничена   Холандският парламент забрани забулването през 2016 година. Забраната на бурките и никабите важи обаче само за държавните сгради, обществения транспорт, училищата и болниците. За нарушителите е предвидена глоба до 400 евро. Но и в тази страна жените, носещи бурка или никаб, са съвсем малко - правителството оценява броя им на около 100.   В България: с някои изключения     България също въведе такава забрана през 2016 година. Глобите, предвидени в българския закон, са доста солени - до 750 евро. Законът допуска обаче и изключения - например при упражняването на определена професия или в молитвените домове. Специален закон и в Австрия   През 2017 година Австрия също прие закон срещу забулването на лицето. Според този закон, на обществени места всяко човешко лице трябва да се вижда от брадичката до началото на косите. Нарушителите са глобявани с парични суми до 150 евро.   Скоро и в Дания   На 31 май тази година и датският парламент прие закон, забраняващ забулването на обществени места. Законът влиза в сила през август и предвижда глоби до 135 евро. При повторно нарушение глобата може да се увеличи десетократно. Дискусиите в други европейски страни   Въвеждането на забрана за забулване на лицето се обсъжда в редица европейски страни - например в Германия, Швейцария, Естония, Литва, Латвия и Норвегия. В Испания бяха въведени локални забрани за част от Каталуния, но съдилищата ги, отмениха. В Италия такъв дебат не съществува, тъй като още през 1970-те години беше въведена забрана за носенето на всякакви дрехи, които пречат на идентифицирането.", "date": "2018.06.02", "title": "Къде в Европа забулването е забранено"}
{"url": "http://www.classa.bg/%D1%81%D0%B2%D1%8F%D1%82/item/382611-%D1%82%D1%80%D1%8A%D0%BC%D0%BF-%D0%B8-%D0%BC%D0%B8%D1%82%D0%B0%D1%82%D0%B0-%D0%B2%D1%81%D0%B8%D1%87%D0%BA%D0%B8-%D1%81%D0%B0-%D0%B3%D1%83%D0%B1%D0%B5%D1%89%D0%B8", "text": "В тази битка не може да има победител: всички ще загубят от американските наказателни мита за стоманата и алуминия, вкл. САЩ. Ако бързо не надделее разумът, търговската война е повече от сигурна.             Вече е факт: САЩ наложиха на ЕС, Мексико и Канада наказателни мита върху стоманата и алуминия. Както се и очакваше, Доналд Тръмп не те огъна пред натиска на доскорошните си търговски партньори. Той игнорира и предложенията на своето собствено Министерство на отбраната и на американската автомобилна индустрия, а това предизвика дълбоко недоумение у много правителства по света.   Европейците с основание са ядосани и имат пълното право да наложат ответни мита върху някои американски продукти – от уискито до мотоциклетите „Харли-Дейвидсън\". Но за ЕС, който често пъти има сериозни вътрешни противоречия, никак не е лесно да отговори единодушно, защото 28-те държави-членки обикновено са сдържани и все гледат да угодят всекиму.   Никой не вярва истински, че една търговска война може да бъде спечелена. Но в надигналата се дандания без внимание остава фактът, че САЩ имат пълното право да настояват за промени в международните търговски отношения – нищо, че го правят под претекста на някакви интереси, свързани с националната сигурност. Едно изследване на германския икономически институт Ifo наскоро наистина показа, че в търговията между САЩ и Европа има дисбаланси, и че американските вносни мита в общи линии са по-ниски от европейските. Тоест, в аргументацията на Доналд Тръмп има зрънце истина. По други показатели обаче нещата изглеждат съвсем различни.   Тактика на сплашване   За човек като мен, роден в Детройт, но прекарал вече много години в Европа, става все по-ясно, че и двете страни трябва да свалят напрежението и да започнат да търсят честно и конструктивно решение на проблема. За съжаление, все по-ясно става и друго: САЩ очевидно и занапред възнамеряват да следват тактиката на сплашване и натиск срещу предполагаемо по-слаби партньори – а от американска гледна точка такива са практически всички страни по света.   В бизнес-средите Доналд Тръмп открай време е известен със заплахите и със странното си поведение. Но грубите му действия са на път да формират политиката на цялото американско правителство и по този начин, без подбиране, да ликвидират дълголетни партньорски отношения с други страни.   Мнозина дълго вярваха, че същината на политиката на Доналд Тръмп е дерегулацията. На първо време това се потвърди от данъчната реформа и отменените ограничения за финансовите пазари, въведени от предшественика му Обама. Но в областта на международната търговска политика президентът очевидно най-внимателно следи какво става и изобщо не се колебае да третира като малки деца дори шефовете на големи концерни.   Истинските потърпевши   Ала грохотът от собствената му политика в защита на националните интереси изглежда му пречи да чуе проблемите на същинските жертви на наказателните мита: американските фирми. Те многократно предупреждаваха, че залозите в тази игра на покер са прекалено високи. Сега не им остава нищо друго, освен да се надяват, че наказателните мита са еднократен акт и няма да доведат до истинска търговска война с непредвидим край за всички участници.   На Тръмп сигурно му капе мед на душата, когато чете положителните вестникарски статии за опазени работни места в САЩ. Но този факт не означава абсолютно нищо, доколкото неговата непоследователна политика непрекъснато поднася неприятни изненади на фирмите. Защото едно е ясно: ако има нещо, което фирмите да мразят повече от данъците и митата, това е несигурността, която може да убие икономическия растеж. Внезапните промени на работещите глобални производствени вериги принуждават фирмите да търсят други, по-скъпи варианти. Така възникват допълнителни разходи за набавяне на капитали и за самото производство, които в крайна сметка се плащат от клиентите по цял свят.     Нека не се лъжем: мита винаги е имало, ще ги има и занапред. Неразбираема е обаче произволността на сегашните мита върху стоманата и алуминия. Според ЕС, тези мита нямат нищо общо със здравия икономически разум, а още по-малко с някакви конструктивни преговори. Самият Тръмп навярно смята, че така по блестящ начин ще убеди своите избиратели в малкото останали индустриални региони в САЩ, че изпълнява обещанието си „Америка преди всичко\".   Китайците потриват доволно ръце   Отвъд всички факти и числа, в момента изглежда, че и двете страни са допуснали грешки и в момента не са в състояние да предложат някакво практическо решение на търговския си спор, което хем подсигурява съхраняването на работните места и честната търговия, хем пък да опазва фасона на съответните политици.   Сега европейците смятат на свой ред да наложат наказателни мита и да сезират Световната търговска организация. В отговор Тръмп вероятно ще се запъне още повече. А и всъщност в случая няма никакво значение дали неговото решение е основателно и дали съответства на международното търговско право. Сигурно е едно: Китай е готов да запълни всички възникнали търговски дупки и дори вече потрива ръце.   Като равносметка остава едно крайно неприятно чувство, както и дълготрайните вреди за трансатлантическите отношения. САЩ, ЕС и членките на NAFTA Канада и Мексико са водещи сили в световната търговия. И ако искат да останат такива, трябва колкото е възможно по-бързо да сложат на масата за преговори конструктивни предложения и реалистични очаквания. Естествено, ще им трябват и стоманени, нерви. Най-важното е обаче да се възстанови доверието, защото без доверие в международната търговска политика светът съвсем скоро ще изглежда доста зле.", "date": "2018.06.02", "title": "Тръмп и митата: всички са губещи"}
{"url": "http://www.classa.bg/%D1%81%D0%B2%D1%8F%D1%82/item/382612-%D0%B5%D0%B2%D1%80%D0%BE%D0%BF%D0%B0-%D0%B3%D1%83%D0%B1%D0%B8-%D1%81-%D0%BF%D0%BE%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%BD%D0%BE%D1%81%D1%82", "text": "Ето няколко думи, които продължавате да чувате за Европа днес: Носене по течението. Повтаряне на кризата. Неразположение. Неприятности.   Ако новините се движат докато мигне човек, политическите епохи пристигат и по-бързо. Сегашната ера – на Европа още веднъж в затруднение – едновременно е и шокираща, и позната.   Само преди две години, разбира се, Брюксел беше град на ръба на нервен срив, поразен сериозно от два политически удара-близнаци. Малко след като Великобритания се превърна в първата страна от ЕС, направила своя избор през юни 2016 г. да се отправи към изхода, Америка избра президент, видимо враждебен към ЕС и НАТО.Стълбовете на следвоенния световен ред изглежда се клатеха.     Европа обърна нещата през 2017 г. Изборните изненади в началото на тази година показаха победи на установените политически сили в Холандия и Франция. Привързаността на обществеността към стабилност и златната среда се персонифицира под формата на Еманюел Макрон, който отпразнува избирането си във Франция с “Ода на радостта” на Бетховен – химнът на ЕС. Тези политически промени ще изпратят ударни вълни с магнитуд, който е невъзможно да се предскаже, но не е трудно да си представим.   27-те се обединяват в едно срещу Великобритания в разговорите за Брекзит. В Брюксел, Рим и Братислава бяха изготвени планове за рестартиране на Европа. Икономиката на континента продължаваше да се тресе. Конвенционалната пожелателна фантазия тръгна в следната посока: Силите на популизма са в отстъпление; сътресенията от Брекзит и Тръмп пробудиха сетивата на електоратите на континента; облекчението и увереността за бъдещето на Европа бяха истинската сделка. О, Радост в Брюксел, наистина! Несъмнено, обаче, елитът на ЕС се препъва през 2018 г. – нарязан на парчета, нащърбен от загуби.   Германия, в ретроспекция, звучеше тревожно миналата есен. Канцлерът Ангела Меркел, лидер на традиционния елит в Европа, се задържа на власт, но излезе по-слаба след преизбирането си. Тревожно за нея и нейните колеги около масата на ЕС се оказа, че популистите не са дали заден ход. За пръв път от Втората световна война крайнодясната партия “Алтернатива за Германия” зае мястото си (92 места след няколко дезертьорства) в Бундестага. Политиката на отворени врати към мигрантите на канцлера доведе до по-голямо от очакваното разделение.   Последваха по-чистите победи за представителите на анти-Меркел мисленето в Австрия, Чехия и последно от Унгария. Австрия доведе крайнодясната Партия на свободата в правителството.   Тези три удара могат да бъдат осмислени от европейските елити, както се случва в границите на ЕС или поне в сравнително малки страни, където популистите биха могли да бъдат сдържани. Не в Италия, донесла най-големия политически шок през 2018 г. (досега). Там изборите през март пренебрегваха масовата десница и левица и катапултираха антиелитарното Движение 5 звезди (Д5З) и крайнодясната Северна лига (СЛ) на върха на изборите. Това показа, че в тази ера на политическо разрушение извършващите го – или екстремистите, в зависимост от вашата гледна точка – не просто разрушават; в много случаи те заменят останалите играчи.   Дори във Франция основните алтернативи на Maкрон не са социалистите или републиканците, те са Maрин льо Пен отдясно и Жан-Люк Меленшон крайно вляво.   Тези политически смени ще изпратят ударни вълни с магнитуд, който е невъзможно да се предскаже, но не е трудно да си представим. Италия, третата по големина сила в ЕС, след като Британия напусне, може рано или късно да бъде ръководена от две партии, които се договарят по малко неща освен по очевидното си желание да развалят нещо. Това може да бъде италианският дълг – неизпълнение на задълженията от трилиони евро. Би могло да бъде еврото, ако те следват по-раншните си обещания за провеждане на референдум за членство в единната валута. И това, което в крайна сметка е нарушено, би могъл да бъде ЕС, такъв, какъвто го познаваме, ако такъв референдум тръгне срещу Брюксел, както сториха повечето от вече проведените.   Екзистенциалната заплаха за Европа отново е на масата, макар че, за разлика от 2016 г., тя малко се обсъжда. Може би има отрицание или умора. Кризата, разбира се, този път се движи на по-бавни обороти и не е близо до пълно разразяване. Европа знае какво е това. Но: докато много хора харесват да казват, че европейците откриват нова любов към ЕС след Брекзит – и да, те го направиха – също така е безспорно, че никога преди толкова много страни от ЕС не са били водени от хора, които са враждебни към “проекта.”   Доналд Тръмп се оказва по-сериозен враг, отколкото очакваше тази част от обществото в Европа, която управлява и влияе на политиката.   Трансатлантическите неприятности добавиха още един тегоба към нарастващото чувство за страх в Брюксел. Отхвърлен с известна радост от по-голямата част от континента като грозен американски вулгарен тип и неефективен, Доналд Тръмп се оказва по-сериозен враг, отколкото европейският елит очакваше.   Той скъса любимото европейско споразумение за климата от Париж и ядрената сделка с Иран, гордости на дипломацията на ЕС и също така демонстрира мускулите на американската търговия. Не само, че ЕС не може да направи нищо срещу това, но изненадите предизвикват проглеждане за болезнената реалност на слабостта на Европа: зависимостта й от САЩ за сигурност и търговия. “Не можеш да кажеш, че Тръмп е неуспешен”, както неохотно една европейска личност преди дни.   Европейските лидери могат, отчасти, да се обвиняват за това усещане за плаване по течението. Те видяха в Брекзит възможността да насочат европейските умове и сили, но след това я пропиляха.   Обещаният нов френско-германски мотор с Макрон и Меркел начело се превръща в Трабант. Хладината на Меркел към идеите на Макрон за Европа – макар и да изглежда, че харесва самия човек – е отнела блясъка от ореола на френския президент и подкопа инерцията на плановете му.   Междувременно в Брюксел цари политика на селянията: Бурята поради назначаването на Мартин Зелмайр за върховен държавен служител през тази пролет раздели града, засили и изрази недоволството от германското господство на върха на ЕС и политически спъна неговия шеф, председателя на Европейската комисия Жан-Клод Юнкер, който влезе в последната година на поста си.   Дори и без #Selmayrgate, “несретникът” се държи здраво за Юнкер, както и за другия “президент” в града, на Европейския съвет Доналд Туск, както и за Европейския парламент преди европейските избори през следващата година, след които ще бъдат подменени заемащите всички най-високи европейски постове.   Не е изненада, че очакваната история там не е ведра за Брюксел: популистите са готови да разрушат Парламента и вероятно и други институции, независимо какви усилия полага Макрон да получи одобрение от целия континент за своята марка в политиката.   Както при спорта, така и при политиката: Загубата не трябва да съсипва сезона. Но това засяга доверието и демонстрира слабостите; и би трябвало да се наложи някакво сериозно преосмисляне – а може би и промяна на треньора или промяна в управляващия екип. Европа е осъдена на политиците, които избира; Брюксел е осъден на лидерите, поставяни от политиците на най-високите постове. Най-малко до следващата година. Но има няколко възможни победи.   Преди срещата на върха на ЕС следващия месец французите предпазливо се надяват, че новият германски финансов министър Олаф Шолц може да застане зад някакъв пакет от реформи в еврозоната. Туск също би искал шумно да хвали постигнат на срещата компромис между юга и севера по мигрантите.   Също така в началото на есента сделката по Брекзит трябва да стане по-ясна. И двете страни се нуждаят от тази победа. За Брюксел важна е непредвидимостта на британската политика; за Лондон – липсата на гъвкавост на машината за преговори в Брюксел, ръководена от Мишел Барние. Неуспехът тук, независимо дали поради падане на британския премиер Тереза Май или на срив в преговорите, се смята за по-малко вероятен сега, отколкото в началото на годината.Всеки път, когато Лондон приближаваше ръба на скалата, се отдръпваше и завиваше към волята на Брюксел. Брюксел се надява, че това ще се случи отново.   Срещите на върха на Г7 и НАТО, идващи в малък промеждутък помежду си това лято, е малко вероятно да подобрят евродуха за трансатлантическите отношения. Но сред заплахите на Тръмп за налагане на мита за стомана и автомобили, успехът на Европа в дългосрочен план би бил потенциален съюз със САЩ, за да притисне Китай в търговията. Брюксел не толкова тайно харесва някого, но се оказва, че се занимава с американски президент, който не желае да прави каквито и да било услуги.     На всяко ниво политиката е за настроения и, възприятия. След месеци на препъване на елита и задълбочаване на мрачността, прогнозата на ЕС за втората половина на тази година – с изключение на внезапни едно или две прекъсвания – ще бъде позната на всеки, който живее в Брюксел: студено, облачно, с малък шанс за слънце.", "date": "2018.06.02", "title": "Европа губи с последователност"}
{"url": "http://www.classa.bg/%D1%81%D0%B2%D1%8F%D1%82/item/382613-%D1%80%D1%83%D1%81%D0%B8%D1%8F-%D0%B8-%D0%B5%D1%81-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F%D1%82-%D0%B2%D0%B5%D1%87%D0%B5-25-%D0%B3-,-%D0%BD%D0%BE-%D0%BD%D0%B5-%D1%81%D0%B5-%D1%87%D1%83%D0%B2%D0%B0%D1%82-%D0%B5%D0%B4%D0%B8%D0%BD-%D0%B4%D1%80%D1%83%D0%B3", "text": "Анексирането на Крим, а също и разярилия се конфликт в Донбас, макар и да са непосредствен повод, все пак не са единствената причина за влошаване на отношенията между Евросъюза и Русия. Това продължава през последните 25 г.и придоби вече системен характер.   Структурните проблеми на Евросъюза, а също и коренната промяна в структурата на световния ред само задълбочават ситуацията.   Една от главните причини за кризата в отношенията между Брюксел и Москва от самото начало бяха различните очаквания по отношения на целите на тези отношения. Евросъюзът очакваше от Русия процес на постепенно сближаване по примера на държавите от централна Европа, и това трябваше да стане въз основа на приемането от Москва на нормите, ценностите и принципите на ЕС и Европа. В хода на този процес Русия би трябвало да стане съвместима с Евросъюза и да се движи в посока влизане в ЕС. Но това, естествено, беше немислимо поради размерите на Русия.     За разлика от това Русия искаше колкото се може по-бързо да стане пълноценен член на евроатлантическата общност и очакваше от Евросъюза разбиране за руската позиция и интереси. В крайна сметка в Европа трябваше да се появят съвършено нови структури за сътрудничество и за сигурност с пълноправно участие на Русия.   Различни очаквания   Различните очаквания и взаимно изключващите се приказки доведоха до това, че общата концепция за бъдещето на тези отношения не успя дори да възникне. Използвани бяха еднакви термини, само че под тях се разбираха съвсем различни неща. Макар в рамките на безбройните форуми представители на двете страни постоянно да говореха помежду си, те не се чуваха един друг, и така продължи 25 години. По такъв начин огромното взаимно разочарование беше програмирано. Взаимните санкции в дадения случай са видимо изражение на отчуждението. Независимо от отслабването на трансатлантическите връзки, само чисто прагматичното икономическо партньорство може да бъде реално в отношенията между Евросъюза и Русия.   Живот един до друг, но не един с друг   Що се отнася до стратегическо партньорство в широкия смисъл на това понятие, то сега въобще не бива да се очаква. Евросъюзът и русия ще живеят един до друг, но не заедно. Евросъюзът за Русия, както и Русия за Евросъюза окончателно се превърнаха в нещо друго – те станаха примери за всичко това, което самите те и не биха искали да са, а също и основание за търсенето на собствена идентичност и самоопределение по метода ex negativo.   Бившият главен идеолог на Крeмъл Владислав Сурков в неотдавна публикуваната си статия „Самотата на мелеза“, в която става дума също за отношенията между ЕС и Русия, цитира думите на руския рапър Oxxxymiron: „Наоколо само тръни, тръни, тръни…че къде са звездите?“. Сурков продължава да бъде оптимист и е уверен, че нещата ще тръгнат нагоре. Много скоро според него ще стане по-добре и звездите ще се появят. Неволно тези думи извикват в паметта виц за „Радио Ереван“. На въпрос „Кога ще стане по-добре?“ следва отговорът: „По-добре вече, беше.“     Комфортният етап в отношенията между Евросъюза и Русия остана в миналото, и следва да се опасяваме, че най-ниската точка още не е достигната. /Александър Дубови, в. „Ди Пресе“", "date": "2018.06.02", "title": "Русия и ЕС разговарят вече 25 г., но не се чуват един друг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382619-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D1%80%D0%B0%D0%B7%D1%8A%D0%BC-%D0%BE%D1%85%D1%80%D0%B8%D0%B4%D1%81%D0%BA%D0%B8", "text": "    Св. Еразъм бил родом от Антиохия и живял във време на царете Диоклетиан и Максимиан. Той се подвизавал на Ливанската планина и бил надарен от Бога с голям дар на чудотворство.   Като епископ той тръгнал да проповядва Евангелието. Св. Еразъм дошъл и в град  , който влизал тогава в римската провинция Илирик. Царят извел Еразма пред медния идол на Зевс и му заповядал да принесе жертва и да се поклони на идола. Св. Еразъм отказал решително, затова царят заповядал да го подложат на тежки мъки, а след това го хвърлил в тъмница. Но се явил ангел Божий - както някога на   - и го извел от тъмницата.     После св. Еразъм посетил с проповед Кампания, след което се върнал в град Хармелий и тук се поселил в една пещера, където се отдал на аскетически съзерцателен живот до самата си смърт. Той починал в началото на ІV век.   Пещерата с църквицата на св. Еразъм и до днес съществува недалеч от Охрид, където се проповядва великата сила на Божия угодник.", "date": "2018.06.02", "title": "Св. свещеномъченик Еразъм Охридски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382604-%D0%BF%D0%B0%D0%B4%D0%BD%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B3%D0%BE%D0%BB%D1%8F%D0%BC%D0%B0-%D1%82%D0%B0%D0%B9%D0%BD%D0%B0", "text": "В деня, в който стана ясно, че принц Хари и Меган Маркъл са сгодени, светът разбра, че нещо недопустимо досега ще се случи в кралското семейство. Тя е американка, актриса, разведена и по-стара от принца, иначе казано, налице са всички условия този брак да не се състои.   82 години след като крал Едуард се отказва от престола заради американката Уолис Симпсън обаче нещата в Бъкингамския дворец вече са различни. Кралицата даде разрешението си за сватбата и на 19 май звездата от \"Костюмари\" официално стана член на британското кралско семейство и херцогиня на Съсекс.     В деня на сватбата си Маркъл изглеждаше зашеметяващо в рокля на \"Живанши\". Въпреки очакванията, че актрисата няма да изневери на стила си и ще видим нещо доста по-екстравагантно и смело от тоалета на Кейт Мидълтън, когато беше булка, Меган изненада всички с изчистената си визия.     И двете ѝ рокли в този така специален за нея ден бяха снежно бели, без никакви допълнителни украшения по тях от камъни, перли или дантела. Но какво ли е било мнението на Маркъл за роклята на първата ѝ сватба. На 10 септември 2011 г. тя се омъжва за кинорежисьора Тревър Енгелсън, с когото се разделят две години по-късно. Преди 7 години 30-годишната тогава Маркъл залага на бохемска булчинска визия.     Гръмна чутовен скандал около кралската сватба на принц Хари и Маркъл   Тя е с пусната небрежно коса и дълга бяла рокля без презрамки и V-образно деколте. Акцент на тоалета придава сребърен колан около талията ѝ. Простотата на роклята приляга напълно на неангажиращата атмосфера на сватбата, която се състояла на плажа в Ямайка. Пълна противоположност на церемонията преди седмици, гледана от хора по целия свят, нали.     За разлика от повечето дами, изглежда Маркъл не е голям почитател и на бижутата. На сватбата си с принц Хари тя носеше единствено малки обеци и тиара.     Диадемата имаше 11 блестящи секции, осеяни с големи и малки брилянти. Тя е била изработена за кралица Мери през 1932 г., за да се съчетае с разкошната брошка, която вече била получила като сватбен подарък през 1893 г. И двете украшения били завещани от кралица Мери на нейната внучка Елизабет.     Тепърва ще видим много промени в стила на американката.   На първата си официална изява като херцогиня Меган Маркъл показа, че вече се съобразява с две основни правила в стила на една дама от кралското семейство - определената дължина на полата/роклята и задължителният чорапогащник.", "date": "2018.06.02", "title": "Падна поредна голяма тайна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382605-%D1%82%D0%B5%D0%B7%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B1%D0%B0%D0%B1%D0%B8%D1%87%D0%BA%D0%B8-%D1%81%D0%B5", "text": "Атрактивни и секси! Така се чувстват дамите, фотографирани от Криси Спаркс от Бирмингам. Тя е майстор на \"будоарната фотография\" и с помощта на грим, осветление и лека режисура може да вземе от всяка една жената най-доброто.    \"Целта ми е да взема от всяка една жена най-доброто. Без значение на колко са години, дали са слаби или пълни. С правилното позиране, осветление и стилизиране всяка една жена може да изглежда красива\", убедена е Криси.    В студиото си Dollhouse Photography, което предлага и луксозно долно бельо, корсети и рокли, Криси и нейният тим фотографират жени от всички възрасти.    Най-силно трансформацията си личи при по-възрастните жени. \"След като направя снимката, я обработвам с фотошоп и отстранявам всички недостатъци от моделите. Изглаждам силуета, намалявам бръчките, накрая жените са неузнаваеми\", разкрива тайните си Криси.    Тя признава, че реакцията на клиентките й са различни - някои избухват в смях, други се разплакват. Повечето благодарят и дори носят подаръци. \"Често се вижда как снимките им връщат самочувствието, когато се видят пак толкова красиви\", разказва талантливата фотографка.    Вижте и вие удивителните трансформации:                        ", "date": "2018.06.02", "title": "Тези няколко бабички се ..."}
