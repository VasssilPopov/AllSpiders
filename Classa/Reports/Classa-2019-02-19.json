{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392807-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%BD%D0%B0-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%82-%D1%81%D0%B2%D0%B5%D1%82%D0%B0", "text": "Данните за България сочат сериозно одобрение за международната политика на Европейския съюз     Това са изводите от международното изследване „В края на годината“ на световната асоциация „Галъп интернешънъл“, проведено в 57 страни по целия свят   Почти еднакъв дял – съответно 56% и 52% – от 52 494 интервюирани граждани по целия свят имат негативно мнение по отношение на ролята на двете военни суперсили, като само един от четирима вярва, че външната им политика има стабилизиращo въздействие върху международните отношения.  Около 2/3 трети от руснаците са убедени, че външната политика на тяхната държава има стабилизиращ ефект. Процентът сред американските граждани по отношение на външната политика на САЩ обаче е значително по-нисък - това отразява дълбоките вътрешни разделения в общество им.  Глобално, Европейският съюз се възприема като най-стабилизиращата сила в света и има положителни нетни стойности (разлика между дяловете на положителни и дяловете на отрицателни отговори) във всички изследвани региони, с изключение на Русия и Западна Азия.  Външната политика на Китай се възприема отрицателно, но не в такава степен, в каквато тази на САЩ и Русия.  ПОВЕЧЕ ОТ ПОЛОВИНАТА ОТ ИНТЕРВЮИРАНИТЕ БЪЛГАРИ СМЯТАТ, ЧЕ ВЪНШНАТА ПОЛИТИКА НА ЕС ИМА СТАБИЛИЗИРАЩА РОЛЯ  Данните от България сочат сериозно одобрение за международната политика на Европейския съюз. 60% смятат, че тя е стабилизираща, а 16% са на обратната позиция. Останалите нямат мнение. Нетната стойност (+44) е осезаемо по-висока от глобалната (+14).  Противоположно, с ниска нетна стойност (-36), е отношението на българите към външната политика на САЩ. По отношение на руската външна политика, 43% от българските граждани са отговорили положително срещу 27% отрицателно, т.е. нетната стойност е +16. Останалите нямат мнение.  Въпреки, че външната политика на Китай получава също положителна нетна стойност (+4), твърде големият процент (52%) отговорили „Не знам“ сочи по-скоро липса на знание по темата.    \"Жалко е, че единствената определена като положителна глобална сила, ЕС, е в дълбока вътрешна криза\". Глобалната картина отново наподобява тази по време на Студената война, но всъщност есъвсем различна, защото глобалният ред, установен след Втората световна война, се разпада пред очите ни с всеки изминал ден. В миналото, напрежението между суперсилите всъщност не беше дестабилизиращо - заради договорените правила. Обратно, основната характеристика на настоящата международна обстановка, най-просто може да се определи с две думи: без правила. Или: нарушени правила. Разбира се, можем да се опитаме да се успокоим, като твърдим, че това не е точно така. Но това няма да промени нуждата от спешен диалог между САЩ, Русия, Китай и ЕС за нови международни правила. Исторически погледнато, всеки нов световен ред винаги се е налагал със сила и кръв. Не можем да си го позволим отново, защото следващият път ще бъде последен за всички. \"  Данни за отношението към международната политика на САЩ           Данни за отношението към международната политика на Русия         Данни за отношението към международната политика на Китай          Данни за отношението към международната политика на ЕС          Методология, размер на извадката и работа на терен:  Настоящото изследване е част от ежегодния изследователски проект на световната асоциация „Галъп интернешънъл“, наречен „Край на годината“ - ежегодна традиция, инициирана и проектирана под председателството на д-р Джордж Галъп през 1977 г. Тази година тя бе осъществена от световната асоциация на „Галъп интернешънъл“ и партньори в 57 страни по света, представляващи населението на всички страни от Г-20 (с изключение на Китай) и около 57% от световното население.  Поради политически, културни или религиозни особености, някои въпроси от проучването не се задават във всички страни.  Въпросът за международната политика на четирите суперсили е зададен в 54 държави сред общо 52 494 души. Във всяка изследвана страна е реализирана представителна извадка от около 1000 мъже и жени, интервюирани по метода „лице в лице“, по телефона или онлайн. Статистическата грешка за проучването е между +/– 3%-5% при доверителен интервал от 95%. Теренната работа е проведена в периода от октомври 2018 г. до януари 2019 г.  Покритие на изследването по региони:    Общо за ЕС: Комбинира западните и източните части на ЕС (n=13 615)   Западна част на ЕС: Австрия, Финландия, Франция, Германия, Италия, Холандия, Испания, Обединеното кралство (n=7 510)   Източна част на ЕС: България, Чехия, Латвия, Полша, Румъния, Унгария (n=6 105)   Европейски държави извън ЕС: Албания, Армения, Босна и Херцеговина, Грузия, Косово, Македония, Молдова, Сърбия, Швейцария, Украйна (n=9 461)   САЩ (n=1 045)   Канада (n=600)   Индия (n=1 001)   Русия (n=1 000)   Латинска Америка: Аржентина, Бразилия, Колумбия, Еквадор, Мексико, Парагвай, Перу (n=5 526)   Източна Азия: Хонконг, Индонезия, Япония, Филипини, Република Корея, Тайланд, Виетнам (n=6 400)   Западния Азия: Афганистан, Азербайджан, Казахстан, Пакистан, Турция (n=5 671)   Близък изток: Ирак, Йордания, Ливан, Сирия, Саудитска Арабия (n=5 351)   Африка: Гана, Нигерия, Южна Африка (n= 2 815)   Австралия и Нова Зеландия (n=2 039)  За „Галъп интернешънъл“        ", "date": "2019.02.19", "title": "Международните политики на САЩ и Русия дестабилизират света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392801-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B5%D0%BC%D0%B0%D0%BB-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D1%81%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0-%D0%BA%D0%B8%D0%B1%D0%B5%D1%80%D0%B8%D0%B7%D0%BC%D0%B0%D0%BC%D0%B8", "text": "Арестуваният в София преди седмица израелец Гал Барак, с прякор „Вълкът от София”, е бил приеман в кабинета на премиера Бойко Борисов. Това се вижда от публикация в онлайн изданието „Файненшъл телеграм” (виж  ).       Снимката е от март 2018 г., пуснал я е в своята фейсбук-страница равин Йосиф Саломон, представител на ортодоксално еврейско религиозно течение в София. Гал Барак беше арестуван преди седмица в сътрудничество на българската полиция с австрийски и германски служби. Барак е обвиняван за интернет измами с криптовалути и с търговия с т. нар. бинарни опции, при която е завлякъл парите на над 100 000 интернет потребители. В публикациите се твърди, че ги е ощетил с над 200 млн. долара, а според някои източници – с над 250 млн. евро.   Т. нар. бинарни или двоични опции бяха забранени в Европейския съюз миналата година. Това е вид финансова търговия през интернет, която е по-скоро хазарт – примерно, залагаш 100 долара за курса на някакви акции или цена на суровини, ако цената се вдигне, печелиш около 70% от заложеното, ако падне, губиш заложеното.     Предполага се, че Гал Барак, който от няколко години е базиран в София и според публикациите използва за схемите си „Инвестбанк”, е бил щедър дарител на равина Саломон, а според изданието „Файненшъл телеграм”, го е вкарал в измамните си схеми. „Информираха ни хора на Гал Барак, че той е вкарал равина в бизнеса с бинарни опции в София. Това звучи малко странно, нали? Равини и членове на тяхната общност са играли съществена роля в международно пране на пари на колумбийски кокаинов картел и в други незаконни постъпления. В края на 80-те и началото на 90-те равини в САЩ и техни съконспиратори – повечето от които са били членове на общности на равините – са били обвинени за пране на пари на колумбийски наркокартели.” – това пише изданието „Файненшъл телеграм”. Там дават и връзка с две публикации на „Ню Йорк таймс” и „Дейли нюз” от 1993 и 1994 г. (виж   и  ) и с конкретно съдебно дело (виж  . По-нататък „Файненшъл телеграм” обяснява, че човек от мрежата за пране на пари през 90-те години е близък с арестувания Гал Барак и той на практика е въвлякъл равина от София в своя бизнес. „Човек може да се учуди как въпреки многото свидетелства за неговата кибер престъпна дейност, той още не е обезпокояван от службите в България. Добре, има очевиден отговор на този въпрос: Гал Барак харчи много пари да подкупи властите и техните служители. Нещо повече – той има близки връзки с равина Йосиф Саломон в София. Тази връзка е с най-голяма важност за предпазването на „вълка от София” и неговия отбор” – пише още във „Файненшъл телеграм”.   Очевидно авторите намекват и за протекция и от най-високо ниво, щом са илюстрирали с такава снимка материала си. Ако австрийските и германските служби, които са безкомпромисни с финансовите интернет-схеми не са се намесили, Гал Барак щеше да продължи необезпокояван да действа от офиса си в София и да зарибява още потребители на интернет. Равинът Йосиф Саломон е изключително активен в София. Може да се види, че е бил приеман от президента Плевнелиев, от премиера Борисов, поздравявал е Борисов и ГЕРБ за изборната им победа, посещавал е областния управител на София и представители на властта из страната. Придружавал е на чествания и инициативи израелския посланик. Това благосклонно отношение на властта и премиера към равина (Борисов дори е пускал снимки с него на фейсбук-страницата си) обяснява и защо новината за ареста на Гал Барак така старателно е премълчавана от българските медии.  ", "date": "2019.02.19", "title": "Борисов приемал в кабинета си арестуван за киберизмами"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/392802-%D1%80%D1%8A%D1%81%D1%82%D1%8A%D1%82-%D0%BD%D0%B0-%D0%B7%D0%B0%D0%B5%D0%BC%D0%B8%D1%82%D0%B5-%D0%BE%D1%82-%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5-%D0%B7%D0%B0-%E2%80%9E%D0%B1%D1%8A%D1%80%D0%B7%D0%B8-%D0%BA%D1%80%D0%B5%D0%B4%D0%B8%D1%82%D0%B8%E2%80%9C-%D1%81%D0%B5-%D0%B7%D0%B0%D0%B1%D0%B0%D0%B2%D1%8F-%D1%82%D1%80%D0%B5%D1%82%D0%BE-%D1%82%D1%80%D0%B8%D0%BC%D0%B5%D1%81%D0%B5%D1%87%D0%B8%D0%B5", "text": "Трето тримесечие банковата статистика отбелязва забавяне на ръста на заемите от компании, отпускащи т.нар. „бързи кредити“. От края на март 2016 г., в продължение на 12 поредни тримесечия, до март миналата година кредитирането на небанковите дружества непрекъснато растеше, напомня  . Предварителните данни на Българската народна банка показват, че в края на декември 2018 година  вземанията  по заеми на дружествата, специализирани в кредитиране, са в размер на 2,446 млрд. лв. (2,3% от БВП), докато  в края на декември 2017 година бяха за 2,748 млрд. лева (2,7% от БВП ).     Те намаляват с 11% (302,3 млн. лева) на годишна база, а нарастват с 0,5% (12,6 млн. лева) в сравнение с края на септември 2018 година. Върху вземанията по кредити оказват влияние и  нетните продажби  на кредити от дружествата, които за последните дванадесет месеца са в размер на 92,4 млн. лева. На годишна база продадените кредити са в размер на 94,5 млн. лева (в т.ч. 18,5 млн. лева през четвъртото тримесечие на 2018 г.), а закупените – 2,1 млн. лева (в т.ч. 0,4 млн. лева през четвъртото тримесечие на миналата година)   ВЗЕМАНИЯ ПО КРЕДИТИ       В централната банка изчислиха, че в  матуритетната структура  преобладават кредитите за  над пет години , които са 1,073 млрд. лева в края на декември. Те се увеличават с 1,9% (19,9 млн. лева) в сравнение с година по-рано  и с 1,2% (12,8 млн. лева) на тримесечна база. Относителният дял на тези кредити в общия размер на вземанията по кредити нараства от 38,3% в края на декември 2017 г. до 43,9% в края на четвъртото тримесечие на 2018 година. Към 31 декември 2018 г. вземанията по кредити с матуритет  над една до пет години  са 664 млн. лева. Те намаляват с 15,7% (123,8 млн. лева) на годишна база, а се увеличават с 1,7% (11,2 млн. лева) на тримесечна. Вземанията по кредити с матуритет  до една година  в края на миналата година са 498,5 млн. лева, като за една година намаляват с 11,8% (66,5 млн. лева), а нарастват с 2,5% (12,2 млн. лева) в сравнение с края на септември  миналата година. Към 31 декември размерът на  необслужваните кредити  е 210,5 млн. лева. Те намаляват с 38,5% (131,9 млн. лева) на годишна база и с 10,1% (23,6 млн. лева) на тримесечна.   СТРУКТУРА НА ВЗЕМАНИЯТА ПО КРЕДИТИ       Вземания по кредити от резиденти по институционални сектори   В края на декември вземанията по кредити от  домакинствата  и фирмите, които ги обслужват, намаляват на годишна база с 12% (265,9 млн. лева) до 1,943 млрд. лева. Спрямо края на септември те обаче се повишават с 3,7% (69,7 млн. лева), отчитат в БНБ. Относителният им дял в общия размер на вземанията по кредити от резиденти намалява от 81,4% в края на декември 2017 г. до 80,2% в края на миналата година. В края на декември вземанията по кредити от  фирмите  са 409,1 млн. лева, като намаляват с 8,3% (36,9 млн. лв.) на годишна база и с 10,9% (49,9 млн. лева) на тримесечна. Относителният им дял в общия размер на вземанията по заеми от резиденти нараства от 16,4% в края на декември 2017 г. до 16,9% в края 2018 година.   ВЗЕМАНИЯ ПО КРЕДИТИ ОТ РЕЗИДЕНТИ ПО ИНСТИТУЦИОНАЛНИ СЕКТОРИ       Банковата статистика показва, че в структурата на вземанията по кредити от домакинствата преобладават  потребителските кредити , които са 1,810 млрд. лева в края на годината. Те намаляват с 12,1% (250,2 млн. лева) на годишна база, а се увеличават с 4% (70,2 млн. лева) спрямо края на септември 2018 година. Относителният им дял в общия размер на вземанията по заеми от сектор “Домакинства и НТООД” намалява за една година от 93,3% към края на декември 2017 г. до 93,2% към 31 декември 2018 година. Размерът на  жилищните заеми  в края на четвъртото тримесечие на миналата година е 33,4 млн. лева и намалява с 38% (20,5 млн. лева) за една година. Спрямо септември 2018 г. той нараства с 6,5% (2 млн. лева). Относителният дял на тези кредити в общия размер на вземанията от домакинствата е 1,7% в края на 2018 г. при 2,4% в края на същия месец на 2017 година. Другите заеми  са общо 99,5 млн. лева в края на декември 2018 г., като на годишна база те се увеличават с 5% (4,7 млн. лева), а намаляват с 2,5% (2,5 млн. лева) спрямо края на третото тримесечие на миналата година. За една година относителният им дял нараства от 4,3% в края на декември 2017 г. до 5,1% в края последния месец на 2018 година.   ВЗЕМАНИЯ ПО КРЕДИТИ ОТ СЕКТОР ДОМАКИНСТВА И НТООД       Източници на финансиране   В края на декември  пасивите  на дружествата, специализирани в кредитиране на бързи заеми, са 2,935 млрд. лева, докато година по-рано бяха 3,345 млрд. лева. За една година те намаляват с 12,3% (410,5 млн. лева) и с 0,1% (2,7 млн. лева) в сравнение с края на третото тримесечие на 2018 година. В структурата на пасивите преобладават получените кредити, които в края на декември 2018 година възлизат на 1,471 млрд. лева. Размерът им намалява със 7,5% (119,7 млн. лева) за една година, а нараства с 3,6% (51,4 млн. лева) в сравнение с края на третото тримесечие. Заемите с матуритет  над една година  представляват 85% от общия размер на получените кредити в края на декември 2018 г. при 71,2% в края на същия месец на 2017 година. В края на миналата година техният размер е 1,251 млрд. лева и на годишна база нараства с 10,4% (117,9 млн. лева), а с 3,5% (42,3 млн. лева) е увеличението спрямо края на третото тримесечие на 2018 година. В структурата на получените кредити преобладават  заемите от резиденти , които са 1,152 млрд. лева. За една година те се увеличават с 39,2% (324,6 млн. лева) и растат с 15,7% (156,5 млн. лева) на тримесечна база. Относителният дял на тези кредити в общия размер на получените заеми се увеличава от 52% в края на декември 2017 г. до 78,3% към 31 декември 2018 година. В края на декември 2018 година размерът на  емитираните дългови ценни книжа  от дружествата, специализирани в отпускане на бързи заеми, е 39,7 млн. лева. Той се увеличава с 1,6% (0,6 млн. лева) в сравнение с година по-рано и нараства с 4,5% (1,7 млн. лева) на тримесечна база.  ", "date": "2019.02.19", "title": "Ръстът на заемите от компаниите за „бързи кредити“ се забавя трето тримесечие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392803-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%B5%D1%82%D0%BA%D0%BE-%D0%BA%D0%B0%D1%80%D0%B0%D0%B2%D0%B5%D0%BB%D0%BE%D0%B2-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BD%D0%B0-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82", "text": "  На 20 февруари 1901 година идва на власт правителство с министър-председател Петко Каравелов. Първата работа на новия кабинет е да изготви Закон за изменение на избирателния закон. В него е записана поправка, с която се забранява на циганите да гласуват. Мотивът – техните гласове се купуват най-лесно. С малки поправки тази рестрикция е действала у нас в продължение на цели 35 години.            ", "date": "2019.02.19", "title": "Правителството на Петко Каравелов забранява на циганите да гласуват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392804-%D0%B2-%D0%BF%D1%80%D0%BE%D1%81%D0%BF%D0%B5%D1%80%D0%B8%D1%80%D0%B0%D1%89%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%85%D0%BE%D1%80%D0%B0-%D1%81%D0%B0%D0%BC%D0%B8-%D1%81%D0%BB%D0%B0%D0%B3%D0%B0%D1%82-%D0%BA%D1%80%D0%B0%D0%B9-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%BE%D1%82-%D0%BE%D1%82%D1%87%D0%B0%D1%8F%D0%BD%D0%B8%D0%B5%D1%82%D0%BE-%D0%B8-%D0%BC%D0%B8%D0%B7%D0%B5%D1%80%D0%B8%D1%8F%D1%82%D0%B0", "text": "НЕВИДИМИТЕ СЪДБИ НА ТЕРИТОРИЯТА   Насилието, агресията, престъпността, отчаянието. Всеки ден на Територията. Тази сутрин военен отново изби семейството си, отново в Нови Искър. Днес почина и дядото от Белащица, пребит и ограбен за 200 лева. Друга новина пак от днес – почина жената, подпалила се от мизерия и отчаяние в с. Камен. Пак новина от днес – в с. Динково, 86-годишна жена е пребита и ограбена. Влошава се състоянието на ранения в Кюстендил. Все жертви. Които ще забравим след три дена. Поредните животи, отишли си сред кръв , пламъци и писъци. Европейско!     Апокалипсис сега. А ние като щрауси си заравяме главите в пясъка и предпочитаме да коментираме новичок и хибридни атаки, Гуйадо и парите на Венецуела, а не ужасът и адът, в които живеем. Сървайвърът на Територията е ежедневен. Никой освен политиците и бизнесмените около тях не е застрахован да бъде пребит посред бял ден на улицата за някой лев. Или убит заради някой пръстен или ланец. Или просто защото е погледнал накриво или е бил на неподходящото време на неподходящото място.     Стресът ни докарва до постъпки, несъвместими с разума и оцеляването. Агресия, самонаранявания, емоционални изблици, липса на възможност за реална оценка на ситуацията, умишлено заравяне на главите в пясъка. Но това не решава нищо. Причината трябва да се излекува, не следствието. Защото в мизерията, в стреса, в отчаянието си, хората не са способни да мислят разумно. И се нахвърлят като животни едни върху други, убиват за стотинки, палят се, защото не могат да живеят повече като скотове!     И са САМО СТАТИСТИКА! Да си спомняте някой политик извън популистките изказвания да е обърнал внимание на тези случаи, да е отишъл да види ограбените старци по селата, да е отишъл при жената, която се запали сама, в болницата да попита ЗАЩО, ПО ДЯВОЛИТЕ, В ПРОСПЕРИРАЩА ЕВРОПЕЙСКА БЪЛГАРИЯ ХОРА САМИ СЛАГАТ КРАЙ НА ЖИВОТА СИ ОТ ОТЧАЯНИЕ ОТ МИЗЕРИЯТА? Няма да отидат. А ние предпочитаме да забравим, да сложим тези случаи в килера с вечното: „Слава Богу, този път не съм аз!“. ТОЗИ ПЪТ! А СЛЕДВАЩИЯТ?      ", "date": "2019.02.19", "title": "В просперираща европейска България хора сами слагат край на живота си от отчаянието и мизерията?"}
{"url": "http://www.classa.bg/%D1%81%D0%B2%D1%8F%D1%82/item/392805-%D1%80%D1%83%D1%81%D0%B8%D1%8F-%D0%B7%D0%B0%D0%B4%D0%BC%D0%B8%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D0%BE-%D0%B4%D0%BE%D0%B1%D0%B8%D0%B2-%D0%BD%D0%B0-%D0%BD%D0%B5%D1%84%D1%82", "text": "През декември 2018 година Русия заема второ място по обема на добив на петрол, с показател 10,738 милиона барела дневно, свидетелстват данните на организация „Съвместна инициатива за петролна статистика (JODI), предават РИА Новости и Агенция “Фокус”.     По този начин Москва задмина Рияд и отстъпва единствено на Вашингтон.  Освен това, за разлика от своите конкуренти, пазарът на руския нефт демонстрира ръст.  През декември 2018 г. САЩ са добивали 11,658 милиона барела нефт дневно (0,3 по-малко от предходния месец), а Саудитска Арабия – 10,643 милиона (снижение с 4,06%).  Износът на саудитски петрол през декември се е съкратил с 6,65% – до 7,668 милиона барела дневно, а този на САЩ с 0,17%, до 2,407 милиона барела.  От данните на организацията следва, че през декември Русия е изнасяла по 5,615 милиона барела дневно, а през октомври – по 5,268 милиона барела.    ", "date": "2019.02.19", "title": "Русия задмина Саудитска Арабия по добив на нефт"}
{"url": "http://www.classa.bg/%D1%81%D0%B2%D1%8F%D1%82/item/392806-16-%D1%89%D0%B0%D1%82%D0%B0-%D1%81%D1%8A%D0%B4%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Мярката ще позволи на държавния глава да заобиколи Конгреса и да получи финансиране в размер на 5.7 милиарда долара за стена по границата с Мексико.  Обединение от 16 американски щата, водени от Калифорния, съдят администрацията на президента Доналд Тръмп за решението му да обяви национално извънредно положение, съобщи Ню Йорк Таймс.      Мярката ще позволи на президента да заобиколи Конгреса и да получи финансиране в размер на 5.7 милиарда долара за стена по границата с Мексико. Искането е внесено в Районния съд на Сан Франциско, Калифорния само три дни след като Доналд Тръмп обяви извънредното положение. В материалите по делото 16-тте щата настояват, че президентът няма правомощия да отклонява средства за строеж на стена, защото Конгресът контролира разходите.  ", "date": "2019.02.19", "title": "16 щата съдят президента Доналд Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392798-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D0%B7%D0%BD%D0%B0%D1%86%D0%B8", "text": "  Това е коментар за малките дипломатически знаци с големи политически послания. Ако един посланик отиде на крака в Министерския съвет, той има две линии на поведение. Или далеч от камерите да предаде важна информация на българските власти, подтиквайки ги към определени действия, но оставяйки ги да създават впечатлението, че държат под контрол тези действия. Или самият посланик да демонстрира контрол над ситуацията, заставайки с лицето си зад определени твърдения, водещи до действия.  Ерик Рубин избра втория вариант.  Американският посланик не само отиде в Министерския съвет през седмицата, но и говори първи пред журналистите. Той предпочете обществото да разбере от него, че милиони венецуелски пари са прехвърляни в България и не даде тази \"привилегия\" на българските си домакини.   Въпросът е защо? И отговорът няма да хареса на българските власти. Подобна демонстрация от американския посланик показва липса на доверие в способността на институциите да се справят с проблемни ситуации, които освен България засягат и други страни. И това е проблем.  Ерик Рубин не спря дотук. Само няколко часа след появата си в Министерския съвет, той даде интервю в \"Свободна Европа\", в което заяви: \"Има данни за вмешателство в българската политическа система чрез разпространение на фалшиви новини и опит за манипулиране на медийната среда\".     Той е наясно за начините, по които се изкривява всяка важна информация, как се манипулира и как и от кого се създават внушения с цел да се раздели обществото. Нещо, което българските власти често констатират, но не разобличават.  От думите на американския посланик става ясно, че Министерството на правосъдието на САЩ е изпратило отново в България свой представител заради корупцията и върховенството на закона.  Досега Борисов се опитваше да балансира между Изтока и Запада. Сложна и рискована задача. Появата на британския и американския посланик в рамките на 72 часа в Министерския съвет по еднотипен начин, показва, че този баланс вече е невъзможен за София. Показва също, че службите на тези страни знаят кой какво прави и какви последствия има това не толкова за българската, а за общата европейска сигурност. И ако София не се справя с тези проблеми, те ще се намесват шумно и категорично.   Ще ви дам един пример. Британците надали се интересуват толкова от господин Гебрев, хранителните му навици или неговите бизнес отношения с този или с онзи. Те се интересуват единствено от въпроса - как руски агент човек с фалшива самоличност влиза три пъти на българска територия и три години по-късно се появява в Солсбъри със същата самоличност? Това означава, че тази самоличност не е била разкрита и не е била компрометирана. Или нашите служби изобщо не са разбрали, или не са споделили тази информация със своите партньори.  Директните дипломатически знаци обаче означават и още нещо. Да не си правим илюзии, че Вашингтон, Брюксел или Лондон искат смяна на властта в София. Особено при наличието на парламентарна опозиция с нееднозначно отношение по гореописаните въпроси и президент, който така и не взе отношение нито по подозрението, че агент на руските служби, замесен в случая \"Скрипал\" три пъти е влизал в страната, нито по съмнителните парични преводи от Венецуела.  Сигналът е, че повече няма да има търпимост към скрити и явни зависимости в навечерието на решаващ вот за цяла Европа. И ако Борисов не го разбере, ще виждаме все по-често чужди дипломати, които предприемат не дотам типични за дипломацията действия.    ", "date": "2019.02.19", "title": "Дипломатически знаци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392799-%D0%BE%D1%82-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F,-%D1%82%D0%B0-%D0%B4%D0%BE-%D1%80%D0%B0%D0%B7%D0%BD%D0%BE%D0%B1%D0%BE%D0%B9", "text": " вече традиция и изпитана няколко пъти рецепта България отново бе напъхана в капана на геополитически противоборства. Няма значение дали става въпрос за новичок, пране на пари, руска връзка при всички случаи или пряка намеса на чужди посланици за „изясняване на обстоятелства“. Важното е, че не само се влиза в обяснителен режим, не само се насочва внимание натам, където някому е угодно, но и за пореден път се активира разнобоя в общество, институции, партии и медии.     Единственото, което е ясно, че страните в разразилите се нескончаеми пререкания са две - или си със САЩ, или не изоставяш Русия. Ама дали имаме нещо общо като държава с рукола, заместваща новичок, преводи през 3 държави на парични средства от държавна фирма на нарочената Венецуела, пътешествията на руски агенти под прикритие или се правим, че не забелязваме подобни действия на други чужди агенти, няма значение. Едните се чувстват неловко, че са ни набили отново канчетата за пощо-защо, както се изразяваше баба ми-македонката, а другите негодуват, че се излагаме като не гоним руски дипломати. После се оказа, че американски посланик, но в Скопие, се е загрижил за „съществуването на повишен риск от терористична атака в Северна Македония“ и там побързали, съвсем по български, да „предприемат мерки за предотвратяване на терористични атаки от ИД в страната“. Слухове, че е имало нападение срещу посолството на Вашингтон минаха някак като фалшиви новини в информационния поток, но остана да виси въпрос от какъв зор точно сега ИД се е активирала при северо-македонците. Върнали са се онези македонски граждани, които воюваха в редиците на ИД и САЩ са се погрижили за сигурността на новия член на НАТО? Или настроенията в Повардарието не са в унисон с ликуващите заради Преспанския договор западни лидери? Ние пък се отказахме да стискаме палци за онази тръба, която като разклонение от „Турски поток“ трябваше да минава през страната ни, защото слушахме внимателно какво каза държавният секретар Помпео в Будапеща и Братислава при официалните си визити в специално подбрани европейски страни. . Не може да има „Северен поток 2“ и „Турски поток“, защото така Русия ще унищожи Европа. Да се надяваме, че ще минем „през иглени уши“, както се изразява премиерът ни, за да съхраним малко енергийно достойнство, няма смисъл. Този урок сме го чели, за съжаление. Като утеха поне ще си купим F-16, цели 8 бройки, заводът за производство вече бил почти готов и ще има какво да показваме на Гергьовските паради след някоя и друга година. Каквото и да ни се говори, не може да не ни „светне“, когато около нас протичат процеси, които очертават пътища, когато конференция след конференция насочват сигнално ветровете в една или друга посока, когато протести на опозициите заливат съседи като Албания, Черна гора или Сърбия, а „жълтите жилетки“ във Франция не само протестират, но и се готвят за европейските избори. Сценаристите не са много оригинални, защото не е трудно да се предположи кой и защо инициира такива събития. В тази връзка особено впечатляваща бе онази конференция в Полша, заради която Варшава измърмори, че организираната по инициатива на Вашингтон в полската столица среща за сигурността в Близкия изток „не е насочена срещу Иран“, както предварително я бе обявил при посещението си в Кайро Помпео, но и войствените речи със заплахи на Нетаняху срещу персите, и присъствието на онези арабски страни, които ненавиждат Техеран до безразсъдност не оставиха съмнение, че Иран е основната точка в дневния ред. Знаковото отсъствие на Могерини, Меркел, Макрон или по-ниското ниво на присъствие на другите европейски държави е сигнал, че Брюксел прави опити за еманципация, защото не само джобът му изтънява заради санкциите към държавата на аятоласите, но и губи авторитет сред европейските граждани заради васално поведение, както се изразяват някои. За Нетаняху, премиер на Израел, конференцията във Варшава си е удар в десетката, защото може да се похвали как сяда на една маса с арабски приятели, как е в състояние да ги обедини срещу общия враг Иран, изявява се като стожер на мира, като лидер от голям мащаб и това неминуемо ще му донесе дивиденти в предстоящите избори. Зад гърба му е мощното присъствие на САЩ в лицето на вицепрезидент и държавен секретар и то с подобаващи изказвания в посока за съобразяване с линията на държава № 1. Процесът продължава в Мюнхен на конференция по сигурността, за която казаха, че ще дава тон на световната политика през следващата година. Присъствието на най-голямата за всички времена американска делегация в баварската столица е поредно доказателство, че САЩ сериозно са се заели с европейските дела, защото току-виж Москва и Пекин са се разположили удобно на европейски терен. Не само пийват немска бира и шампанско, ами строят онзи път на коприната и заливат Европа с руска газ, което от където и да се погледне си е повече от влияние и сее разкол сред съюзниците. Е, този път в Мюнхен, за разлика от Варшава, има представители и на Русия, министър Лавров, и на Иран, министър Мохамед Зариф, както и президенти като украинския Порошенко и румънския Йоханис. А госпожа Меркел заедно с Могерини не пропуснаха да подчертават ролята на ЕС за стабилност и сигурност не само в Европа, но и в геополитически аспект. Много двустранни срещи, много изказвания, много знаци и интервюта, но в крайна сметка всеки си остана на своите позиции.Не само не се признава за запълване на вакуум или за заемане на роля в многополюсен свят, което притеснява Вашингтон, но и се демонстрира самочувствие с искане да се зачитат интереси и да се играе на „равна нога“. Едните стягат съюзническите редици зад себе си и налагат свои интереси, а другите не приемат изолация и настояват да участват при решаването на всеки конфликт по света, защото са набрали скорост след Сирия и вярват в устойчивостта и духа на народа си. В такава ситуация можем да се задоволим със споменаването на роля на премиера ни, когато награждават в Мюнхен с медал премиерите на Северна Македония и Гърция, Зоран Заев и Ципрас. Важното е, че ще си говорим на македонски в НАТО и пак ще се разбираме. А да, има и висок орден от сръбския президент Вучич, който вече каза, че ще бъде един от първите, който ще признае новото име Р Северна Македония, а тя пък щяла да е мост между Белград и Атина. Тогава защо казват, че светът е тревожен и противопоставянето в геополитиката вещае сътресения от рода на военни стълкновения? Сигурно защото е имало и една друга Мюнхенска конференция, която е наляла вода в мелницата на Голямата война, а тя пък е продължение на онази война, която ни наложи Ньойския договор. Дали конференциите, посещенията на висши лидери на големите държави и указанията на чужди посланици ще осигурят стабилност, мирно решение на конфликтите и ще бъдат гаранция за сигурност? Засега явно ще продължим с темата за новичок, Гуайдо или Мадуро и ще се чудим къде са тези иглени уши, за да се проврем овреме, за да няма нови договорки на големите в наш ущърб. Както обикновено. Яка ни гърбина, казваха предците ни. А дали този път те ще се договарят или така ще се сритат, че да се получи като в поговорката за страданието на магаретата, когато се ритат атовете? Кой да ни каже! Само ритането да не е ядрено, че тогава и атовете ще трябва да му мислят. На конференции отговори явно не се дават. Само се говори. Другото е между редовете.  ", "date": "2019.02.19", "title": "От конференция на конференция, та до разнобой"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392800-%D0%BE%D1%82-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%BC%D0%BE%D0%B6%D0%B5-%D0%B1%D0%B8-%D1%89%D0%B5-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0%D1%82%D0%B0-%D0%B1%D0%BE%D1%80%D0%B1%D0%B0-%D0%B7%D0%B0%D1%81%D0%B5%D0%B3%D0%B0", "text": " революционна ситуация в страната и от \"Позитано\"-20 взеха решение за преминаване почти в нелегалност, Борисов се стресна и даде заден. Може би си представи как майор Деянов ще му обърка още повече работите в бащинията-държава и Корни-Картечарка как го дебне на завоя преди Банкя. Воден от тези страхове, Бойко ще върне прага на преференцията отпреди промените в Изборния кодекс. Освен това ще се открие процедура по избор на нова Централна избирателна комисия. Това беше решено на заседание на Изпълнителната комисия на партията, свикано от премиера Бойко Борисов, съобщава БНТ. \"Ние първи внесохме мажоритарния закон, а и ние винаги като партия сме избирани мажоритарно. Не искам по никакъв начин да остава какъвто и да е оттенък, че на нас изборните правила ни влияят. Но в интерес на истината нека да напомним - предишната ЦИК, нейният мандат беше прекратен предсрочно, когато ние бяхме опозиция. Тази избирателна комисия и този избирателен закон беше промотиран изцяло тогава от г-жа Мая Манолова - сега омбудсман, по време на мандата на БСП е избрано всичко това. Що за нахалство е това?!\", заяви премиерът и лидер на ГЕРБ Бойко Борисов на брифинг в централата на партията.  \"ПП ГЕРБ, след като беше запознат лидера на партията, ще възстанови по подходящия начин т.нар. преференциално гласуване. Защо? Защото сме единствената политическа сила в България, която се вслуша в гласа на 2 милиона и 500 хиляди български избиратели\", заяви депутатът Георги Марков. Той припомни, че е бил мажоритарно избран депутат във Великото народно събрание през 1990 г., когато за първи път половината народни представители бяха избрани мажоритарно.  ", "date": "2019.02.19", "title": "От \"Позитано\"-20 може би ще се откажат от нелегалната борба! Засега!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392797-19-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На този ден слънчевите лъчи огряват четирите статуи на Птах, Ра-Хоракти, Рамзес II и Амон-Ра, намиращи се във вътрешността на храма в Абу Симбел. Този феномен се наблюдава и на 21 октомври.     356 г. - Константин Велики заповядва да се затворят всички езически храмове в Римската империя.     1199 г. - С була на папа Инокентий III е признат новият духовно-рицарски орден - Тевтонския орден.     1861 г. - С манифест на император Александър II в Русия е премахнато крепостничеството.     1878 г. - Американецът Томас Едисон патентова фонографа.     1882 г. - Град Хаджиоглу Пазарджик е преименуван на град Добрич чрез указ на княз Александър Батенберг     1886 г. - По стар стил: Сръбско-българската война: След приключване на войната е сключен Букурещки договор между България и Сърбия.     1910 г. - Открит е Олд Трафорд - стадионът на един от най-големите английски клубове - Манчестър Юнайтед. Съоръжението е с капацитет 80 000 места и става най-големият стадион на Острова.     1915 г. - Първа световна война: Започва Битката за Галиполи.     1924 г. - Персийският шах Ахмад е свален от престола.     1942 г. - Втора световна война: Японската авиация напада град Даруин, Австралия.     1943 г. - Втора световна война: В Тунис започва Битката при прохода Касерин.     1949 г. - Политическият кръг \"Звено\" престава да съществува самостоятелно и се влива в Отечествения фронт     1951 г. - В София се състои премиера на първия антифашистки филм \"Тревога\" (по пиеса на Орлин Василев, сцен. Анжел Вагенщайн, реж. Захари Жендов).     1963 г. - СССР се съгласява да изтегли войските си от Куба.     1986 г. - Космическа програма на СССР: В околоземна орбита е изстреляна космическата станция Мир - първата изследователска станция за дълго обитаване.     1992 г. - С указ на президента за Главен прокурор на България е назначен Иван Татарчев.     2002 г. - Космическият апарат на НАСА Марс Одисий започва мисията по картографиране на повърхността на Марс.     2003 г. - Самолет Ил-76 на иранските авиолинии катастрофира над Шахдад (Иран), загиват 275 души.        ", "date": "2019.02.19", "title": "19 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/392791-%D0%B8%D0%BD%D0%B4%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%BA%D1%83%D0%BF%D1%83%D0%B2%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8-%D0%BF%D0%B5%D1%82%D1%80%D0%BE%D0%BB,-%D0%B2%D1%8A%D0%BF%D1%80%D0%B5%D0%BA%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Индия ще анализира \"търговските съображения и свързаните с тях фактори\", за да определи стойността на вноса на петрол от всяка страна, след като съветникът по националната сигурност на САЩ предупреди да не се купува венецуелски петрол. Джон Болтън предупреди страните и компаниите да не купуват петрол от латиноамериканската страна, след като нефтеният министър на Венецуела Мануел Кеведо предприе изненадващо посещение в Индия, където той заяви, че неговата страна възнамерява да увеличи предлагането на суров петрол на индийския пазар. По време на посещението си, Кеведо се срещна с индийския си колега Дхармендра Прадхан и присъства на конференцията Петротех, която се проведе близо до Ню Делхи, по време на която той увери, че има \"здрави отношения\" с азиатската страна - вторият по големина пазар. \"Ние имаме добри отношения с Индия и искаме да продължим тези отношения\", каза венецуелският министър. Неговата страна продава повече от 300 000 барела петрол на ден на Индия, която иска да удвои продажбите. Коментирайки това събитие, Болтън написа в своя профил в Twitter, че \"нациите и компаниите, които подкрепят кражбата на венецуелски ресурси от Мадуро, няма да бъдат забравени\". \"САЩ ще продължат да използват всичките си правомощия, за да запазят активите на венецуелския народ и ние насърчаваме всички нации да работят заедно, за да направят същото\", пише Болтън в един туит, публикуван заедно с публикация на Bloomberg за посещението на Кеведо в Индия. Говорителят на индийското външно министерство Равиш Кумар, на пресконференция каза по въпроса: \"Венецуела е президент на ОПЕК и Форума на страните износителки на газ. Нямаме бартерна система с Венецуела, търговските съображения и свързаните с тях фактори ще определят стойността на търговията, която имаме с всяка страна.\" Според Кумар, покупките на петрол се основават на \"търговски\" фактори. \"Ние вярваме, че демокрацията, мирът и сигурността във Венецуела са от изключителна важност за напредъка и просперитета на народа на Венецуела, а Индия и Венецуела се радват на близки и сърдечни отношения\", каза Кумар, изразявайки по този начин официалната позиция. на индийското правителство, което смята, че именно венецуелският народ трябва да \"намери политическо решение за разрешаване на различията, чрез конструктивен диалог и дискусия, без да прибягва до насилие\".   От своя страна Ройтерс съобщи, цитирайки източник от правителството в Ню Делхи, че азиатската страна иска от индийския купувач на венецуелски петрол да обмисли плащането към петролната компания PDVSA, санкционирана от Вашингтон, по начин, който заобикаля санкциите на САЩ.   \"Индийският купувач изрази загриженост за това дали ще има проблем с плащанията към PDVSA, затова ние ги посъветвахме да се отдръпнат от банковия и институционалния механизъм на САЩ\", заяви източникът от правителството на Ройтерс.", "date": "2019.02.19", "title": "Индия ще продължи да купува венецуелски петрол, въпреки американските санкции"}
{"url": "http://www.classa.bg/%D1%81%D0%B2%D1%8F%D1%82/item/392792-%D0%BD%D0%B0%D0%B9-%D0%BD%D0%BE%D0%B2%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F,-%D0%BA%D0%BE%D0%B5%D1%82%D0%BE-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5-idex-%D0%B2-%D0%B0%D0%B1%D1%83-%D0%B4%D0%B0%D0%B1%D0%B8", "text": "На 17 февруари в Абу Даби (Обединените арабски емирства) започна международното изложение на оръжия IDEX, което ще посреща посетители до 21 февруари. Този панаир е един от най-важните в света и се провежда два пъти годишно. Ето най-новите руски оръжия, изложени там. Панцир-МЕ Руската компания \"Рособоронекспорт\" представя за първи път Панцир-МЕ, военно-противовъздушна система, комбинираща ракети и артилерийски оръжия, която може едновременно да стреля срещу четири цели, разположени на 20 км и на височина до 15 км, дори и да идват от различни страни Панцир може да се монтира на кораби с водоизместимост над 300 тона и осигурява безопасна защита срещу всички видове въздушни атаки. Противовъздушна отбранителна система Викинг Викинг е подобрена експортна версия на системата за противовъздушна отбрана Бук-M3. Максималният обсег на стрелба на Викинг е 65 километра. В допълнение, системата може да унищожи едновременно шест цели. Ракети С-13T Руският консорциум Тежмаш, специализиран в разработването на различни боеприпаси, представя на IDEX новата ракета S-13T, която може да премине през тежка броня и дебел бетон и да продължи да лети към наземни цели. Тези ракети са предназначени да унищожават вражески самолети, оборудване и войски, скрити в бетонни или подземни убежища. В зависимост от модификацията, тя има обхват от 1100 до 4000 метра. Те могат да пробият до 6 метра почва и един метър стоманобетон. Танк T-90MС Новият танк T-90MС, представен в Абу Даби, е високо прецизно оръжие, снабдено с подобрено 125-милиметров оръдие. В допълнение, той има разнообразие от боеприпаси, включително управляеми ракети и фрагментиран снаряд с висока експлозивност и забавен взривател. Този модел танк може да бъде особено интересен за пустинята, тъй като може да работи в условия на високи температури на околната среда. Тестовете също така показаха, че е еднакво добър за пресичане на плавателни пътища и други препятствия. Саморазрушаващ се дрон от Калашников Руският консорциум Калашников представи новия си модел KУБ под формата на модел в мащаб 1: 2. Самият безпилотен самолет представлява взривен заряд, който избухва, когато достигне целта си. Това са някои от характеристиките на това оборудване, произведено и разработено от компанията ЗАЛА Аеро: Скорост на полета: 80-130 километра в час Автономност на полета: 30 минути Максимално натоварване: 3 кг Размери: 1.210 х 950 х 165 мм. Бронирана лимузина Аурус Лимузината Аурус е проектирана специално за висшите служители на руската държава и бе представена за пръв път на 7 май в Русия. Сега тя има световна премиера в Абу Даби. Тези бронирани превозни средства, част от проекта \"Кортеж\", се използват от руския президент Владимир Путин и други високопоставени руски служители.", "date": "2019.02.19", "title": "Най-новите оръжия, което Русия представя на международното изложение IDEX в Абу Даби"}
{"url": "http://www.classa.bg/%D1%81%D0%B2%D1%8F%D1%82/item/392794-%D0%B2%D1%81%D0%B8%D1%87%D0%BA%D0%B8-%D1%81%D1%8A%D1%8E%D0%B7%D0%BD%D0%B8%D1%86%D0%B8-%D1%81%D1%80%D0%B5%D1%89%D1%83-%D1%81%D0%B0%D1%89", "text": "През 2009 г. тогавашният вицепрезидент на САЩ Джо Байдън пристигна в Мюнхен, за да „натисне копчето за рестартиране“ на отношенията с Русия. Десетилетие по-късно той дойде отново, за да предложи на света по-добри отношения, този път със собствената му страна. На Мюнхенската конференция по сигурността Байдън обеща, че „Америка ще се върне“, когато Доналд Тръмп напусне поста и бе възнаграден са тези си думи с аплодисменти и ставане на крака от страна на делегатите, които смятат безцеремонната външнополитическа позиция на президента за отблъскваща, посочват.     Но тяхното въодушевление разкри и отслабената позиция на западната дипломация, която се сблъсква със самоуверената настъпателност на Тръмп, казаха присъствали на конференцията европейски дипломати и политици. Приемникът на Байдън – Майк Пенс, беше посрещнат с мълчание на прием във величествения баварски парламент в петък вечерта, след като започна изказването си с думите: „Нося ви поздрави от 45-ия президент на Съединените щати – президента Доналд Тръмп“. Четиридневното му пътуване в Европа успя само да задълбочи разделенията с традиционните съюзници по въпроси като Иран и Венецуела и не предложи особена надежда за справяне със заплахи, вариращи от ядрените оръжия до климатичните промени, казаха дипломати и служители. Опасенията за ролята на Вашингтон в света се усещат от обикновените хора, както и от специалистите по външна политика. В Германия и Франция половината население смята американската сила за заплаха, което е значително увеличение в сравнение с 2013 г., а този възглед се споделя от 37 процента от британците, заяви в доклад изследователският център „Пю“ във Вашингтон преди външнополитическия форум в Мюнхен. Попитан за тревогата на европейците от лидерския стил на Тръмп, висш американски служител, пътувал в самолета на Пенс „Еър форс 2“, каза, че речта на вицепрезидента в Мюнхен в събота в хотел „Байеришер хоф“ ще „им помогне да добият различна перспектива“. „Танто за танто“ Европейците може и да не харесаха посланието „Америка на първо място“, но нямаше съгласуван отговор на него. Германската канцлерка Ангела Меркел беше сама, след като френският президент Еманюел Макрон отмени участието си в последния момент. Това накара някои да изразят съжаление, че Западът не е способен да поддържа основания на правила международен ред, който Вашингтон защитаваше в продължение на 70 години, преди Тръмп да влезе в Белия дом. „За съжаление, логиката „танто за танто“ е доминираща . . . Мисля, че това ни връща към въпроса за просветеното водачество“, каза генералният секретар на наблюдаващата сигурността и човешките права Организация за сигурност и сътрудничество в Европа Томас Гремингер. „Ние отново имаме нужда от лидери, които не вярват само в краткосрочните цели“, заяви той за Ройтерс. На Китай се падна да помага на Меркел в нейната защита на изградения след Втората световна война ред, след като високопоставеният китайски дипломат Ян Цзечъ говори на безупречен английски повече от 20 минути за достойнствата на отворената търговия и световното сътрудничество. Посланието на Пенс всъщност беше, че стълбовете на американската външна политика се изграждат наново на различна основа: изолиране на Иран, сдържане на Китай, връщане на американските войски в родината и изискване европейските сили да следват американската линия. Нарушен диалог? След като използва реч във Варшава в четвъртък, за да обвини Великобритания, Франция и Германия, че се опитват да подкопаят санкциите на САЩ срещу Иран, в Мюнхен Пенс призова Европейския съюз да признае председателя на венецуелския парламент Хуан Гуайдо за президент за сметка на Николас Мадуро, когото той нарече диктатор. Това предизвика гневната реакция на испанския външен министър Жозеп Борел, който каза, че Европейският съюз може да признае Гуайдо за временен президент до нови избори в съответствие с венецуелската конституция. Френският външен министър Жан-Ив Льо Дриан каза, че е озадачен от политиката на САЩ за Сирия след решението на Тръмп да изтегли войските, защото това само би облагодетелствало Иран, към който Вашингтон иска да действа твърдо. Европейските дипломати и служители не се съгласиха и с настояването на Пенс правителствата от ЕС да стоят далеч от китайските телекомуникационни компании при изграждането на най-новото поколение мобилни мрежи, предпочитайки първо да проведат вътрешно обсъждане за възможните опасности и американските твърдения за китайски шпионаж. „Натискът на САЩ е склонен да ни накара да направим обратното. Натискът на САЩ има обратен ефект. Най-добре е те да не се опитват и да ни оказват натиск“, каза висш френски дипломат. Независимо от заплахите служителите, изглежда, до голяма степен говореха, без да се вслушват един в друг.  Генералният секретар на „Амнести интернешънъл“ Куми Найду каза, че сигурността често е определяна много тясно, без да се вземат предвид по-широките заплахи, свързани с климатичните промени. „Диалогът тук, на Мюнхенската конференция по сигурността, е нарушен. Говори се за правилните теми, но на погрешен език. Мисленето тук е, че сигурността е само национален въпрос“, заяви Найду за Ройтерс. При отпътуването си за Вашингтон Пенс беше невъзмутим и каза пред репортерите, че пътуването му е било много успешно: „Ние се застъпваме за интересите на свободния свят и имаме голям напредък.“   БТА    ", "date": "2019.02.19", "title": "Всички съюзници срещу САЩ"}
{"url": "http://www.classa.bg/%D1%81%D0%B2%D1%8F%D1%82/item/392795-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Амбициозната данъчна реформа на американския президент не успя да успокои гнева на средната класа в САЩ, въпреки че това бе една от обявените й на висок глас цели. Най-богатите обаче извличат най-голяма полза от нея. Този въпрос отново ще бъде на дневен ред на изборите през 2020 година.     Началото на годината бележи в Съединените щати сезона на „възстановяването на данъци“. Тези връщания на пари от данъчната администрация, корекции на платените през предходната година данъци, може да достигнат няколко милиарда долара. Приятна изненада за стотици хиляди домакинства в цялата страна. Тази година обаче тя отстъпи място на разочарованието. Обещанията, дадени от Доналд Тръмп на средната класа, които до голяма степен допринесоха за избирането му за президент през 2016 година, не са изпълнени. Много американски данъкоплатци дадоха израз на своя гняв в социалните мрежи и апострофираха директно президента. „Благодаря ви, че унищожихте средната класа с вашата данъчна реформа. На 49 години съм, тази година за първи път плащам толкова много. Средната класа гласува за вас. Няма да направя същата грешка два пъти“, пише жител на Тенеси. „Гласувахме за вас, ние сме работническо семейство. Всяка година хазната ни връща средства, за да ни помогне да си платим дълговете. Тази година, за първи път от 30 години, трябва да платим повече. Отвратена съм“, коментира полицайка от Ню Йорк. Има десетки истории като тези. Те загатват за край на любовта между Доналд Тръмп и част от базата на неговия електорат. . . Предполагаше се, че средната класи ще бъде основният печеливш от данъчната реформа, лансирана от администрацията на Тръмп и одобрена от Конгреса преди една година. Това обаче не се стана. Реформата понижи значително общото равнище на данъчните прагове, но и ограничи някои намаления на облагаемия доход, по-конкретно за собствениците, които са теглили кредит. Най-заможните се възползваха от други облаги и преглътнаха тези неизгодни промени. Не и дребните собственици. Някои от тях се озоваха в по-горна категория при данъчното облагане. Най-богатите са облагодетелствани Според изследване на Tax Policy Center, мозъчен тръст Вашингтон, който е определян по-скоро като клонящ към демократите, най-богатите са най-облагодетелствани от данъчната реформа. Този изследователски център е стигнал до заключението, че 21% от ползите, породени от реформата, са отишли при 1% от най-облагодетелстваните през миналата година американци. И тази тенденция ще се затвърждава през годините: делът ще нараства постепенно, за да достигне 83% през 2027 година. Трябва все пак да направим уговорката, че някои разпоредби имат временно действие. Архитектите на данъчната реформа говореха също за непряко преразпределение чрез компаниите. Като бъде намален облагаемият приход на фирмите, те щели да имат отново комфортен марж на печалба, от който щели да се възползват техните служители. През седмиците, които последваха приемането на данъчната реформа, бонусите и минималните заплати поеха нагоре. Аргументът обаче не издържа на проверката на времето. „Златна мина“ за акционерите Една година по-късно, анализ на неправителствената организация Just Capital, обхващащ 145 от 1000-те най-големи американски компании, търгувани на борсата, показа, че само 6% от икономиите, направени благодарение на новото законодателство, са били преразпределени сред служителите. 9% са отишли при клиентите, например, чрез понижаване на цените. Тези дялове са далеч зад „златната мина“ за акционерите (56% от общата сума) чрез дивиденти и обратно изкупуване на акции. Ефектът, разбира се, не бе нулев и данъчната реформа успя да възстанови покупателната способност на някои хора и да подкрепи потреблението и икономическия растеж в САЩ през 2018 година. Влиянието на реформата обаче бе доста слабо и дори Управлението за федерален резерв спомена като една от причините за забавянето на икономическия растеж тази година именно отслабването на нейния ефект. По-малко от две години преди президентските избори през 2020 г., темата обаче ще продължи да подхранва дебати. „Нетните доходи на средната класа от 1979 г. нараснаха по-бавно, отколкото на най-богатите и най-бедните“, подчертава Изабел Сохил от Brookings Institution. Тя би трябвало отново да бъде арбитърът на следващите избори. От различни страни вече се чуват обещания за коригиране на най-голямата данъчна реформа, гласувана в Съединените щати от 30 години. Вариантите за действие пред демократите Демократите пък търсят точната формула, за да може Доналд Тръмп да се хване в собствения си капан, и едновременно с това да съблазнят електората. Сенаторката от Калифорния Камала Харис, например, представи проект за амбициозна реформа, която обаче би увеличила още повече дефицита. Механизмът би бил прост: федералната държава би дала данъчен кредит в размер на 3000 долара на работниците (6000 долара на двойките), изключвайки онези с най-високи доходи. Безработните не биха могли да се възползват от проекта, тъй като той цели да възнагради труда. Цената на този план би била тежка: 2,8 трилиона долара през първото десетилетие и 3,4 трилиона през следващото. Кандидатката за номинацията на демократите за президентските избори през 2020 г. предложи да бъдат премахнати от реформата на Тръмп някои стимули за най-облагодетелстваните и за компаниите, за да бъде финансиран нейният проект, но това няма да е достатъчно. Обмисля се и нов данък за големите компании. Няколко други кандидати на демократите, като Елизабет Уорън, са на същата честота. Уорън се обявява за данък върху личното състояние на много богатите (2% за онези, които притежават над 50 милиона долара, и 3% за милиардерите). Що се отнася до представителката на лявото крило на партията Александрия Окасио-Кортес, нейното предложение да бъдат облагани със 70% най-богатите възпламени политическата класа. В републиканския лагер някои със сигурност ще подбудят Доналд Тръмп – или някой друг кандидат – да отиде още по-далеч. Още щом данъчната реформа бе гласувана, няколко лидери на партията призоваха действието на някои мерки да бъде продължено и след 2027 година. Тръмп, който усеща, че натискът върху него се засилва, подметна преди междинните избори през ноември, че републиканците работят по нов план за средната класа, но не каза нищо повече. Преизбирането на Тръмп несъмнено зависи от средната класа.   БТА  ", "date": "2019.02.19", "title": "Данъчната реформа на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392796-%D1%81%D0%B2-%D0%B0%D0%B3%D0%B0%D0%BF%D0%B8%D1%82-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA,-%D0%B5%D0%BF%D0%B8%D1%81%D0%BA%D0%BE%D0%BF-%D1%81%D0%B8%D0%BD%D0%B0%D0%B4%D1%81%D0%BA%D0%B8", "text": "  Преподобни Агапит се родил в Кападокия, при царуването на императорите Диоклетиан и Максимиан. Родителите му били християни. Още в младите си години той приел монашество и постъпил в един от манастирите в своята родина, където се подвизавали повече от хиляда монаси. Като усвоил от тях добрите монашески навици, преподобният скоро станал изкусен изпълнител на Господните заповеди. Той така ревностно се подвизавал в пост, бодърстване и молитва, че предизвиквал удивление у всички и за строгите си подвизи се ползвал с всеобща любов в обителта. Той носел дреха от дървена кора, нерядко в продължение на 80 дни се хранел с пепел вместо хляб, отказвал се от сън и почитайки и наричайки всички монаси от обителта свои господари, се стараел да им бъде полезен с различни услуги. За такива подвизи Господ удостоил преподобния с дара на чудотворството. Веднъж с молитвата си умъртвил змия, а след това изцелил една девица, която страдала от тежка болест.     Император Ликиний, като узнал, че преподобният Агапит притежава голяма телесна сила, заповядал да го вземат от обителта и против волята му го причислил към своите воини. Изпълнявайки задълженията на военната служба, преподобният не оставял и монашеските подвизи, и се удостоил с Божията благодат само с появяването си да лекува мъчителни припадъци. Освен това той чудесно изцелявал различни болести не само при хората, но и у конете, воловете и други животни. По това време Ликиний повдигнал гонение срещу християните и когато славните мъченици Виктор, Доротей, Теодул, Агрипа (паметта им се празнува на същия ден, когато и паметта на преподобни Агапит, 18 февруари, бел.ред.) и много други, по негова заповед, били подложени на жестоки мъчения заради вярата в Христа, в тяхното число пожелал да бъде и преподобният Агапит. След като те приели мъченическа смърт за Христа, преподобният бил ранен с копие, но Господ запазил живота му, за да спаси впоследствие мнозина. Скоро Ликиний умрял и по Божия воля властта над цялата Римска империя поел император Константин Велики. Сред служещите на императора имало и един любим негов слуга, който бил обладан от нечист дух. Като узнал за преподобния, императорът го повикал при себе си, довел болния слуга и умолявал да го изцели. Преподобният се помолил и слугата на часа получил изцеление. Императорът пожелал да награди светеца, но той не искал никаква друга награда, освен да му бъде позволено да остави военната служба и да се върне към обичания от него монашески живот. Императорът му оказал съдействие за това и той, като оставил воинското звание, се върнал в същата обител, където се подвизавал и преди. След известно време епископът на Синад повикал преподобния при себе си и против желанието му го ръкоположил в презвитерски сан, скоро след това починал. Тогава по Божия воля и по избора на духовенството и народа свети Агапит бил поставен за епископ Синадски. С приемането на епископски сан преподобният бил удостоен от Господа с дар на прозорливост. Този дар се открил в следните случаи. Една жена, като чула за новопоставения епископ, веднъж дошла при него, за да получи благословение. Когато застанала пред светителя, той й разказал всичко, което се е случило с нея през целия й живот, започвайки от детството, при това й дал наставление, и тя си отишла с твърдото намерение да живее благочестиво. След това преподобният изобличил в обезчестяване на девица слугата на един дякон от град Ираклия, когато той дошъл при него да иска благословение. Притежавайки дара на прозорливост, преподобният вършел и чудеса. Така веднъж при него дошъл епископът на град Силандея и му съобщил, че минаващата близо до града река през зимните месеци става толкова пълноводна, че залива нивите и полята и унищожава посевите. Тогава преподобният се помолил на Бога и реката започнала да тече в друга посока. Свети Агапит извършил и множество (повече от сто, както съобщава написаното за него) други чудеса, изцелявайки със словото си обхванати от припадъци, с докосване с ръка и дори със сянката на тялото си. Като завършил своя благочестив и богоугоден живот, преподобният в дълбока старост починал в Господа, нашия Спасител Иисус Христос*.  ", "date": "2019.02.19", "title": "Св. Агапит Изповедник, епископ Синадски"}
{"url": "http://www.classa.bg/%D1%81%D0%B2%D1%8F%D1%82/item/392787-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%BE%D1%82-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B1%D0%BE%D0%B0%D1%82%D0%B5%D0%BD%D0%B3-%D0%B1%D0%B8%D0%B6%D1%83%D1%82%D0%B0-%D0%B7%D0%B0-340-000,-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BC%D0%B0%D1%87", "text": "Според Mundo Deportivo, играчът на F.C. Барселона, Кевин Принс Боатенг, е претърпял грабеж в къщата си тази събота, докато играел мач от Испанската Ла Лига. Крадците се възползвали от факта, че нападателят на „Блаугранас\" играе срещу Реал Валядолид като титуляр, за да извършат взлом в дома му в квартала Саррия на Барселона. Те успели да отмъкнат плячка от бижута на стойност 300 000 евро (около 340 000 долара) ), в допълнение към неизвестна сума парични средства. Полицията вече разследва случая. Това е бъде вторият грабеж, извършен по същия маниер, тъй като през ноември миналата година същото се случи и с Джорди Алба, докато той беше в Италия, за да играе срещу Интер.", "date": "2019.02.19", "title": "Ограбиха от къщата на Боатенг бижута за 340 000, по време на мач"}
{"url": "http://www.classa.bg/%D1%81%D0%B2%D1%8F%D1%82/item/392788-%D0%BF%D0%B8%D1%81%D0%B0%D1%82%D0%B5%D0%BB%D0%BA%D0%B0-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-100-000-%D0%B4%D0%BE%D0%BB%D0%B0%D1%80%D0%B0,-%D0%BE%D1%82%D0%BA%D0%B0%D0%B7%D0%B2%D0%B0%D0%B9%D0%BA%D0%B8-%D1%81%D0%B5-%D0%BE%D1%82-%D1%81%D0%B2%D0%BE%D1%8F-%D1%81%D0%BC%D0%B0%D1%80%D1%82%D1%84%D0%BE%D0%BD-%D0%B7%D0%B0-365-%D0%B4%D0%BD%D0%B8", "text": "Една млада писателка от Ню Йорк получи възможността да спечели голяма сума: ще трябва само да се откаже от смартфона си за една година. През декември миналата година американската компания Vitaminwater стартира конкурса \"Без телефон за една година\", чрез социалните си мрежи, питайки последователите си дали са готови да изключат телефоните си за 12 месеца в замяна на $ 100,000. Това предизвикателство даде възможност на нюйоркската писателка Елана Мугдан, която бе избрана от компанията сред хиляди участници, след като представи най-креативната и комична публикация за това как да прекараме една година без мобилното си устройство. Младата жена се сбогува с дългото време, което обикновено прекарва в социалните мрежи през телефона си, с GPS навигационните системи и достъпа до любимата си общност от игри, с надеждата да довърши писането на своята фантастична сага. И да спечели обещаната сума. Мугдан, на 30 години, се зае с предизвикателството, за което размени своя iPhone 5s, за сгъваем телефон, който компанията й подарила. Правилата на конкурса забраняват също използването на чужди таблети и смартфони, но можете да използвате настолни компютри и лаптопи и да имате достъп до своите социални акаунти от тях. Младата жена заяви в интервю за CBS, че ще инвестира парите (които е убедена, че ще спечели) в промотирането на книгите си, но ще отдели и част в полза на благотворителни организации.", "date": "2019.02.19", "title": "Писателка се опитва да спечели 100 000 долара, отказвайки се от своя \"смартфон\" за 365 дни"}
{"url": "http://www.classa.bg/%D1%81%D0%B2%D1%8F%D1%82/item/392789-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80,-%D0%B7%D0%B0%D0%B5%D0%BC%D0%B0%D0%B9%D0%BA%D0%B8-3-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8-%D0%BF%D0%BE%D0%B7%D0%B8%D1%86%D0%B8%D0%B8", "text": "Израелският премиер Бенямин Нетаняху подаде оставка в неделя като министър на външните работи на страната, след подадена петиция до Върховния съд, от неправителствената организация Движение за качество на правителството. Петицията поставя под съмнение способността му да поеме отговорността, произтичаща от многобройните му министерски позиции, съобщава Ройтерс.   Петицията бе подадена през декември, когато Нетаняху, който е премиер на Израел от 2009 г., държеше четири министерски портфейла: министър на здравеопазването, отбраната, имиграцията и външните работи.   Нетаняху подаде оставка като министър на имиграцията през декември и назначи за министър на туризма Ярив Левин. Той също така обеща да се освободи от задълженията на външен министър през януари, но му отне един месец повече, за да го направи.   По време на заседание на кабинета в неделя, Нетаняху назначи члена на управляващата партия \"Ликуд\" Исраел Кац на поста външен министър. Междувременно Кац също има още няколко министерски позиции: разузнаване и транспорт.", "date": "2019.02.19", "title": "Нетаняху подаде оставка като външен министър, заемайки 3 министерски позиции"}
{"url": "http://www.classa.bg/%D1%81%D0%B2%D1%8F%D1%82/item/392790-%D0%B8%D1%80%D0%B0%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D1%81-%D0%BA%D1%80%D0%B8%D0%BB%D0%B0%D1%82%D0%B8-%D1%80%D0%B0%D0%BA%D0%B5%D1%82%D0%B8", "text": "Иранският президент, Хасан Рохани, участва в пристанищния град Бандар Абас в пуска на вода на нова подводница национално производство, въоръжена с крилати ракети, с цел повишаване на отбранителната мощ на Ислямската република, съобщава Press TV. Според агенцията, подводницата Фатех (Завоевателят), произведена със 100% национални технологии, може да оперира на повече от 200 метра под повърхността, в продължение на почти пет седмици. Първата 527-тонна полу-тежка иранска подводница е в състояние да транспортира и изстрелва крилати ракети, които могат да бъдат изстрелвани и от потопена позиция. Тя е оборудвана с най-съвременно оръжие, включително торпеда и военноморски мини. Фатех също така разполага с управляема ракетна система и усъвършенствана звукова радарна система, която може да идентифицира вражеските кораби.", "date": "2019.02.19", "title": "Иран представи първата си подводница с крилати ракети"}
{"url": "http://www.classa.bg/%D1%81%D0%B2%D1%8F%D1%82/item/392786-5-%D0%BB%D1%8A%D0%B6%D0%B8-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BC%D1%80%D0%B5%D0%B6%D0%B8", "text": "\"Мигрант се гаври с германско момиче, а полицията заплашва майка ѝ\", \"Германска старица се жени за млад мигрант\" – тези \"топ-новини\" от руските социални мрежи събират хиляди лайкове. Обединява ги само едно: че са лъжи.         Фалшиви новини, манипулации, дезинформации, алтернативни факти – това явление има различни наименования.  Измислиците, разпространявани в социалните мрежи, нерядко влияят сериозно на обществените дискусии и създават изкривен образ на действителността. Ето някои от най-популярните „фейк нюз“ за ЕС и Германия, придобили огромна популярност в Русия през 2018: Фейк №1 във Фейсбук: Германска старица се ожени за млад бежанец Развлекателният блог \"Народный+\" събра близо четири хиляди отзива във Фейсбук, поразявайки читателите си с новината, че 85-годишна старица в Германия се е омъжила за 18-годишен бежанец. За убедителност към текста са прибавени и две снимки на тази необичайна съпружеска двойка.     В действителност на снимката са 70-годишната шведка Мона-Лиза Ларшон и нейният 19-годишен любовник Азис Маганда от Уганда. Тази история няма абсолютно никаква връзка с темата за бежанците в Европа. Тя представлява по-скоро пример за бума на агенциите за запознанства в Уганда. Според информация на изданието OZY, в тази африканска страна пристигат пенсионери от западни държави, които търсят приключения или интимни партньори сред местните жители. 85-годишна старица се била омъжила за 18-годишен бежанец Азис Маганда е втори подобен партньор на Мона-Лиза Ларшон. Година по-рано тя се омъжила за другугандиец, с когото се разделила само след няколко месеца. Фейк №2 във Фейсбук: Ако се ожениш за исландка, получаваш 5000 евро Една твърде стара история, при това измислена, бе претоплена от сайта \"Прима\". Според този фейк, Исландия плащала по 5000 евро месечно на онези чужденци, които сключат брак с местна жена. Това съобщение, написано на твърде слаб английски език, се появи за първи път през 2016 година в Африка. Информацията незабавно беше опровергана, но въпреки това се превърна в хит из руските социални мрежи: постингът, препращащ към съответната статия на руски език, събуди интереса на   няколко хиляди юзъри и събра 58 лайка и 7 коментара във Фейсбук. Фейк №1 в Туитър: Престъпление на мигрант и неадекватна реакция на германските власти Най-популярният фейк, свързан с Европа, бе публикация на политическия наблюдател на информационната агенция \"Россия сегодня\" Владимир Корнилов. Тя събра общо 3003 интеракции. Авторът на туита манипулира фактите и пише, че германската полиция е заплашила майката на момиче, станало жертва на сексуално посегателство, вместо да предприеме действия срещу извършителя-мигрант. Каква е истината? Случаят на сексуално посегателство срещу 12-годишно момиче във влак е действителен. Майката след това публикувала във Фейсбук снимката на заподозрения, за да бъде разпознат и издирен.  Полицията се обърнала към жената и я призовала да свали снимката от Фейсбук, тъй като законът не разрешава частни лица да организират публично издирване. Подобно нещо е в компетенциите само на полицията. Поради това полицейските служители предупредили жената, че показаният на снимката мъж теоретично би имал право да заведе дело срещу нея. Казали ѝ също, че с публикуването на снимката тя в действителност затруднява издирването, защото заподозреният може да се укрие. С други думи органите на реда просто помолили майката да позволи на следователите да си вършат работата в съответствие със закона. Всъщност, още в момента на публикуването на фалшивото съобщение от Корнилов, заподозреният мигрант е бил вече задържан и изпратен в предварителния арест. Фейк №2 в Туитър: ЕС ограничава ползването на  WhatsApp. Този туит на блогъра \"Гласът на  Мордор\" беше споделен и лайкван хиляди пъти. В него се внушава, че между действията на ЕС и тези на руските власти, които налагат все повече ограничения на интернет, няма принципна разлика. Сравнението обаче е напълно неуместно: От май миналата година в ЕС влезе в сила общ регламент за защита на личните данни, който между другото дава на европейските граждани правото да се информират за събраните за тях данни и да изискват тяхното заличаване. Новият регламент изисква и съгласието на родителите на младежи под 16-годишна възраст за съхраняване и обработка на личните данни на децата им в интернет. Именно по тази причина WhatsApp по своя инициатива повиши възрастта за регистрация на своите ползватели. Всъщност и досега минималната възраст за регистрация в WhatsApp и в другите месинджъри беше 13 години, само че това не се контролира. Новият регламент за защита на личните данни също не изисква подобен контрол. Фейк №3 в Туитър: В Германия правят пенсионна реформа, която е по-страшна и от руската. Германия увеличила пенсионната възраст на 67 години за всички – по същото време, по което и Русия. Скоро пенсиите на германците щели да намалеят, а парите, които те са длъжни да внасят за пенсия – постоянно да се увеличават. Това твърди блогърката Анна Кисличенко и получава 1517 одобрения в мрежата. Проблемът е в това, че в тази новина няма нищо вярно. Първо: решението за повишаване на пенсионната възраст в Германия беше взето още през 2007 и влезе в сила през 2012 година. Второ: Германското правителство гарантира, че до 2025 година нивото на пенсиите и на вноските ще останат стабилни, а въпросът за евентуална промяна изобщо няма да бъде разискван. В края на 2017 година средната пенсия в Германия надвишаваше 1300 евро.    ", "date": "2019.02.19", "title": "5 лъжи от руските социални мрежи"}
{"url": "http://www.classa.bg/%D1%81%D0%B2%D1%8F%D1%82/item/392793-%D0%B8%D0%BD%D0%B2%D0%B0%D0%B7%D0%B8%D1%8F%D1%82%D0%B0-,-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D1%89%D0%B0-%D1%81%D0%B0%D1%89", "text": "Хиляди мигранти предимно от Мексико се опитват да преминат опасната Рио Гранде, за да стигнат до жадувания американски бряг. За мнозина от тях обаче мечтата за по-добър живот завършва фатално.             През голямата, буйна река   Много мигранти от Латинска Америка се опитват да се доберат до САЩ, прекосявайки реката, която в Мексико наричат Рио Браво - буйната река, а в САЩ - Рио Гранде - голямата река. Този маршрут не е никак безопасен. Хосе Мартинес от Хондурас и двегодишната му дъщеря - на снимката - очакват спасение от американската брегова охрана.     Как да минеш на отсрещния бряг? Група от близо 1700 мигранти, които бяха потеглили от Хондурас преди няколко седмици, стигнаха до границата. От Пиедрас Неграс в Мексико те искат да се отправят към градчето Игъл Пас в щата Тексас, САЩ. Три големи моста свързват двата града, но за мигрантите без виза остава само опасният път през реката.         Понякога се налага да се откажат   Тези мигранти са принудени да се откажат още преди да са достигнали жадувания американски бряг. Недалеч от Пиедрас Неграс сътрудници на мексиканската хуманитарна организация \"Групо Бета\" им помагат да се върнат на брега.     За някои бягството означава смърт Някои не успяват нито да пресекат реката, нито да се върнат невредими на мексиканския бряг. Лодка на американската гранична и брегова охрана се приближава към трупа на загинал в Рио Браво мигрант.     Граничари стават спасители на човешки живот Други мигранти биват спасени от американската брегова охрана - понякога цели семейства, опитали се да преодолеят водната граница. Това са хората, които Доналд Тръмп обвинява за \"инвазия\" на дрога и престъпност.     Само дотук! Този човек е прекосил реката и се изкачва по насипа към американския бряг - там, където Рио Браво вече се нарича Рио Гранде. Служители на граничната конна полиция го държат под око - и ще го задържат в мига, в който се изкачи горе.     Задържани още в Мексико И в Мексико мигрантите ги заплашва арест: като този младеж, който е задържан от миграционните власти в Пиедрас Неграс след неуспешен опит да избяга в САЩ. Броят на нелегалните мигранти обаче от години намалява. Докато през 2000 г. на границата са били задържани 1,6 млн.души, а през 2018 г. задържаните нелегални мигранти са само 400 000.     Стената няма да ги спре Цели три моста има над Рио Гранде - и нито един от тях не за мигранти. Достъпна за тях е само панорамната платформа. Тук те обмислят как да се прехвърлят на отсрещния бряг и си мечтаят за бъдеще в САЩ, което за повечето от тях си остава несбъднат мираж.     Ред и законност в Мексико Мексикански сили за сигурност в Пиедрас Неграс охраняват фабрично хале, в което са задържани към 1700 мигранти от Латинска Америка. Те искат легално да напуснат страната и да кандидатстват за убежище в САЩ. Чакането може да продължи дълго - американските миграционни власти обработват само по 20 молби на ден.     Напразни усилия Молбата е отхвърлена - и всичко свършва. Тези кандидати за убежище напускат пропускателния пункт Ел Чапарал на границата между Тихуана и Сан Диего. Според официални данни, броят на нелегалните преминавания през границата намалява от години, докато броят на молбите за убежище нараства: от 56 000 през 2017 на 93 000 през 2018 г.     Каква ти национална заплаха? Много от хората в Ел Пасо, щата Тексас, приветстват Доналд Тръмп и неговите планове за изграждането на стена по границата с Мексико. Актьор от ТВ-шоу на канала \"Comedy Central\", преоблечен като стена, пък демонстрира дружелюбност към мигрантите.        ", "date": "2019.02.19", "title": "\"Инвазията\", застрашаваща САЩ?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392778-%D0%BF%D1%83%D0%BA%D0%B0-%D0%BB%D0%B8-%D0%B9-%D0%BD%D0%B0-%D0%BD%D0%B8%D0%BA%D0%BE%D0%BB-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE%D1%82%D0%BE-%D1%81%D0%B5%D0%BA%D1%81-%D0%B2%D0%B8%D0%B4%D0%B5%D0%BE", "text": "Бившата любима на Григор Димитров - Никол Шерцингер не показа особено притеснение в първата си поява пред публика след скандала с изтеклото секс видео с друг неин бивш любим - Люис Хамилтън. Макар в медиите да се появиха информации, че американката се е притеснила от появата на кадрите, в които е в леглото с пилота от Формула 1, тя не показа подобни вълнения.   \"Изглеждаше превъзходно на сцената и дори връчи награда. Показа блясък и изтънченост. Беше в добро настроение на фона на големия скандал\", пише Ню Йорк Таймс по повод присъствието й на Hollywood Beauty Awards снощи.  Вижте дали й пука за случилото се:    ", "date": "2019.02.19", "title": "Пука ли й на Никол за скандалното секс видео?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392779-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Днес е препоръчително добре да обмислите с кого да останете приятели и с кого да се разделите завинаги. Достатъчно сте изразходвали енергия и емоции, за ненужни комуникации. Взаимоотношенията трябва да водят до хармония, а не до негатив. Добър ден за тези, които са решили да сключат дългосрочни договори. Те ще донесат резултати, както в паричен, така и в професионален план. ТЕЛЕЦ ( 21 април - 21 май )  Още от сутринта се заредете с положителна енергия, за да изпълните всичките задачи. Не забравяйте да направите упражнения, да вземете душ и да изпиете чаша ароматно кафе. Може да ви изглежда, че всичко това е ненужно, но то е толкова необходимо за падналото ви настроение. Денят не е добър, за козметични процедури и операции. БЛИЗНАЦИ ( 22 май - 21 Юни ) Очаква ви ден на размисъл и принудителни решения. В любовните взаимоотношения, може да изпитате разочарования и вълнения, но без това е невъзможно да намерите изход от ситуациите. Един мъдър подход към общуването с близките, ще промени вътрешния ви свят. Големите планове във финансовия сектор, ги чака бързо изпълнение.   РАК ( 22 юни - 23 юли ) Ще трябва да разчитате на своите знания и опит, за да не направите грандиозни грешки. Терзанията по повод пари, ще са безсмислени, по-добре потърсете нова работа. Може да се наложи да се преквалифицирате, пътувате и срещате с правилните хора. Трябва да сте внимателни, при занимания с физически труд и спорт. ЛЪВ ( 24 юли - 23 август ) Очаква ви труден ден, но затова пък изпълнен със събития. Животът ви, ще се върне в такъв етап, който преди това ви е носил богата реколта. Не пътувайте с личния си автомобил, ако не се налага. Не са изключени щети, глоби и други кризисни ситуации. Влюбените, ще претърпят много изпитания, за да съхранят отношенията си. ДЕВА ( 24-ти август - 23 септември ) Трябва да бъдете много общителни и активни, за да привлечете късмета на своя страна. Ако сте пасивни и мързеливи, не разчитайте на успешен изход от ситуациите. Ще трябва бързо да се отървете от всичко, което пречи на хармоничния живот и плодотворната работа. Сега се нуждаете от повече чист въздух и разходки. ВЕЗНИ( 24 септември - 23 октомври) Погледнете оптимистично дори на това, което изглежда безнадеждно и глупаво. Дори в такива моменти, трябва да използвате целия си енергиен потенциал. Между другото, творческите резерви, също ще донесат добри резултати. Във финансовата сфера, ще имате проблеми само в случй, ако започнете да преследвате големите пари. СКОРПИОН ( 24 октомври - 22 Ноември ) Ще трябва да действате въпреки всичко, което ви поднася съдба. Разбира се, това не означава, че е нещо лошо. Напротив, има възможност живота ви да се изпълни с хармония и да се сбъднат вашите мечти. Проблемите около дома, ще ви доидат в повече. Ако имате помощници, не се отказвайте от ценните им съвети и подкрепа.   СТРЕЛЕЦ ( 23 Ноември - 21 Декември ) Очаква ви прекрасен ден, когато слънцето ще свети по-ярко, а хората ще започнат да ви се усмихват без особена причина. Кажете \"благодаря\" на своето обаяне, то ще ви помогне във всички начинания. В личния живот, обстоятелствата ще се обърнат така, че откровено ще се смутите. Но да вървите срещу съдбата, ще ви струва скъпо. КОЗИРОГ (22 Декември - 20 януари ) Препоръчително е по-чест да излизате сред обществото, дори ако желаете да стоите у дома и никой да не слушате. Трябва да станете по-активни. Някои хора ще започнат да ви провокират към нечестни дела и финансови авантюри. Ако държите на спестяванията си, тогава и дума не трябва да става, за инвестиции и съмнителни договори.  ВОДОЛЕЙ ( 21 януари -  19  февруари ) Днес не трябва да нарушавате обещанията и договорите, които сте сключили. Помнете, че бъдещата ви дейност зависи от това. Нещо повече, колкото по-иновативни сте днес, толкова повече ще получите в бъдеще. С документи, особено за недвижими имоти не бързайте. Трябва внимателно да обмислите всичко и да не рискувате трудно придобитите си пари.   РИБИ ( 20 февруари - 20 март ) Очаква ви ден, в който ще трябва да изграждате отношения, да отстранявате проблеми в дома и да сте нащрек за вашето здраве. Кризата във финансите ще премине, но трябва спешно да изплатите дълговете си. Възможни са съдебни спорове, свързани с минали проблеми. Ако вечерта сте планирали дълго пътуване, тогава трябва да намерите надежден и опитен спътник.  ", "date": "2019.02.19", "title": "Дневен хороскоп 19 февруафи"}
{"url": "http://www.classa.bg/%D1%81%D0%B2%D1%8F%D1%82/item/392780-%D0%B5%D0%BD%D0%BF-%D0%B8-%D0%BF%D0%B5%D1%81-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B3%D1%83%D0%B1%D1%8F%D1%82-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%B2-%D0%B5%D0%BF-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-40-%D0%B3", "text": "За първи път от 40 години насам ЕНП и ПЕС може да загубят мнозинството си в Европейския парламент в полза на по-малките политически сили. Това показва изследване на общественото мнение в 27-те страни-членки на ЕС (без Великобритания), организирано от Kantar public по поръчка на ЕП. Данните показват, че умерената десница и левица ще успеят да получат само 45% от всички места в новия състав на Европарламента.     Досега те разчитаха на 403 от общо 751 мандата, което им позволяваше да определят състава на Европейската комисия и ръководството на самия ЕП на база на предварителни споразумения. В последния мандат ЕНП разполагаше с 217 евродепутати, а групата на Прогресивния алианс на социалистите и демократите - 186. Прогнозните данни за разпределението на местата след края на май 2019 г. сочи сериозен спад както при левите, така и при десните. ЕНП вероятно ще може да вкара само 183 евродепутати, докато при социалистите присъствието ще се ограничи до 135 места. Общият брой на мандатите в ЕП ще се намали до 705 позиции след напускането на Великобритания. Прогнозата е направена именно на база на предположението, че Brexit няма да се забави или отложи с повече от 3 месеца - т.е. Лондон няма да има право на представителство в общите институции на ЕС. Изследването прогнозира, че ГЕРБ ще може да разчита на 7 евродепутати, БСП - шестима, ДПС - само двама (спад от досегашните 4 позиции) и по 1 за евентуалните предизборни коалиции на \"Патриотите\" и \"Демократична България\". Данните за България са ползвани от последните изследвания на \"Маркет Линкс\" и \"Афис\" в края на януари. Основният отлив на гласове ще се насочи към десните евроскептични партии, но все пак проевропейските сили - заедно с либералите и зелените - ще имат възможност да съставят стабилно мнозинство. Групата на \"Европа на нациите и свободата\", в която влизат \"Националното събрание\" на Марин льо Пен и Лигата на Матео Салвини, вероятно ще увеличи позициите си от 5 до 8 на сто. Очаква се, че около тях може да се оформи нова коалиция, която би получила 1/5 от всички места в Европейския парламент.  ", "date": "2019.02.19", "title": "ЕНП и ПЕС може да загубят мнозинството си в ЕП за първи път от 40 г."}
{"url": "http://www.classa.bg/%D1%81%D0%B2%D1%8F%D1%82/item/392781-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B7%D0%B0%D0%B4%D0%B0%D0%B2%D0%B0-%D1%8F%D1%81%D0%B5%D0%BD-%D0%BA%D1%83%D1%80%D1%81-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%BD%D0%B0%D0%BF%D1%80%D0%B5%D0%B4-%D0%B8-%D0%BA%D1%8A%D0%BC-%D0%B1%D0%B5%D0%B4%D1%81%D1%82%D0%B2%D0%B8%D0%B5", "text": "Аварийните сирени алармират за Брекзит без сделка и този път не става въпрос за фалшива тревога. Лидерите в европейските столици все повече се тревожат, че британският министър-председател Тереза Мей е поела курс към дипломатическа катастрофа като погрешно преценява доколко Брюксел е готов да се огъне в последния момент, само седмици преди датата за напускане на Европейския съюз (ЕС). Изминал е едва месец от най-голямото парламентарно поражение в британската история. Мей обаче засили усилията си за спечелване на своя страна на про-Брекзит партиите и на Демократичния съюз. По този начин си осигури поддръжници на правните промени в споразумението за оттегляне от Евросъюза, което финализира с ЕС през ноември.     В последните дни нейните министри направиха дипломатически подстъпи към Брюксел, Страсбург, Париж и Дъблин, а самата Мей разговаря с лидерите на Германия, Португалия, Австрия и Швеция. Следващата седмица тя се връща в Брюксел, за да говори с председателя на Европейската комисия Жан-Клод Юнкер.     Въпреки поредното поражение, този път в Камарата на общините, стратегията на министър-председателя остава същата. Позицията на правителството е да разреши проблемите около предпазните клаузи и след това да се завърне в парламента за нов, смислен вот, обяснява пред Би Би Си Андреа Лидсъм, парламентарен лидер на управляващите в Камарата на общините. Но в Брюксел цари по-скоро скептицизъм относно същността на настоящия дипломатически поход. Според европейските дипломати не се провеждат никакви реални диалози. Мей най-вече говори за капиталите и опипва почвата, за да създава впечатление, че протичат дискусии, и за да печели време. На масата все още няма нищо конкретно, а последната надежда е да има такова в началото на март. Председателят на Европейския съвет Доналд Туск от своя страна каза, че липсата на новини невинаги е добра новина. Евросъюзът продължава да очаква точни и конкретни предложения от Лондон. Лидерите му смятат, че Мей не успява да сведе изискванията си около Брекзит до едно-единствено конструктивно предложение, с което да се разреши безизходицата около преговорите за ирландската граница. Министър от европейска държава споделя, че е шокиран след среща си с британския си колега, според когото Великобритания е твърдо решена да държи същия курс с надеждата, че лидерите от ЕС ще отстъпят в последната минута. Нещо, което едва ли ще стане. Това мнение се споделя от някои висши членове на кабинета в Лондон, които се страхуват, че премиерът е на път да повтори дипломатическия провал от срещата в Залцбург през септември миналата година. На срещата Мей грешно прецени желанието на Евросъюза да приеме нейната компромисна оферта и тя посрещна безмилостни критики и подигравки в Уестминстър. Затова и топ европейските дипломати са на мнение, че идеята, че \"нещо голямо\" ще се случи при последната среща в Брюксел, е откровено погрешна. Да очакваш, че всичко може да бъде отложено до последната минута, е налудничаво, а голяма част от случващото може да се окачестви като \"твърде малко и твърде късно\". Затова и притесненията в Брюксел нарастват, а единственият изход е Мей да сведе до минимум изискванията си, както и да предложи \"техническо разширение\" на Член 50, преди европейските лидери да се съберат на 21 март. Никой обаче не вижда начин споразумението за напускане да бъде върнато на дневен ред за обсъждане. Трима британски министри са съгласни с това мнение. Без никакъв намек за пробив, неспокойното политическо примирие в Уестминстър, предназначено да даде на Мей последен шанс в Брюксел, започва да се клати на фона на неспокойствието на министрите, които са против излизане от ЕС без договор. За тях на 22 март ще бъде твърде късно и има опасност значителен брой министри от британския кабинет да подадат оставка преди тази дата. Дори началото на март е наистина краен срок. Противниците на Брекзит смятат, че Мей трябва да предостави доказателства, че стратегията й е работеща и то преди следващата парламентарна битка на 27 февруари. Много европейски дипломати и министри са шокирани от идеята да се чака до 21 март. До този момент е ясно, че Мей ще представи списък от три или четири идеи за промени в предпазните клаузи, от които европейските лидери ще трябва да избират. Ако всички тези предложения бъдат отхвърлени, британският премиер ще обвини Евросъюза, че подтиква Великобритания към хаос. Сред министрите в кабинета на Великобритания, дипломатите и висшите служители в ЕС нарастват спекулациите за кратко техническо удължаване на Член 50, което може да бъде договорено в началото на март, за да се избегнат конфронтациите на високо равнище по-късно същия месец. Това би предоставило на Лондон и Брюксел време да изпълнят решенията, взети на срещата, или да даде пространство за действие, ако Брекзит се осъществява без договор. При този сценарий дискусиите през март ще оформят финалния пакет за Брекзит и същевременно краткосрочно ще забавят напускането на ЕС, за да позволят на британския парламент да прокара споразумението преди местните избори на 2 май. Въпреки това продължава да витае страхът, че Мей все още подценява ситуацията. И той не е ограничен само в европейските столици. Висш депутат от консервативната партия на Великобритания коментира, че премиерът влиза в същия капан, в който се постави при срещата в Залцбург. Според него уроците от кризата с еврото и отношенията на Евросъюза към Гърция не са оставили след себе си необходимите уроци. Съществува реална опасност Великобритания да напусне с още по-лоша сделка. Преценката от Залцбург - че политическите лидери ще предложат отстъпки - просто ще се окаже погрешна. Реалността е много различна и ако нещата не се променят, няма да има време кризата да бъде озаптена, преди Великобритания да се срине при Брекзит без сделка.  ", "date": "2019.02.19", "title": "Тереза Мей задава ясен курс за Брекзит - напред и към бедствие"}
{"url": "http://www.classa.bg/%D1%81%D0%B2%D1%8F%D1%82/item/392782-%D0%BF%D0%B5%D1%81%D0%BA%D0%BE%D0%B2-%D1%81%D0%B5%D0%B3%D0%B0-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B2%D0%B0%D0%BB%D1%8F%D1%82-%D0%BC%D0%B0%D0%B4%D1%83%D1%80%D0%BE-%D0%B0%D0%BC%D0%B8-%D0%B0%D0%BA%D0%BE-%D1%83%D1%82%D1%80%D0%B5-%D0%BF%D0%BE%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%BC%D0%B5%D0%BD%D1%8F%D1%82-%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%BB%D0%B8-%D0%BF%D1%83%D1%82%D0%B8%D0%BD", "text": "“Сега казват, че Мадуро е лош човек и че трябва да го сменим. Ами ако утре кажат, че не искат Ердоган или Путин? Какво се случва тогава? Кой има право да взема решения по такива въпроси? Не трябва да правим грешка”. Това каза говорителят на Кремъл Дмитрий Песков в интервю за турския вестник “Хюриет”, цитирано от Агенция “Фокус”. Страните, които искат да спасят Сирия, трябва да имат предвид, че ще си имат работа с държавния й глава Башар Асад. Това подчерта говорителят на Кремъл Дмитрий Песков в интервю за турския вестник Hurriyet, цитирано от Агенция “Фокус”.     „Башар ал-Асад е законният президент на Сирия, той е лидер на тази страна. Може и да не го харесвате. Той е държавен лидер, има хора, въоръжени сили и разузнаване. Ако искате да бъдете сред държавите, които желаят да спасят съдбата на Сирия, трябва да си имате работа с Асад. Няма друг начин. Западните страни правят грешки през цялото време, но ние не трябва да правим същите грешки. Спомняте си Кадафи… Казаха му, че е лош човек, а по-късно бе убит. Страната също беше убита заедно с него“, коментира Песков пред турското издание. “Сега казват, че Мадуро е лош човек и че трябва да го сменим. Ами ако утре те кажат, че не искат Ердоган или Путин? Какво се случва тогава? Кой има право да взема решения по такива въпроси? Не трябва да правим грешка”, предупреди Песков. Той коментира и изтеглянето на американските войски от Сирия. На въпрос дали вярва в намеренията на Вашингтон, Песков подчерта: “САЩ станаха най-непредсказуемата държава. Например, нашият президент е президент, той прави това, което казва и кара другите да правят това, което той казва. САЩ се намират в дълбока криза, ние разбираме трудностите, през които преминават, но и с нетърпение чакаме… Къде ще се изтеглят, ще ги замени ли друг, на кого ще оставят оръжията, ще продължи ли тяхното присъствие? Когато се изтеглят, тяхното присъствие най-вероятно няма да приключи, то ще продължи по някакъв начин. Всички тези въпроси са на дневен ред, президентите говорят за тях. Общото отношение е същото, няма причина за оптимизъм, а несигурността е тревожна. Тази ситуация не помага на кризата в Сирия и се надява на решение”, коментира Песков.    ", "date": "2019.02.19", "title": "Песков: Сега искат да свалят Мадуро. Ами ако утре поискат да сменят Ердоган или Путин?"}
{"url": "http://www.classa.bg/%D1%81%D0%B2%D1%8F%D1%82/item/392783-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D1%81%D0%B8-%D0%BF%D1%80%D0%B8%D0%B1%D0%B5%D1%80%D0%B5-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5", "text": "Стотици джихадисти от Европа се биеха на страната на т.нар. „Ислямска държава“ в Сирия, а европейки им раждаха деца. Повечето от тези ислямисти сега са в пленнически лагери.            Тръмп не изневери на себе си. С типичния си лош стил да води политика чрез съобщения в Туитър и с език, който може да се нарече изнудвачески, той поиска Европа да си прибере задържаните в Сирия джихадисти. Но дали ни харесва или не, искането към европейските държави не е съвсем неоснователно. По този начин Тръмп застана зад едно отдавна познато искане на кюрдите - искане, което съзнателно се игнорира, тъй като идва само от северните части на Сирия. Именно там са задържани стотици бивши джихадисти от Европа, както и жени от Германия, Франция, Великобритания, някои от които с деца, родени на територията на \"Ислямска държава\" – всички те не знаят какво ги очаква занапред.     Кюрдите са затруднени да се грижат за всичките тези чужденци. Още повече, че оповестеното от Доналд Тръмп частично изтегляне на американските части от Сирия ги изправя пред значително по-сериозни проблеми, свързани със собственото им оцеляване. Ердоган иска да спре кюрдите Край границата със Сирия турският президент Ердоган отдавна подрънква оръжие. Най-важния военен партньор на САЩ в Сирия, кюрдските \"Народноосвободителни сили\" (YPG), според Ердоган, представляват терористична организация, която той иска да ликвидира, също както и всеки опит да се създаде независима кюрдска държава. Приключи ли изтеглянето на американските части, Ердоган ще изгради планирания 30-километров коридор за сигурност по протежение на границата със Сирия. В този именно коридор обаче са разположени най-важните селища на кюрдите - както и лагерите с военнопленници. А кюрдите ще трябва да се борят за собственото си оцеляване, така че едва ли ще ги е грижа за пленените джихадисти.   Проблемът с пленените бойци на ИД е известен отдавна. След като САЩ обявиха, че американските части ще се изтеглят от Сирия, той обаче стана почти неотложен. Вместо да търси активно решение, включително и на европейско равнище, Германия до този момент се крие зад всевъзможни формалности. С надежда, че въпросът ще се реши някак от само себе си, германското външно министерство непрестанно изтъкваше удобния аргумент, че след закриването на германското посолство в Дамаск през 2012 г. вече не може да оказва консулска закрила. А с кюрдите в Северна Сирия пък Германия изобщо не поддържала официални отношения.  Никой не ги иска  Естествено никоя държава няма интерес да приеме десетки джихадисти. Само че тези хора съществуват. Тъй като Германия е правова държава, германските привърженици на терористичната милиция също имат права - колкото и непоносимо да ни се струва това. Тези хора имат право да се завърнат в страната си. И за всеки отделен човек ще трябва най-напред да бъде доказана личната му вина. Едва тогава може да се очаква присъда и лишаване от свобода. В някои случаи доказването на вина ще бъде по-лесно, например ако въпросното лице се е снимало в пропагандни видеа. В други случаи обаче - например по отношение на жените на джихадистите – търсенето на доказателства ще бъде по-трудно.   В крайна сметка трябва да сме наясно, че въпросните хора произхождат от средите на нашето общество – и именно там са се радикализирали. Затова е важно да се намери правилен подход към тях. Едно е ясно: Северна Сирия не бива да се превръща в европейски Гуантанамо.         ", "date": "2019.02.19", "title": "Трябва ли Европа да си прибере джихадистите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392784-%D0%B7%D0%B0%D1%89%D0%BE-%D0%B1%D1%81%D0%BF-%D0%BD%D0%B0%D0%BF%D1%83%D1%81%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B5%D1%82%D0%BE-%D0%BA%D0%B0%D0%BA%D1%8A%D0%B2-%D0%B5-%D0%B7%D0%B0%D0%BC%D0%B8%D1%81%D1%8A%D0%BB%D1%8A%D1%82", "text": "БСП напусна парламента, за да изостри максимално играта, казва за ДВ социологът Андрей Райчев. И добавя: Това е дюшеш, който Нинова получава от ГЕРБ. Или по-точно от принудата, на която ДПС подлага ГЕРБ.          Това е решение да се изостри до максимум играта. А ако мина на народна терминология - това е дюшеш, който Корнелия Нинова получава от ГЕРБ. И всъщност не толкова от ГЕРБ, колкото от принудата на ГЕРБ да се съгласи с постановките на ДПС. Ще обясня: при излизане от парламента изключително важен е поводът. Хората не обичат партиите да напускат парламента - те все пак са пратени там. И затова искат въпросът, провокирал излизането от парламента, да е много важен и безспорен.      Имаше много корупционни скандали и прочие, които обаче са спорни - нещо се възразява, нещо се защитава, има контраобвинения. Докато в дадения случай позицията е съвършено понятна и напълно съвпада с мнението на мнозинството българи. Преференциите са важно нещо, българите искат да има преференции, участват масово в тези преференции, пренареждат листи и т.н. Накратко: налице е консенсус, че трябва да има преференции. Нещо, което споделят, впрочем, и хората от ГЕРБ.  Да, както казах, използват ситуацията, за да изострят максимално играта и да покажат, че ГЕРБ постъпва безпринципно. На въпроса защо махнаха преференциите, г-н Цветанов отговори съвсем откровено - защото ДПС постави това като условие за оцеляването на политическата власт. Тук трябва да обясним защо ДПС са против преференциите. ДПС е партия селска - 80 на сто от хората, които гласуват за нея, са от села и малки градове, където клановете са много силни. По време на избори преференциите водят до това, че клановете започват да се карат - ръководството казва едно, а клановете не го искат. И именно преференцията им дава възможност да се бунтуват. Така ДПС се подлага на много тежки центробежни сили, особено при общински избори. Затова Движението настоява да няма преференции и очевидно е успяло да наложи тази си воля на ГЕРБ. Така ГЕРБ се оказват принудени да извършват нещо, което не е според тяхното убеждение. А БСП се възползва от ситуацията да ги клъвне - и то много тежко.  Тактическият замисъл е следният: БСП обират дивиденти от нещо, с което българите са съгласни. Те казват: преференции трябва да има, но ГЕРБ е против, затова ние напускаме парламента. И всеки път, когато някой попита защо БСП не са в залата, отговорът ще е: ами заради преференциите. Това е тактическото, а стратегията, разбира се, е свързана с изборите през май.  Да, дотам е хоризонтът на изчисления в момента. Тук искам да напомня, че на тези избори ГЕРБ и БСП се явяват с различна оферта. Стратегията им е де факто противоположна. ГЕРБ предлагат да си говорим за Европа, БСП предлага да си говорим за България. Единни са само в чувството, че ще спечелят - всяка от тях си мисли, че ще победи. ГЕРБ отиват на тези избори, казвайки: вижте, ние имаме големи европейски успехи, хората ни вярват, Меркел ни обича, дайте да гласуваме за Европа. Докато БСП отива на тези избори със съвсем друга оферта: дайте да свалим Бойко Борисов, дайте да сменим властта. Поради тази причина на ГЕРБ им трябва по-спокойна ситуация, докато БСП се нуждаят от максимално изостряне.  Първо, цялата успешност на Бойко Борисов като международен деец. При всички критики към него, не съм чул някой да го обвинява в това, че не е успешен международно. Напротив - Борисов извади България от тази вечна ситуация да сме все последни и все да ни мъмрят. Второ, има две неща, които не са оповестени още, но се очакват. И с тези две неща ГЕРБ ще покажат нещо много сериозно. Едното е очакваната инвестиция на Фолксваген, а второто е следното: разправят, че в началото на май ще отпадне Шенген по въздух, което определено би било голям успех. Тоест, ГЕРБ имат кошница, с която отиват на тези избори. А БСП противопоставят на всичко това нещо, което е свързано не с международната ситуация, а с вътрешната. И с действията си на практика казват: оставете сега международните работи, дайте да ги махнем тези, защото много крадат.  ", "date": "2019.02.19", "title": "Защо БСП напусна парламента? Ето какъв е замисълът:"}
{"url": "http://www.classa.bg/%D1%81%D0%B2%D1%8F%D1%82/item/392785-%D1%81%D1%8A%D0%B2%D0%B7%D0%B5%D0%BC%D0%B0-%D0%BB%D0%B8-%D1%81%D0%B5-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Събитията в Украйна през 2013 г. нанесоха тежък удар на икономиката на страната: оттогава БВП е спаднал драстично, а потреблението се възстановява много бавно. Но предприемчиви млади хора се опитват  да създават заетост.         На половин хектар близо до Лвов е разположена фермата за охлюви на Орест Давидко. В оранжерията са опънати зелени мрежи, които ограничават слънчевата светлина. \"По този начин предпазваме нашите охлюви от много слънце. 25 градуса е идеалната температура за тях\", обяснява Давидко.  В оранжерията охлювите се събират под правоъгълни дървени скари. \"Тези още растат\", казва Давидко. Наричат тази част от фермата \"детска градина\". Едва по-късно - вече на свобода - охлювите порастват и след девет месеца са напълно готови за консумация. С помощ от ЕС Досега главните клиенти бяха местните ресторанти и супермаркети. Скоро към тях ще се прибавят и европейски партньори.   е една малка, но бързо разрастваща се ниша в Украйна. През 2018 година в ЕС са изнесени 400 тона охлюви, докато преди пет години те са били само три тона.     Импулс за развитието на отрасъла даде споразумението за свободна търговия с ЕС, сключено през 2016 година. Както посочва ръководителката на отдел \"Маркетинг\" във фирмата Настя Винокурова, търсенето в Европа е голямо, особено в южните страни. \"Ние можем да задоволим 40 процента от нуждите на този пазар\", добавя тя. През тази година фермата ще изнесе 100 тона охлюви собствено производство на цена от 6 евро за килограм. Във фирмата обаче си поставят и друга цел - да наложат охлювите като масов продукт и в Украйна. \"За мнозина  . Те обаче се богати на протеини и могат да бъдат приготвяни по различни начини. Забелязваме, че много украинци вече свикват с тях\", казва Винокурова. Ана Луковкина също се опитва да даде тласък на родната икономика. Моделиерката е собственичка на магазин за дрехи, наречен \"Всичко наше\". Името не е случайно: в магазина в центъра на Киев се продават само украински стоки. \"Местните марки днес имат добър имидж. Мисля, че ние успяхме да променим парадигмата\", казва предприемачката не без гордост.    Патриотичен бум     В пететажния магазин \"Всичко наше\" са окачени щамповани с традиционни украински мостри тениски и семпли едноцветни палта. Продават се също обувки, гривни и чанти. Цените варират от 10 до над 200 евро. Модните колекции са дело на 250 украински дизайнери. \"Основната ни идея беше да ги съберем под един покрив. Така украинските марки не са разпръснати както преди\", пояснява Луковкина. \"След събитията на площад Майдан страната беше обхваната от патриотична вълна. Изведнъж хората започнаха да носят тениски с националните символи. И от това се разви цяла модна линия\", казва тя. Икономистката Елена Беседина е съгласна с това. По думите ѝ, от 2013 г. насам има бум в продажбите на местни и регионални стоки. \"Облеклото е само един пример за това. Медът и млякото украинско производство също станаха изключително популярни\", казва тя. Конфликтът с Русия оставя следи Казано по друг начин: растящото вътрешно потребление следва една икономическа закономерност: заради ембаргото Украйна вече не изнася стоки за бившия си най-голям търговски партньор Русия. Това също е наследство от  . Реално погледнато те навредиха на  : през 2017 година БВП на Украйна беше 112 милиарда долара - 38 процента по-малко отколкото през 2013. При средна месечна заплата от 270 евро на хората не им остават много пари за потребление. Елена Беседина обаче вижда потенциал в търговията с ЕС. \"И сега 40 процента от украинските стоки се изнасят в ЕС - основно желязо и стомана. Но за хранително-вкусовата индустрия е все още трудно - поради високите европейски стандарти\". Тя е категорична, че страната се нуждае от нови технологии. Млекопроизводителите Беседина съветва да се обединяват в кооперативи. Във фермата за охлюви и модния магазин \"Всичко наше\" са оптимисти. \"Имаме още потенциал в бизнеса с охлюви\", казва Настя Винокурова. А Ана Луковкина залага на предприемаческия дух на по-младите украинци. \"В страната има много предприемаческа енергия, а това ни обнадеждава\", казва тя.        ", "date": "2019.02.19", "title": "Съвзема ли се украинската икономика?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392777-10-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%B6%D0%B5%D0%BD%D0%B8%D1%82%D0%B5", "text": "Ако смятате, че в леглото всичко е позволено, не сте съвсем прави. Ето 10 неща, които е по-добре да не правите по-време на секс:  1. Грим  Може и да сте по-красива, когато сте гримирана, но със сигурност не сте особено \"вкусна\". Горчивият вкус по кожата може да развали удоволствието на всеки.    2. Бърборене  Колкото и нови и интересни неща да искате да разкажете, леглото не е най-подходящата \"трибуна\". Оставете всички излишни думи за после.    3. Мазила върху кожата  Всякакви кремове, ароматни масла, остатъци от кола маска и каквато и да било козметика не е подходяща за моментите в леглото (освен ако не я нанася партньорът ви и не е част от играта).  4. Твърде много дрехи  Колкото и да е забавно събличането, не отегчавайте партньора си с твърде много дрехи (особено ако са дебели и със сложно закопчаване).  5. Червило  Яркото червило е секси във флирта, но размазването му по нечия кожа (и същевременно по лицето ви) може и да не се хареса особено.    6. Странни имена  Едва ли са много мъжете, които искат да бъдат наричани \"тиквичке\", \"зайченце\", \"патенце\", \"картофчо\" и тем подобни, особено в леглото!  7. Пеене  Колкото и секси парче да звучи в главата ви, не го тананикайте гласно, съветва woman.bg.  8. Кикотене  Не превръщайте секса в комедия. Рискувате да обидите партньора си.    9. Бебешко говорене  Не наричайте частите от тялото си с \"нежни\" имена. Мъжете го правят, но не и в този момент.  10. Не прекалявайт е Повечето хора разказват легенди за сексуалните си постижения. Признайте си, прекаляването има обратен на удоволствието ефект.  ", "date": "2019.02.19", "title": "10 неща, които жените..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392775-%D0%BC%D1%8A%D0%B6%D0%B5%D1%82%D0%B5-%D0%BF%D1%80%D0%B8%D0%B7%D0%BD%D0%B0%D1%85%D0%B0", "text": "...жени на каква възраст ги привличат най-много, резултатите са шокиращи       Представители на катедрата по социология в Университета на Мичиган проведоха проучване, в което откриха на каква възраст мъжете и жените са най-привлекателни за членовете на противоположния пол. В проучването са участвали 200 хиляди души, информира NY Times.     Социолозите са анализирали броя на съобщенията, които участниците в експеримента са получили от непознати хора от противоположния пол в социалните мрежи. Изследователите са направили извода, че и двата пола са склонни да отговарят на профилите на по-привлекателни хора от самите тях. Оказало се също така, че за жените са важни интелигентността и образованието на потенциалния партньор. Мъжете са безразлични към този показател, а образованите жени са по-скоро ги тревожат и те се чувстват некомфортно в компанията им.      Учените са стигнали до заключението, че мъжете достигат върха на популярност сред жените, когато достигнат 50-годишна възраст, а жените са най-харесване от мъжете до 18-годишна възраст, след което популярността им започва да намалява.Въпреки това психоложката Мишел Друан не е съвсем съгласна с резултатите от проучването.„Представете си жена, която цитира пасаж от любимия си роман, говори няколко езика и търси нови начини за лечение на болести. Наистина ли смятате, че тя може да е непривлекателна заради тези си качества?    ", "date": "2019.02.19", "title": "Мъжете признаха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392776-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%B4%D0%BE%D0%B6%D0%B8%D0%B2%D0%BE%D1%82", "text": "20-годишна красавица е неподвижна като камък от гърдите надолу заради една дребна глезотия. След като решила, че три пиърсинга на носа ѝ са малко, 20-годишната Лаян Диас от Бразилия се обърнала към специалист, за да ѝ направи четвърта дупка. В началото всичко било както обикновено - лека болка и зачервяване, но след това носът ѝ сериозно се  възпалил, макар и не на мястото на раната. Момичето си помислило, че това е обикновена пъпка и не се разтревожило. Освен това, след една седмица интензивно лечение с различни кремове, пъпката изчезнала, пише Daily Mail.    Но след известно време Лаян вдигнала висока температура и се появили силни болки в краката. Скоро болките били сменени от загуба на чувствителност до такава степен, че момичето трудно вече можело да ходи. В паника, тя потърсила лекарска помощ, но след прегледа чула страшна диагноза.  В кръвта на Лаян бил откри Staphylococcus aureus (златист стафилокок), който причинил възпалението. Експертите отбелязали, че той обикновено се появява заради рана на носа и момичето признало, че неотдавна си е е направило пиърсинг.   Именно заради стафилокока в тялото на Лаял се е натрупала гной, която притиснал няколко гръбначни прешлени. Лекарите веднага изпратили момичето на операция и успели да спасят живота на Лаян, но не и да възстановят чувствителността. Сега момичето не усеща нищо от гърдите надолу и ще прекара остатъка от живота си в инвалидна количка.   \"В началото бях опустошена. Не знаех какво ще правя по-нататък. Но се радвам, че поне напуснах болницата\", споделя Лаян Диас.  След нещастието, която се случи с нея, Лаян започна да общува с парализирани като нея хора и осъзнава, че всъщност животът й не е приключил. Момичето вече смята, че всичко още ѝ предстои, сега е щастлива и дори тренира баскетбол.", "date": "2019.02.19", "title": "Парализирана доживот"}
