{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387853-%D0%B8%D0%BF%D0%B8-%D1%82%D0%B5%D1%86-%E2%80%9E%D0%B2%D0%B0%D1%80%D0%BD%D0%B0%E2%80%9C,-%D0%BC%D0%B0%D1%80%D0%B8%D1%86%D0%B0-%D0%B8%D0%B7%D1%82%D0%BE%D0%BA-1-%D0%B8-3-%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Преди месец   министърът на енергетиката заяви, че „скоро“, още наесен, ще започнат „изгодни за двете страни преговори“ за преформулиране на договорите с Марица Изток 1 (МИ-1) и Марица Изток 3 (МИ-3). Тя добави още, че тези ТЕЦ са основна базова мощност за електроенергетиката, т.е. че „без нея тя трудно би могла да се справи, особено в зимния период“. Казаното е голям напредък в сравнение с господствалото доскоро мнение, че тези договори са в тежест на икономиката и домакинските бюджети. И че, „следователно“, те трябва да бъдат прекратени, а централите едва ли не национализирани. Такъв законопроект бе внесен в предишния парламент, в този смисъл нееднократно се изказваха КРИБ, АИКБ и някои дежурни коментатори на „тежестта на американските централи“; за нещо такова фактически намекваха и премиерът, и самата госпожа Петкова (в последно време в контекста на преговорите за възобновяване на проекта АЕЦ Белене“). Това пише в анализа на Красен Станчев, председател на  и Димитър Чобанов от екипа на ИПИ.     В противовес на този напредък, във Фейсбук се появи донос, че МИ-3 е част от „енергийна мафия“. На пръв поглед разумни хора, учени и мои приятели се втурнаха да харесват доноса. Това е знак, че, както обикновено, доносите виреят в благодатната почва на неведението. Но за изминалия месец нямаше напредък с т.нар. „американски централи“ и обещаната от министър Петкова „взаимна изгода“ на договорите с тях не се случи. За сметка на това ТЕЦ „Варна“, втората по големина ТЕЦ (обща инсталирана мощност 1260 МВт) в България и на Балканите, която през 2017 г. стана собственост на бивш министър, премина в ръцете на бивш депутат. Ако цената на придобиване на ТЕЦ „Варна“ от ЧЕЗ е малко над 200 млн. евро, то бившият министър я придобива за малко под 50 млн. евро, а бившият депутат -  за малко под 1 300 хил. евро (за 70 на сто от акциите). Последните две сделки са от частноправен характер, за който важи допускането, че всеки е свободен да продава в свой ущърб.   Някои сравнения на ТЕЦ „Варна“ и МИ-3   Тук ще се опитаме да обясним какво би следвало да се има предвид под „взаимна изгода“ в преговорите за МИ-3. Подробно обяснение на методиката на оценка на инвестициите и социално-икономическата цена може да се намери в наши прегледи на социално-икономическите ефекти от инвестицията на Ей И Ес. Частноправният характер на сделките с ТЕЦ „Варна“ обаче имат важен общоикономически контекст. По важното в него е следното: - Първоначалната инвестиция на ЧЕЗ (цената на придобиване) е почти равна на инвестицията на ЕНЕЛ в МИ-3; -  Инвестицията на МИ-3 (както и в МИ-1, която обаче е инвестиция „на зелено“) е обновяване и изчистване на технологиите (както е изискването на редица политики на ЕС и България), и тя се изплаща с договор за изкупуване на електроенергия, който включва изискване на „разполагаемост“ в това число т.нар. „студен резерв“; -  След 2006 г. това не се случва с „Варна“ (причините следва да се анализират отделно); -  Новите собственици от 2018 г., за разлика от ЧЕЗ, получават договор за доставка на „студен резерв“, което вероятно ще им носи дългогодишни чисти приходи; -  Практически това означава, че ТЕЦ „Варна“ получава аналогични договорни условия с тези на МИ-3, но с два важни детайла а) той е по-замърсяващ и б) „студеният резерв“ е придобит за сметка на държавния ТЕЦ Марица Изток 2, който работи и без това на загуба; - За се стигне до този изход са предприети редица действия на регулаторно и управленско равнище (най-вече неутрализиране на становището на системния оператор с административни действия), като тези действия са добре анализирани в пресата; -  По повод новия статут на ТЕЦ Варна няма демарши от бизнес асоциации, нито питания от регулатора до ЕС дали това е държавна помощ, нито законопроекти за разтуряне на договорите, каквито отлежават в парламента от три-четири години по повод „американските централи“.   Малко предистория на МИ-3   Предисторията започва през 1998 г. Тогава двете централи в Марица Изток са замислени като заместители на четирите „малки“ реактора в Козлодуй. (Те трябваше в обозримо бъдеще да бъдат затворени, защото в ЕС атомните реактори трябва да бъдат покрити с бетонен „кожух“).  Ресурсът е местен, създава се работа за мините за 40-50 години, едната ТЕЦ ще е нова (МИ-1), на „зелено“, другата, МИ-3 – обновена и „почистена“, рехабилитрана по метода „построй-владей-експлоатирай“ – “build-own-operate” –BOO, при прилагане на принципа „най-добра налична технология или „best available technology“ – BAT. Вече не се помни, но първоначалният замисъл бе инвестицията да бъда на принципа „построй-експлоатирай-прехвърли“ („build-operate-transfer” - ВОТ), който бе изоставен. МИ-3 като ВОО е смесена собственост. Това е първият частен проект в българската енергетика. Като миноритарен акционер „държавата“ има само доход от него. Зависимостта от внос на енергийни ресурси от Руската федерация и на енергетиката - от нейни държавни компании - частично се очакваше да намалее. Както пресметнахме с колегата Лъчезар Богданов, през 2001 г. зависимостта на България от внос на енергийни ресурси (включително от ядрено гориво и въглища) от Русия и Украйна е 85%. Към това време от 30-на години не са строени ТЕЦ, в ЕС те трябва да са чисти, местните инженери и работници ще имат достъп до ВАТ. Това е необходимо, защото тогава българската икономика изразходва 10 пъти повече електроенергия за производството на единица БВП страните членки на ЕС, три пъти повече отколкото, например, Полша и 23% повече отколкото Румъния. Освен извеждането от експлоатация на четирите блока на „Козлодуй“, тогава основно предизвикателство за България е и прилагането на политиката на ЕС за намаляване на емисиите на „парникови газове“. Принципите ВОО и ВАТ са за първи път приложени от МИ-3. Първият от тях означава, че след изтичане на договора, страната, предоставила правото на ВОО, става собственик на всички подобрения и приращенията на рехабилитираната централа. А вторият – че МИ-3 е първата влязла в експлоатация българска ТЕЦ, която прилага европейските норми за опазване на околната среда. Централата е включена в две енергийни стратегии, договорът за нея е подписан преди т.нар. „трети енергиен пакет на ЕС“, действащото законодателство на страната и ЕС е спазено, проведени са конкурси и са подписани предварителни и действителни споразумения за финансирането им чрез изкупуване на произведената електроенергия. Споразуменията са фактически потвърдени от шест правителства на България.   Изчисленията на „взаимните ползи“ от МИ-3   В ЕС е възприето, че при решаването на такива казуси, приложимата методика е „изчислението на блокираните разходи или активи“ („stranded costs and assets“). Тя е единствено приложимата поради описаните правно-исторически обстоятелства. Според тази логика минимумът обстоятелства, които трябва да се вземат предвид, е следният: стойността на инвестицията, която се оказва под риск, пропуснатите ползи до края на договорения период и разходите по възможни спорове, ако не е достигнато съгласие. Освен това обаче, както споменава пътьом и госпожа Петкова, трябва да се предвидят и системните разходи – какво би станало с електроенергетиката и колко би струвало това. Иначе казано, следва да се отчетат и пропуснатите ползи за икономиката. По ред на изброяването, според известното от публикации в пресата, картината изглежда по следния начин.   Системният проблем   Средното производство на електроенергия от въглищните ТЕЦ за крайно потребление след 2010 г.  е между 35 и 45%. За разлика от АЕЦ тези съоръжения са по-бързо подвижни и по-евтини като първоначална инвестиция. „Подвижността“, способността на МИ-1 и МИ-3 да произвеждат при различен коефициент на използване на горивото е приблизително същата като на ТЕЦ на природен газ – от 40 до 100%. При върховите натоварвания от последните именно МИ-3 е ТЕЦ, която най-често е била използвана за осигуряване на стабилността на системата. Времето, необходимо на централата за да реагира на такива натоварвания, е около 30 секунди. По естествени причини такава скорост не може да бъде постигната от другите неядрени части на електроенергетиката – ВЕЦ, вятърни и слънчеви електроцентрали. Поради конструктивни и технологични особености нито една друга част от електроенергетиката не може да осигури резерв за т.нар. „първично регулиране“ на електроенергийната система. МИ-3 на Контур Глобал осигурява средно около 9% от годишното електроенергийно производство на България, т.е. около ¼ от производството на въглищни ТЕЦ. Тази системна необходимост на „Мариците“ е добре обоснована в доклада на БАН за „Белене“. В него още се казва, че за поддържане на сигурността на електроенергийната система на България е нужно „създаване на условия за извършване на ремонтни дейности, агрегатите трябва да бъдат не по-големи от 350 MВт и да са разсредоточени на минимум две отделни площадки“, каквито са всъщност мощностите на неправилно определяните като „американски“ ТЕЦ. Всъщност делът на държавната собственост в МИ-3 е около 1/5.   Инвестицията и нейното обществено значение   Общата стойност на инвестицията на Контур Глобал, която трябва да се вземе предвид, е около 1.4 млрд. лв. след началото на проекта. Около 500 млн. лв. от нея са се „върнали“ в икономиката под формата само на ДДС и преки данъци (включително здравни и пенсионни осигуровки). Това е прекият фискален ефект от преразпределението през държавния бюджет. Същата е картината на непреките въздействия през основния доставчик на МИ-3 – Мини Марица Изток: централата използва около 25% от производството на гориво от мините. Макар тези изчисления да са „на коляно“, ефектът е приблизително следният: - МИ-3 допринася за поне 25% от заетостта на мините (при сегашното им технологично състояние); -  При настояща цена от 17 лв. на тон гориво в икономиката през данъците се връщат около 6 лв., т.е. 1,5 лв. на тон се „връщат“ в икономиката само благодарение на това, че МИ-3 функционира при тези обстоятелства. Друг положителен косвен ефект идва от подобренията спрямо действащите до 2016 г. норми за емисии в ЕС, както и от направените за периода 2012 - 2015 г., с които Контур Глобал отговори на новите стриктни норми на ЕС за емисии, влезли в сила през 2016 г. В зависимост от динамиката на цените на емисионните права може да се изчисли освободеният ресурс от евентуални разходи за глоби за замърсяване, което е ресурс, спестен на икономиката. Пряката заетост в МИ-3 е малко под 500 души. Факторът на създадената от ТЕЦ-а заетост при доставчиците предимно от област Стара Загора е над 2 – около 1 100 души на месец. При първа възможност ще се опитам да разбера и анализирам по-подробно положителните фискални и обществени ефекти от това състояние на нещата. Към взаимните ползи би трябвало да се включат и ефектите от инвестициите в различни обществени начинания, допълнителните осигуровки, обучението на персонала и стандартите за здравословните и безопасни условия на труд,[i] както и ефектите от стопанските дейности, които са възникнали независимо от Контур Глобал и основния бизнес на МИ-3. На този фон твърденията, че МИ-3 е руска технология, че инвестициите са „само на хартия“ и законопроектът за експроприация на МИ-1 и МИ-3 бил „покрит“ от правителството са от глупави до вредни. Няма лошо технологията да е такава, каквато смятат за ВАТ страните по договора, стига да е най-добрата. Инвестициите в МИ-3 не може да са фалшиви - акционерите и инвеститорите от капиталовите пазари, както и банките – кредитори няма как да позволят това. А идеята за експроприация би трябвало, дори по оня проектозакон, да отчете инвестициите, пропуснатите ползи и предизвиканите загуби. Т.е. всичко посочено като взаимна полза по-горе се превръща в загуба.   Някои макроекиномически сравнения   Както стана дума, МИ-2 работи на загуба, а ТЕЦ „Варна“ засега не работи. Сравнението между „американските“ централи и МИ-2, която използва същия ресурс, но е държавна собственост, показва, че последната работи на загуба, която постоянно се увеличава, докато първите реализират печалба. Например, през 2017 г. нетното произведено количество електроенергия от МИ-3 е 4 158 GWh, а прекият принос на към общата добавената стойност в страната е приблизително 0,28%, а при отчитане на непреките и индуцираните ефекти той достига 0,43%. Приносът към общите инвестиции е 0,08%. Ако МИ-1 и МИ-3 станат държавна собственост, както предлагаха патриотични депутати през 2016 г. с един законопроект, това би означавало с голяма вероятност влошаване на показателите, за което ще допринесат и нарастващите цени на въглеродните емисии, които представляват производствен разход. Скорошният скок на цените на квотите за емисии на въглероден диоксид поставя сериозно предизвикателство пред въглищните ТЕЦ. Благодарение на чуждестранните инвестиции в съвременни технологии обаче проблемите могат да бъдат решени както това се случва с МИ-1 и МИ-3. Ето малко информация за значението на емисиите.   Цени на квотите за емисии въглероден диоксид   На 24-ти август цената при Европейската схема за търговия с квоти за емисии на въглероден диоксид (CO2) надхвърли 20 евро на тон. За сравнение средната цена през август 2017 г. е 5,6 евро за тон, докато наличните данни за август 2018 г. определят средна цена от 18,5 евро за тон. Следователно за период от една година цената на емисиите въглероден диоксид се е повишила над 3 пъти. Това е особено важно за топлоелектроцентралите, които използват въглищата като ресурс, тъй като директно увеличава производствените им разходи. Тези ТЕЦ са най-разпространени в Централна и Източна Европа – Полша и Унгария, както и в България. Причината за повишаването на цената са поставените цели за понижаване на емисиите в рамките на Европейския съюз, които предвиждат те да се намалят с 40% до 2030 г. Тези цели са определени като мерки за противодействие срещу глобалното затопляне и климатичните изменения. Те се основават на допусканията, че човешката дейност и произтичащите от нея емисии на парникови газове и най-вече на въглероден диоксид са основните причинители на тези процеси. Границата от 20 евро на тон е важна, тъй като тя се счита за критичната точка, при която ефективността на въглищните централи се изравнява с тази на някои възобновяеми източници на енергия. Това означава, че по-нататъшното поскъпване на емисиите може да изтласка от пазара въглищните ТЕЦ заради високите производствени разходи за сметка на конкурентни централи.   Налични ефекти   Кръстосаното прехвърляне на системни задължения от МИ-2 към ТЕЦ „Варна“ обрича държавната централа на фалит. Трудно е да си представим по какъв начин тя може да бъде спасена, освен ако не се преразгледат привилегиите на „Варна“. Това ще рече, че заетостта на приблизително половината работници в Мини Марица Изток е под съществен риск. Онова, което съществува, е възможно. Т.е. ако се поддържат такива развития в електроенергетиката и се прокарват и неизгодни решения за „американските централи“, техният принос към икономиката също ще се окаже под риск. На основата на годишните отчети на МИ-3 можем да изчислим „тавана“ на стойността под риск. Това е пряката и непряката добавена стойност на централата последните години. За 2017 г. пряката БДС е 242,2 млн. лв. (увеличение от 174,7 през 2016 г.), а непряката съответно – 60,2 и 54,4 млн. лв. Иначе казано, можем да вземем за ориентир „таван“ на стойността под риск от приблизително 300 млн. лв. Тук не са отчетени ефектите от стойност под риск при МИ-1, МИ-2 и негативните фискални ефекти от вероятна загуба на приходи от преки и непреки данъци, включително непостъпили приходи в НОИ и НЗОК, както и такива от ДДС и акцизи (поради вероятно свиване на потреблението). Но тези ефекти би следвало да са предмет на анализ, а неговите резултати – елемент от вземането на решения в областта на икономиката и енергетиката.  ", "date": "2018.09.30", "title": "ИПИ: ТЕЦ „Варна“, Марица Изток 1 и 3 и икономиката на България"}
{"url": "http://www.classa.bg/%D1%81%D0%B2%D1%8F%D1%82/item/387847-%D1%84%D1%80%D0%B5%D0%BD%D1%81%D0%BA%D0%B8-%D1%81%D0%BF%D0%B5%D1%86%D0%B0%D0%B3%D0%B5%D0%BD%D1%82-%D0%B7%D0%BD%D0%B0%D0%B5%D0%BC-%D0%BA%D0%BE%D0%B9-%D1%83%D0%B1%D0%B8-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE", "text": "Френският спецагент, Капитан Пол Барил обвини Главното управление по разузнаване на Министерството на отбраната на Украйна и американските инструктори в организацията и извършването на убийството на главата на ДНР Александър Захарченко. \r\n Важно е да се отбележи и един интересен момент по повод заявлението на спецагента- информацията която той представи беше публикувана от изданието « , но след атентата от днес в Донецк, беше изтрита от сайта на изданието \r\n \r\n \r\n Експертът по сигурност Капитан Пол Барил тази година посещава Донецка Народна Република по покана на самия Александър Захарченко за да обсъдят въпросите с личната му сигурност. Преди обаче срещата да се състои Александър Захарченко е убит при атентата в кафе «Сепар» в центъра на Донецк на 31 август. \r\n     \r\n Капитан Барил представя няколко шокиращи откровения за самото убийство в интервю. \r\n     \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n   \r\n   \r\n \r\n \r\n   \r\n   \r\n  ", "date": "2018.09.30", "title": "Френски спецагент: Знаем кой уби Александър Захарченко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387848-%D0%B7%D0%B0%D1%89%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D1%87%D0%B0%D1%8F%D0%BD%D0%BE-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0,-%D1%87%D0%B5-%D0%B5-%D0%BF%D1%80%D0%B8%D0%B5%D0%BC%D0%B0%D0%BD-%D0%BE%D1%82-%D1%82%D1%80%D1%8A%D0%BC%D0%BF", "text": "ли се премиерът Бойко Борисов с президента на САЩ Доналд Тръмп? Въпросът е толкова прост, че очаква и елементарен отговор. И той би трябвало да звучи горе долу така: „Е щом има снимка, значи са се срещнали“. Като в приказката за юнак Гюро и изядената от мечката глава. Отговорът обаче не е толкова прост. И в значителна степен това се дължи на поведението на премиера Борисов.     Защо Борисов толкова иска да изглежда, че е приеман от Тръмп Още преди началото на срещата на високо равнище „Глобален призив за действие за справяне със световния проблем с наркотиците“ в Организацията на обединените нации (ООН) стана видно, че премиерът Бойко Борисов много иска да се „отърка“ в президента Тръмп. В името на това при масовите сцени около пленарните заседания на ООН Борисов да може да застане до американския президент, ако може да размени дума и да се снима, Министерският съвет безпрецедентно реши българската делегация да се води от министър-председателя, а не от президента. Мотивът? Според министъра на външните работи Екатерина Захариева в Ню Йорк щяло да се говори за Западните Балкани, за които премиерът е по-добре подготвен, а пък и президентът „и без това е водил делегацията миналата година“. Посещението в САЩ беше подгрято от проправителствените медии с предварителни информации за „предстоящата среща на Борисов с Тръмп“, „какво ще си кажат Борисов и Тръмп“ и други подобни. Борисов всъщност не е бил на официално посещение в САЩ от времето на първия си мандат като премиер през 2012 г. Медийни публикации определят неговото неприемане в САЩ като едно най-големите притеснения на Борисов. А срещата в ООН дава чудесна възможност това да се промени. Или поне да бъде представено да изглежда като промяна. Затова Борисов толкова иска обществото да повярва, че е много добре посрещнат от американския президент. Една снимка…   Първият опит посещението на Борисов в ООН да бъде представено като среща с Тръмп беше направен на 24 септември при откриването на срещата.   Прессекретарят на Министерския съвет Севделина Арнаудова публикува снимка на ръкуващия се с Тръмп Борисов с текст: „Премиерът Бойко Борисов с американския президент Доналд Тръмп в Централата на ООН, по време на срещата на високо равнище „Глобален призив за действие за справяне със световния проблем с наркотиците“. България е съдомакин, а организатор е президентът на САЩ Доналд Тръмп“. Публикуваната снимка моментално беше разпространена от проправителствените медии със заглавия като „НА ЖИВО от Ню Йорк и важната среща на Борисов с Тръмп“ и „ВИДЕО и СНИМКИ от Ню Йорк и важната среща на Борисов с Тръмп“. Малко по-късно снимката стана обект на доста хумористични коментари. Най-вече защото официалното видео от ООН разкри как се е стигнало до ръкостискането. Веднага след края на речта на Доналд Тръмп към него се втурват представители на няколко делегации с желание да се ръкуват. Седящият в първите редове Борисов пъргаво достига сред първите кандидати за здрависване. След самия поздрав първата работа на Борисов е да провери дали е бил сниман добре от преводачката си, която в случая получава задача да е и фотограф. Снимката обаче е разочароваща – Борисов е в гръб и е практически неразпознаваем. Коментарът на Борисов за шегите с разочароващата снимка не закъсня. Пред присъстващи представители на български медии в Ню Йорк той подмята: „Съжалявам, вие и вчера бяхте тук, тази истерия, която се вдигна в България от хейтърите и платените тролове на БСП. Бог ми е свидетел, пък и вие, че по никакъв начин не сме парадирали и не сме казали каквото и да било, освен това, че съм имал разговори с президента Тръмп, че сме имали с Помпео, с Ники Хейли вчера близо 20-минутна среща, защото целта не ни е била да се снимаме с някой!“ И втора снимка… И веднага в профила му във Фейсбук грейва нова снимка. На нея Борисов е в пълния си блясък до (фигурите на) семейство Тръмп. За снимката Борисов пише: „Чистосърдечно давам възможност за нови „анализи“, „препоръки“, „тълкувания“ и изяви по повод тази снимка иначе, просто протокол на Белия дом“. Снимката отново обикаля българските медии. Този път и сериозни издания я публикуват. Посланията от заглавията са, че Борисов този път е показал снимка от истинската среща с Тръмп. Подобно е посланието и на поста на самия Борсов. В него той говори за протокол и за Белия дом и без съмнение за официална среща с американския президент. Дипломати, с които „Студия Трансмедия“ разговаря обаче се съмняват, че снимката е доказателство за официална среща на Борисов с Тръмп. Една от основните „слабости“ на снимката е, че на нея семейство Тръмп се намира до знамето на САЩ и знамето на президента на САЩ. „При снимка на форум на ООН е изключено да присъстват знамето на САЩ и на президента на САЩ. Среща в Белия дом – да. Там може да са и двете знамена, както и задължително това на страната гост. На форум на ООН – там трябва да е знамето на ООН и знамената на всички държави – членки, подредени по азбучен ред“, коментира пожелал анонимност дипломат. Факт е, че по време на срещата в ООН американският президент Тръмп имаше официални разговори с френския си колега Макрон. На снимките от срещата двамата са седнали пред знамената на държавите си. „PR-акция с егоцентричен мотив в кампания за самоутвърждаване (в т.ч. избиване на комплекси), по-дипломатично казано – с домашно-политическа мотивация“. Така коментира пред „Студия Трансмедия“ разпространените от премиера Борисов снимки и посланията, които се опитва да отправя той през тях, дипломатът от кариерата Огнян Гърков (Виж повече в интервюто с него). Снимка във Фейсбук с Доналд и Мелания Тръмп в почти същите пози публикува впрочем и президентът на България Румен Радев от своето посещение преди една година в ООН. Снимката на Радев обаче не беше придружена от какъвто и да е текст, намекващ за проведена среща с американския президент. Абсолютно същите кадри като на премира Борисов пък бяха публикувани от лидерите на делегациите в ООН на страни като Барбадос, Грузия, Украйна и други. „Студия Трансмедия“ попита Министерство на външните работи на България и посолството на САЩ в България дали са запознати с евентуална среща между премиера Борисов и президента Тръмп. До редакционното приключване на текста обаче отговори не се получиха.   Огнян Гърков: Снимките на Борисов с Тръмп са PR-акция с егоцентричен мотив   – Г-н Гърков, възможно ли е наистина да съществуват макети на Тръмп и Мелания и всеки ли може да се снима с тях? – Не бих изключил макети, може да има и други PR-творби. За разрешение за снимки – едва ли за всеки, а за степенувано послушание – със съответния макет. Изхождайки от CV-то на Доналд Тръмп, не считам за невъзможно и на пазарна основа. – За да има такава снимка на нашия премиер с макета на Тръмп, необходимо условие ли е да се е състояла официална среща на държавни ръководители? – Не. – Как ще коментирате факта, че Борисов представя тази снимка като официално протоколно действие? – Много са опциите за отговор, тъй като не ми са известни техническите възможности да се направи снимка по съня на нещатския президент в кадъра. Нито за заснемане на детска мечта или по-късно изградена и еволюирала амбиция. Иначе, PR-акция с егоцентричен мотив в кампания за самоутвърждаване (в т.ч. избиване на комплекси), по-дипломатично казано – с домашно-политическа мотивация. По-простонародно: ловене на маймуни с трици.", "date": "2018.09.30", "title": "Защо Борисов отчаяно иска да изглежда, че е приеман от Тръмп"}
{"url": "http://www.classa.bg/%D1%81%D0%B2%D1%8F%D1%82/item/387849-%D0%BA%D0%B0%D0%BA-%D0%B3%D0%B8%D0%B1%D0%B5%D0%BB%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B8%D0%BB-20-%D0%B8-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%81-300-%D0%B2-%D1%81%D0%B8%D1%80%D0%B8%D1%8F-%D0%BF%D0%BE%D0%B2%D0%BB%D0%B8%D1%8F%D1%85%D0%B0-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-%D0%B2-%D0%B8%D0%B7%D1%80%D0%B0%D0%B5%D0%BB", "text": " израилтянин темата з С-300 не стана разтреперваща. Той и така е привикнал да живее при наличие на заплаха. Но като цяло в Израел бяха неприятно изненадани от реакцията на Москва за инцидента с Ил-20. Категоричният тон на Министерството на отбраната на Русия налива вода в мелницата на местните „кремлепесимисти”. Впрочем и левите, и десните в Израел виждат в Русия страна-партньор, а не враг и искат прагматични, а не идеологизирани отношения.     Крушението на руския Ил-20 „можеше да има къде по-сериозни последствия”, тайнствено заяви министър-председателят на Израел Бенямин Нетаняху, пристигнал на Общото събрание на ООН в Ню Йорк. При това той не уточни какво има предвид. В четвъртък съвсем малко „по-незагадъчна” фраза произнесе министърът на отбраната Авиктор Либерман: „Ние абсолютно не сме заинтересовани от това да изясняваме отношенията си с Русия през медиите. Днес се водят интензивни контакти, съгласуват се детайли по тайни канали”. Закритият характер на информацията поражда слухове, с които сега се пълни израелската преса. Така например 10-и канал на ИТВ успя да предаде, че уж Москва е разрешила на ВВС на Израел да бомбардира иранските бази в Сирия. Източник на информационното подхвърляне стана туитърът на опозиционен ирански журналист.      Твърди се, че изтребителите на Израел уж в замяна не могат да се появяват над крайбрежието на Сирия в района на руските бази. Порталът MIGNews в своята редакционна колонка излиза с конспирологична версия: инцидентът с Ил-20 е провокация на „заинтересованите лица” (по всяка вероятност сирийците), които „са изчислили последвалите действия на руското министерство на отбраната и са знаели, че отговорът може да е бил доставката в Сирия на С-300”. Зеев Ханин, преподавател от катедрата по политически науки от университета „Бар Илан” заяви пред „Взгляд”, че по този повод в обществото като цяло се е наложил консенсус. „В израелския елит има две фракции, да ги наречем кремлеоптимисти и кремлепесимисти. Оптимистите смятат, че след като Студената война е приключила и Русия има чисто прагматични, а не идеологически интереси, то винаги двете страни ще могат да се договорят. А нещата, по които не могат да се договорят, трябва да се поставят в скоби. Песимистите смятат, че от Русия трябва да се стои далеч, защото дори и ако нашите интереси съвпадат в нещо, то в перспектива не може да се очаква нищо хубаво”, смята социологът. Последните 10 години, откакто на власт е второто правителство на Нетаняху (сега е четвъртият му кабинет), доминират кремлеоптимистите, смята Зеев Ханин. Последните събития, разбира се, наливат вода в мелницата на кремлепесимистите, но, според социолога, засега не може да се говори, че тяхното влияние се е засилило сериозно. Експертът също отбеляза, че такова деление не съвпада с партийното или идеологическото. „Деленето на левите и десните в Израел има преди всичко отношение към израелско-арабския конфликт. Отношението към великите сили е вече отделна работа”, заяви той. „Може с голяма доза условност да се говори, че израелският десен лагер е по-заинтересован да си сътрудничи с Русия в сравнение с израелския ляв лагер”, допълва експертът. Междувременно англоезичния The Jerusalem Post цитира мнението на своя читател Младен Андрияшевич от град Бер Шева, който смята, че дружбата с Москва е била неискрена и сега тя най-накрая е приключила. „След всички доказателства, които делегацията на ВВС на Израел представи на руснаците, те все още обвиняват Израел. Удивително ли е това? Едва ли. Вълкът козината си мени”, пише той. И по-нататък се позовава на руския „манталитет”, който според него се е формирал от различните събития през ХХ век и от по-нови времена, от Кронщадското въстание до „скорошното странно интервю” на Петров и Бошивор. Мнозина прокарват паралели между поведението на Москва днес и помощта, която тя оказва на арабите през 60-те и 70-те години. „Припомня се, разбира се и войната от Йом Кипур то 1973 г… Израелската армия понесе тежки загуби и значителна роля в това изиграха доставките на съветски самолети и зенитно-ракетни комплекси в арабските държави”, заяви пред „Радио Свобода” Евгений Финкел, главен редактор на рускоезичния сайт NEWSru.co.il, допълвайки: „Много се надявам, че в настоящите условия събитията няма да се развиват по толкова кървав сценарий”. „В това отношение няма голяма разлика между управляващата коалиция или опозицията”, заяви пред „Взгляд” депутатът от Кнесета от опозиционната партия „Ха Тнуа” Ксения Светлова. Ние сме единни, че Израел трябва да се грижи за своята сигурност. А разполагането на С-300 променя по ключов начин ситуацията в Сирия”. Израел така или иначе трябва да противодейства на Иран, който се опитва да се закрепи на сирийска територия и съответно трябва да решава как да действа по-нататък, в условията на появата на С-300. Що се отнася до Русия, то към нея, както подчерта депутатът, израелтяните, както и преди, не изпитват враждебност. Русия за нас, без съмнение, не е нито враг,нито дори страна, с която трябва да има някакви напрегнати отношения заяви депутатът. „Напротив, Русия е страна-партньор, с която през последните години отношенията се подобриха. Надявам се, че шумът и обвиненията ще стихнат и ще остане интересът към сътрудничеството и договореностите, в това число и по Сирия”. Като цяло, признава Светлова, израелтяните са неприятно изненадани от реакцията на Москва заради инцидента с Ил-20. Депутатът призна:  Освен това тя изрази надежда, че „с времето всичко може да се върне на мястото си и отношенията отново ще се подобрят”. За обичайните израелтяни темата за С-300 не стана разтърсваща. Те и така са свикнали да живеят в режима на наличие на заплахи. „Няколко пъти съм провеждал изследване сред мигрантите от бившия Съветски съюз”, заяви Ханин. „Привържениците на стратегическото партньорства с Русия преди бе около 20% сред тях, а през последните няколко години броят им спадна до 10%”. Изобщо интересът към Русия сред „руските израелтяни” се снижава от година на година и това е свързано с постепенната асимилация на мигрантите от бившия СССР. Тази тенденция ярко се проявява например при оценката на събитията в Украйна. „Преди четири години 10% бяха на нечия страна – Русия или Украйна, а сега те са едва 5%”, казва Ханин. „Преди четири години половината смятаха, че конфликтът между Украйна и Русия изобщо не е наша работа, а днес две трети смятат така”.   Превод: В.Сергеев", "date": "2018.09.30", "title": "Как гибелта на руския Ил-20 и доставките на С-300 в Сирия повлияха на обществото в Израел"}
{"url": "http://www.classa.bg/%D1%81%D0%B2%D1%8F%D1%82/item/387850-%D0%BF%D0%B8%D1%80%D0%B0%D0%BC%D0%B8%D0%B4%D0%BD%D0%B0%D1%82%D0%B0-%D1%81%D1%85%D0%B5%D0%BC%D0%B0-%D0%BD%D0%B0-%D1%84%D0%B0%D1%88%D0%B8%D1%81%D1%82%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": " от данните от архива на бившето Министерство на стопанството на Германия, които попадат в Съветския съюз след войната. Разпределението на държавния бюджет на Третия Райх през 1939-1940 финансова година (пикът на благополучието на фашистката империя).   Доходи (в марки):   Както виждаме балансът е уравновесен чрез огромни заеми (23% от доходната част на бюджета) и от окупационен грабеж. До влизането на „грабителските средства“ растящият дефицит се покрива чрез ценни книжа. За три бюджетни години (между 1934 и 1937 г.) се издават т.нар. „Облигации Мефо“ ( „Mefo“ – „облигации на Металургичното изследователско общество) на обща сума от 12 милиарда марки. На 1 април 1938 г. на мястото на „Мефо“ Имперското кредитно управление започва да емитира „парични преводи за доставка“ – сиреч заеми за извънредни военни разходи. През 1938 г. тези парични преводи са на сумата от 6,5 милиарда марки.     От 1939 г. в сила влиза нова измишльотина на финансистите: 40% от военните поръчки започват да се изплащат с т.нар. „данъчни квитанции“, които производителите (създателите на оръжието) имат право да се разплащат с доставчиците. Общо до началото на войната са изплатени 4,8 милиарда марки в такива квитанции.     Използват се и множество други малки ноу-хау по надуване на дълговия балон, в това число и свръхпланирана емисия марки. Например, доволно голямата афера с бръмбара. През 1934 г. автозаводът „Фолксваген“ предлага да се внесе предплата за всеки, който жадува да получи своя „народен автомобил“ по едноименната програма. Повече от 300 хил. балъци изплащат предварително на държавата сумата от повече от 110 милиона марки. Ръководството на Третия Райх, естествено, не планира да ощастливява гражданите си с лични автомобили. В началото на войната заводът по предварително изготвен план се превежда към военно производство.     За пирамидната схема на „гениалния финансист“ Ялмар Шахт – райхсминистъра на икономиката и глава на Райхсбанк може да се пише дълго. Дълговият балон става и основната причина Германия да започне военна експанзия на Изток есента на 1938 г. (анексията на Судетска област на Чехословакия), а не по-късно, както се планира първоначално. Непосилните си кредитни задължения нацистите имат намерение да платят от окупираните страни. И това донякъде им се отдава.       През 1939-1940 г. чрез пряко ограбване на окупираните страни и пиратски клирингови схеми германската хазна получава по различни оценки повече от 28 милиарда марки. Като отделна тема може да се спомене забавната история със златния резерв на Чехословакия, който англичаните дават на Хитлер, веднага след като окупира през март 1939 г. цяла Чехия. Но размерите на статията ни ограничават. Икономиката на Фашистка Германия е голяма каша и затова още на 20 септември 1939 г. (20 дни след началото на Блицкрига в Полша) въвеждат купони на практика върху всички хранителни стоки. Решението за пускането на купонната система се взема още в началото на годината, но се очаква подходящ момент. Славната мълниеносна кампания срещу Реч Посполита става случай при който заради шума от гръмката победа не се чува пукането на надутия балон на нацисткото икономическо чудо.     Превод: В.Сергеев", "date": "2018.09.30", "title": "Пирамидната схема на Фашистка Германия"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/387851-%D1%87%D0%B5%D1%80%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D0%BD%D0%B0%D0%B4%D0%B2%D0%B8%D1%81%D0%BD%D0%B0%D1%85%D0%B0-%D0%BD%D0%B0%D0%B4-%D0%B2%D0%B5%D0%BD%D0%B5%D0%BB%D0%B8%D0%BD-%D0%BF%D0%B5%D1%82%D0%BA%D0%BE%D0%B2,-%D1%88%D0%B5%D1%84%D1%8A%D1%82-%D0%BD%D0%B0-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%B2-btv-%D1%81-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B8-%D1%80%D0%B5%D0%B9%D1%82%D0%B8%D0%BD%D0%B3%D0%B8", "text": "Венелин Петков е изпаднал в немилост пред ръководството на bTV и вече е решено кой ще го замести, щом освободи мястото си на директор на новините. За негова наследница се спряга бивша колежка, уволнена от телевизията преди 4 години, твърди \"Уикенд\". Рейтингите на ръководените от амбициозния журналист „новини, актуални предавания и спорт\" напоследък били меко казано катастрофални. Той изисквал да се правят все повече разходи за нови студиа и скъпа техника за предаванията под своя опека. Раздутият бюджет обаче не водел до съществен скок на зрителския интерес. Това била основната причина, заради която се очаква в най-скоро време да си събере багажа и да напусне телевизията, където работи още от създаването ѝ преди 18 години.      Освен липсата на баланс между похарчените пари и постигнатия резултат имало и друго основание да се мисли за смяна на Петков с по-подходящ ръководител. От години хората в нюзрума се оплакват от непоносимо лошото му отношение към тях. Бившият водещ не можел да владее гнева си, често крещял, на всичкото отгоре не давал ясни указания за работа на подчинените си, а след това беснеел, че не са го разбрали. Вместо да изгради около себе си ядро от поддръжници, той успял да се изпокара с всички. За да си отмъстят, служителите започнали да плетат интриги зад гърба му с единствената цел да бъде уволнен. Такова уволнение се чака вече близо 2 години – от смяната на бившия главен изпълнителен директор Павел Станчев, чието протеже е Петков, със сегашния шеф Флориан Скала. С демонстрации на работохолизъм и идейност обаче журналистът до момента успява да се задържи в директорския стол. Новото ръководство пък проучило всички бивши служители на телевизията, като отделило особено внимание на уволнените от Станчев. Именно една от тях вероятно ще бъде поканена за наследница на Венелин Петков. Става въпрос за дама, която също е работила в bTV още от създаването ѝ. Постъпва там като репортер, но бързо се издига до ръководен пост в нюзрума. През 2014 г. е уволнена от Станчев заедно с бившата директорка на новините Люба Ризова. Това става малко след скандалното напускане на тогавашните водещи на сутрешния блок Ана Цолова и Виктор Николаев, които се местят в Нова тв. Въпросната дама също започва работа в Нова, но и до днес поддържа близки отношения с бившите си колеги от bTV. Всички те стояли плътно зад нея и лобирали за връщането ѝ в телевизията на мястото на Венелин Петков. Ако това стане, най-вероятно ще сме свидетели на завръщането и на други лица, напуснали преди време телевизията заради Павел Станчев.  ", "date": "2018.09.30", "title": "Черни облаци надвиснаха над Венелин Петков, шефът на новините в bTV с катастрофални рейтинги!"}
{"url": "http://www.classa.bg/%D1%81%D0%B2%D1%8F%D1%82/item/387852-%D1%82%D1%80%D1%8A%D0%BC%D0%BF-%D1%81-%D0%BA%D0%B8%D0%BC-%D1%81%D0%B5-%D0%B2%D0%BB%D1%8E%D0%B1%D0%B8%D1%85%D0%BC%D0%B5", "text": "Доналд Тръмп каза, че с Ким Чен-ун са се влюбили един в друг Американският президент Доналд Тръмп заяви вчера на митинг в Западна Вирджиния, че със севернокорейския лидер Ким Чен-ун са се “влюбили” един в друг, предаде ДПА. “Той ми написа хубави писма и те са страхотни писма. И се влюбихме”, каза Тръмп.     Президентът каза, че спирането на ядрените опити и ракетните изпитания са признак, че подходът му към Северна Корея работи. Очаквайки да бъде разкритикуван за топлите си думи към Ким, президентът добави саркастично: “Доналд Тръмп каза, че са се влюбили. Колко ужасно, ама само колко ужасно. Толкова непрезидентско”. След това той посочи към множеството пред себе си и добави: “Винаги казвам, че е толкова лесно да се държиш президентски. Но тогава вместо 10 000 души да опитват да влязат в тази препълнена зала, щеше да има около 200 души, стоящи ей там”.        ", "date": "2018.09.30", "title": "Тръмп: С Ким се влюбихме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387844-%D0%BA%D0%BF%D0%BA%D0%BE%D0%BD%D0%BF%D0%B8-%D0%BD%D0%B8%D1%82%D0%BE-%D1%80%D0%B5%D0%B4-%D0%B7%D0%B0-%D0%BD%D0%B5%D1%89%D0%BE-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BF%D1%80%D0%B8-%D0%B4%D0%B5%D0%BB%D1%8F%D0%BD-%D0%BF%D0%B5%D0%B5%D0%B2%D1%81%D0%BA%D0%B8", "text": "Председателят на Комисията за борба с корупцията Пламен Георгиев защити резултата от проверката срещу депутата от ДПС Делян Пеевски, като обяви, че няма \"нито един ред за нещо незаконно\" в имотното му състояние. Пеевски е бил проверен по сигнал на гражданското обединение \"БОЕЦ\", но само по документи и данни от досегашните прокурорски проверки по негов адрес - без да се изисква сваляне на банковата и данъчна тайна. Обяснението на КПКОНПИ е, че срещу Пеевски няма повдигнато обвинение за престъпление, за да бъде проверен по пълната процедура.     \"Няма нищо незаконно при Делян Пеевски. Имахме сигнал срещу него и извършихме една обстойна проверка, но излезе, че не сме го проверявали. Мога да изляза с лицето си и да кажа, че няма нито един ред за нещо незаконно. Видно е от всички документи. Това проверявано лице е един от най-големите данъкоплатци в държавата\", обяви Пламен Георгиев в интервю за бТВ. \"Вероятно това не се харесва на някой и ни изкарват, че не сме си свършили работата. Няма нищо незаконно за него в огромната проверка и обем от документи, които сме анализирали. Не виждам какво повече мога да кажа по този казус\", каза още той. Казусът около имотното състояние на Делян Пеевски е актуален още от избирането му за председател на ДАНС през 2013 г. - дотогава той декларира притежание на стар \"Опел\", два апартамента и къща в София, купени още през 2002-2004 г. Към 2013 г. спестените му пари от депутатска заплата са малко под 53 000 лева. Малко след падането на кабинета \"Орешарски\" от власт, фирма на Пеевски и майка му Ирена Кръстева придоби 5-процентен дял от акциите на \"Булгартабак\" - по това време оценяван на няколко милиона лева. През 2016 г. депутатът от ДПС продаде дела си в цигарената компания за 24,3 милиона лева.", "date": "2018.09.30", "title": "КПКОНПИ: \"Нито ред за нещо незаконно\" при Делян Пеевски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387845-%D0%B5%D0%B4%D0%BD%D0%BE-%D0%BD%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-metoo-%D0%B1%D1%8A%D0%B4%D0%B5%D1%89%D0%B5", "text": " е 2022-а. Само петилетка след първата поява на кампанията #MeToo в края на 2017-а, планът за тотална сексуална революция е преизпълнен. Това, което започна като праведно възбуден гняв срещу мастурбиращи в саксии хищници и дегенерати ала Харви Уайнстийн, се изроди в модерен лов на вещици. В началото го отнесоха отрепките, които експлоатираха жени и успяваха да минат метър. Кунилингус сесиите и хардкор обезчестяванията, измъкнати с власт и заплахи, излязоха през носовете, гърлата и други места от телата на сексуално-криминалния контингент. Публичните медийни линчувания на известни мъже донесоха колективен катарзис и легитимираха религиозната идея за винаги праведната жертва.       Като в божествен неон светна новата социална динамика - злите и отвратителни мъже срещу невинните и беззащитни жени. Не гражданска, а полова война. Барикади от сутиени, окопи от червила и кавалерия от токчета. Когато изнасилвачите свършиха, #MeToo се зае с опипвачите и обарвачите. После погна зяпачите и оглеждачите. Сетне дойде редът на свалячите. Накрая удариха по всеки, който някога е казвал нещо неприемливо по адрес на жените. Към 2020-а година това, което някога наричахме Западен свят, постепенно се трансформира в диктатура на новия радикален феминизъм. На половия пролетариат. Едно по едно правителствата падаха и се заменяха от временни комисии за справяне със заплахата от токсичното мъжество и потисническия патриархат. На 27 октомври 2021-а година някакъв случаен и крайно клет мъж неволно хвана за гърдите горда независима жена, докато танцуваха в един от последните останали смесени нощни клубове. Стана световен скандал. Обяви се международно извънредно положение. Извършителят беше подложен на публичен процес за престъпления срещу женското човечество.  Всички момчета и мъже, с които той някога беше контактувал, бяха издирени и арестувани за съучастничество в сексуално престъпление, предателство и заговор срещу съюза на феминистките демокрации. Не след дълго временните комисии за справяне със заплахата от токсичното мъжество и потисническия патриархат се преобразиха в една голяма интернационална администрация с абсолютна власт. Роди се новото народно правителство на #MeToo активистите. По-умерените членки на движението бяха изгонени и жестоко остракирани след вътрешен преврат, в който екстремните крила на кампанията окончателно установиха пълен контрол над лостовете на властта. Разговорният термин „лостове на властта\" беше забранен заради фалическото си звучене. ООН - Организацията на обединените нации се преименува на Организация на обидените феминации. Тогава милиони жени, които не бяха съгласни с новата партийна линия, излязоха на улични манифестации и демонстрации в подкрепа на мъжете. Те искаха да защитят своите бащи, синове, внуци, дядовци, братя, съпрузи, гаджета, любовници, истински приятели и онези приятели, които може би имаха шанс да им станат любовници, а може би нямаха. Безчет нежни женски създания се обявиха против новата #MeToo Конститиция. Но техните протести се оказаха напразни. Изпълнителният орган на кампанията, която стана комисия, която стана правителство, което стана империя, вече бе всевластен. Малкото, но решителни екстремни феминистки и техните отказали се от пола си съюзници държаха юздата на властта както гладен тигър стиска парче месо в челюстите си и както девствен фен на „Междузвездни войни\" държи в ръцете си подписан лично от Лукас плакат на „Нова надежда\". С други думи - нямаше пускане. Нито надежда. Според новите закони всеки секс, за който жената съжали на сутринта, се наказваше със затвор за мъжа. Престъпниците, които докосваха дами по рамото или коляното при неформален разговор, отиваха в изолатор. Усмивка не на място означаваше два месеца в превъзпитателен лагер. Всяка вечер телевизиите показваха блокбастъра „Соната за кастрацията\", а Интернет търсачките следяха за неприемливи потребители. Мъжете имаха право на глас само през специалната система за трупане на социален кредит. Всеки със завишени нива на тестостерон или история на неприемливо и обидно сексуално поведение отпреди #MeToo революцията започваше с отрицателен социален кредит и тепърва трябваше да доказва, че е безопасен и пасивен като вибратор без батерии. Пиша тези бележки като бягащ от закона бял мъж, осъден на три години затвор и принудително слушане на четирите последни албума на новата международна министърка на правосъдието Бионсе, заради комплимент, който отправих през мрачния месец март на 2019-а. Казах на една колежка, че има готина прическа. Избягах от патрулите на специалната прокурорка Лена Дънам и сега се крия в едно подземие близо до монумента на #MeToo - сърп, чук и пречупен молив за устни. Очаквам агентите на #MeToo всеки момент да нахлуят! Вече чувам токчетата! Но бях длъжен да разкажа за тази брутална дик...", "date": "2018.09.30", "title": "Едно (не)възможно #MeToo бъдеще"}
{"url": "http://www.classa.bg/%D1%81%D0%B2%D1%8F%D1%82/item/387846-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%88%D0%BF%D0%B8%D0%BE%D0%BD%D1%81%D0%BA%D0%B8-%D1%81%D1%82%D1%80%D0%B0%D1%81%D1%82%D0%B8", "text": "Напоследък в някои страни (САЩ, Франция) се раздухва нова шпионска истерия спрямо Русия. Повод за това е доближаването на руския спътник „Лъч”, позициониран на геостационарна орбита, до френско-германския „Athena-Fidus”, което става повод за нови шпионски нападки срещу Русия. По всяка вероятност земните (случаите „Скрипал” и „Мария Бутина”) вече не са недостатъчни и, за да се поддържа „огънят”, на тази дейност се придава и космическо измерение. Според „Фрас прес” френският министър на отбраната Флоранс Перли твърди, че доближаването е с цел подслушване на излъчваните от „Athena-Fidus” сигнали, т.е. шпионирал го е. Това обаче не е вярно, защото, първо, „Луч” е свързочен спътник-ретранслатор и, второ, поради естествената прецесия орбитите на някои спътници могат да се сближават.     Впрочем радиосигнали действително се прехващат, но от спътници с апаратура за радиоелектронно разузнаване. Такива са например, 12-те спътника на САЩ „Intruder” (NOSS-3 – Naval Ocean Surveillance System), прехващащи сигнали от морски съдове по цялата акватория на световния океан, двата спътника „Nemesis”, шпиониращи спътниците за космическа свръзка и четирите „Trumpet”, записващи радиосигналите от мобилните телефони. Трябва да подчертая, че спътници за радиоелектронно разузнаване имат почти всички космически държави. Малко по-точна е информацията на интернет-изданието „Дейли Бист”, което през май 2017 г. публикува статията „ ” – става дума за спътниците „Космос-2491”, „Космос-2499” и „Космос-2504” (тип 14Ф153) и „Космос-2519” (14Ф150), изведени на ниска околоземна орбита през 2013-2017 г. и извършили многократно маневриране със смяна на орбитата и доближаване до други руски космически обекти. Именно поради това те са определени като „спътници-инспектори” или „спътници-убийци”. Обсъждане дейността на тези спътници особено се активизира през тази есен. Има ли основание твърдението, че това са „спътници-убийци”? Засега не. Според мен вярно е определението „спътници-инспектори”, защото, доближавайки се до друг спътник, те могат да определят неговото предназначение и да предадат образ и данни за него до Центъра за управление на полета, но не и да го неутрализират. Русия твърди, че с такива апарати ще се води борба с космическия боклук, който вече става твърде опасен за космическите полети. Според НАСА броят на обекти с размер над 10 см е около 20000, а по данни на Европейската космическа агенция 750000 парчета с размер над 1 см летят около планетата. Според руската система за Контрол на космическото пространство към началото на 2018 г. на геостационарна орбита (височина 35810 км) има 2438 обекта, на високоелиптична 2925 и на средновисока кръгова /височина около 20000 км, на която са навигационните спътници на ГЛОНАСС и GPS NAVSTAR/ 361. Въпреки че разчистването на космоса действително е сериозен проблем, не може да се отрече и военното значение на посочените по-горе „спътници-инспектори”. От тази гледна точка, всъщност става дума за създаване и развръщане на космически средства за противокосмическа отбрана (ПКО) на този етап само за определяне на вида и предназначението на спътниците. За другия аспект на ПКО-неутрализиране тук няма да говорим, не само защото списъкът на създадените средства от началото на 60-те г. на ХХ век досега е значителен, но и защото засега в космоса няма изведени ударни средства за ПКО. Въпросът е : само Русия ли създава спътници-инспектори? Военното използване на околоземното космическо пространство започна още след полета на първия съветски изкуствен спътник ПС-1, изведен в орбита на 4 октомври 1957 г. В резултат на тази дейност към края на 70-те г. на ХХ век са формирани и действат космически военни системи за осигуряване бойните действия на войските, включващи космическо разузнаване, свръзка, навигация, топогеодезично и метеоосигуряване. Същевременно се разработват и спътници-инспектори. През 1959 г. САЩ започват изпълнение на програма “Satellite Inspector Technique” (Технически инспектор на спътници”), предвиждаща разработване на спътник за идентифициране и унищожаване тези на противника (“Сейнт-1”) и пилотиран кораб със същото предназначение (“Сейнт-2”). С подобно предназначение е и модифицираният през втората половина на 60-те г. противокосмически комплекс PGM-17A “Тор”. По създаване на подобни средства се работи непрекъснато, но вече по нова концепция и нова технологична база. Например през 2006-2009 г. САЩ извеждат на геостационарна орбита два експериментални маневриращи спътника-инспектора MiTEX (Micro-satellite Technology Experiment), трудно откриваеми поради малката маса (около 250 кг), огромното разстояние и използване на технологията „стелт”. Не по-малко са и проектите на СССР/Русия. Реализация на първите започва през 1963-1964 г. с полетите на маневриращите апарати “Полет-1” и “Полет-2”. Опитът става основа за проектиране на няколко военни варианта, макар и нереализирани, на космически кораб „Съюз”. Затова пък беше създаден военен ракетно-космически комплекс „Алмаз” (орбитални станции „Салют-2”, „Салют-3” и „Салют-5”), летяли през 1973-1975 г. и използвани за наблюдение на земни и за идентифициране на космически обекти. Една от задачите на космическия кораб за многократно използване „Space Shuttle” на САЩ не се различаваше от тази на „Алмаз”. През последните години същата функция изпълнява и суборбиталният за многократно използване безпилотен многоцелеви космически кораб X-37B „Orbital Test Vehicle”. Независимо, че все още се води експериментален, от април 2010 до май 2017 г., той извърши пет полета в околоземното космическо пространство с обща продължителност около 2900 денонощия. Извършване на наблюдения и идентифициране на космически обекти е една от неговите функции, тъй като е способен да маневрира, а масата и габаритите позволяват безпроблемно монтиране на борда му и различни по възможности оръжия. Важна негова способност е да се приземява с товар на борда, което навежда на мисълта, че е способен да захване и достави спътник на Земята. Същевременно САЩ активно реализират и програма SSA-Space Situational Awareness, чиято цел е разработване на средства за пасивна и активна защита на собствените спътници, т.е. за ПКО. Спътници за сближаване с космически обекти и тяхното идентифициране създаде и Китай. Така още през 2013 г. той експериментира със спътниците „Shiyan 7” и „Shijian 15”, обяснявайки, че наблюдават космически боклук. Дейността в космоса се регламентира от Договора от 1967 г., според който се забранява извеждане в космическото пространство на оръжия за масово поразяване, но не се забранява създаване и използване на конвенционално оръжие и на спътници-инспектори с военно предназначение. Поради това наложително е преди всичко САЩ, вместо лицемерно да раздухват проблема с руските спътници-инспектори, да приемат предложението за нов договор за недопускане на по-нататъшна милитаризация на околоземното космическо пространство, в т.ч. и разполагане на оръжия в него. Той е внесен в ООН от Русия и Китай през 2008-а и е допълнен през 2014 г. На 71-та сесия на ОС на ООН през 2016 г. доработеният проект е подкрепен от 130 страни и само САЩ, Израел, Украйна и Грузия се обявяват против. Не бих желал да коментирам какво ще стане с планетата, ако някоя от развитите космически държави първа изведе оръжие в околоземното космическо пространство за нанасяне на удари в него и от него по земни обекти. Полковник о.з. доцент д-р Гергин Гергинов,    ", "date": "2018.09.30", "title": "Космически шпионски страсти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387843-%D0%BE%D1%82%D1%87%D0%B0%D1%8F%D0%BD%D0%B0%D1%82%D0%B0-%D1%81%D1%8A%D0%BF%D1%80%D1%83%D0%B3%D0%B0-%D0%B1%D1%80%D0%B8-%D0%B2%D0%B0%D0%BD-%D0%B4%D0%B5-%D0%BA%D0%B0%D0%BC%D0%BF", "text": "56-годишната актриса Марша Ан Крос, която нашумя с ролята си на Бри Ван де Кам в сериала „Отчаяни съпруги”, показа потресаваща нейна снимка. Повод за фотоса й бе коварната болест, която споходи холивудската звезда преди време. Крос страдаше от рак на ануса. Сега обаче тя оповести нова вест за заболяването си.     Майката на две деца сподели фотоса в личния си Инстаграм профил и написа: „Толкова благодаря на всички, които ме подкрепяха. Безумно съм щастлива, че съм жива. Но съм тъжна, защото косата ми падна от химиотерапията и сега е около един сантиметър. Изглеждам почти плешива”.   Марша Ан Крос благодари на всичките си последователи и фенове за огромната подкрепа, която е получавала от тях по време на битката си с рака.   Тя също така сподели, че се чувства „освободена, свободно освободена и напълно себе си”. Аналният рак, който я споходи, не е сред 20-те най-често срещани ракови заболявания в Обединеното кралство. Все пак то представлява по-малко от един процент от всички нови случаи на рак.", "date": "2018.09.30", "title": "Отчаяната съпруга Бри Ван де Камп"}
{"url": "http://www.classa.bg/%D1%81%D0%B2%D1%8F%D1%82/item/387837-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%80%D0%BE%D0%BD%D0%B0%D0%BB%D0%B4%D0%BE-%D0%BD%D0%B0%D1%80%D1%83%D1%88%D0%B8-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D0%BF%D0%BE-%D1%81%D0%BB%D1%83%D1%85%D0%BE%D0%B2%D0%B5%D1%82%D0%B5-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81", "text": "Португалската футболна звезда Кристиано Роналдо, след възобновяването на слуховете за предполагаемото му нарушение през 2009 г, наруши мълчанието си, по време на излъчване на живо на своя Инстаграм акаунт.   \"Това са фалшиви новини, това е журналистическа фикция, искат да бъдат известни за сметка на моето име, това е нормално, това е част от моята работа, аз съм щастлив човек и затова всичко е наред\", увери Роналдо своите последователи.   През април 2017 г. футболистът бе обвинен от списание Der Spiegel, че през 2010 г. се е съгласил да плати 375 000 долара, за да избегне жалба за предполагаемо изнасилване в луксозен хотел в Лас Вегас (САЩ).   В петък, същата немска медия извести името на жената, която за пръв път се произнесе по случая. Това е американката Катрин Майорга, на 34 години. Тя каза, че нейните адвокати оспорват споразумението и са подали граждански съдебен иск срещу португалеца.   Междувременно Кристиан Шерц, адвокатът на футболиста, обяви, че ще съди немското списание за публикацията, която обвинява португалската звезда.   Шерц твърди, че историята не е нищо друго освен \"недопустимо огласяване на подозрения в областта на неприкосновеността на личния живот\", според изявление, изпратено от агента на играча.", "date": "2018.09.30", "title": "Кристиано Роналдо наруши мълчанието по слуховете за изнасилване в Лас Вегас"}
{"url": "http://www.classa.bg/%D1%81%D0%B2%D1%8F%D1%82/item/387838-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D0%B4-60-000-%D1%81%D1%82%D1%80%D1%83%D0%BA%D1%82%D1%83%D1%80%D0%B8-%D0%BD%D0%B0-%D0%BC%D0%B0%D0%B8%D1%82%D0%B5", "text": "През 2016 г. учени и археолози от САЩ, европейски и гватемалски институции, са открили в джунглите на Петен, в северната част на Гватемала, десетки хиляди древни сгради и структури, принадлежащи към цивилизацията на маите. Откритието е станало възможно благодарение на революционно новата технология Lidar за откриване на археологически структури чрез излъчване лазерни лъчи през джунглата без рязане на нито едно дърво.   Предварителните снимки се появиха през февруари, а подробностите от проучването бяха публикувани този четвъртък в списание Science. Къщи, дворци, церемониални центрове, големи ферми царевица, отбранителни укрепления, пирамиди, пътища и канали, свързващи градовете: След въздушно картографиране на над 2000 квадратни километра са идентифицирани 61,480 структури. Някои от обектите бяха потвърдени на място с археологически експедиции в края на 2017 година.   \"Погледнати като цяло, тези тераси и напоителни канали, язовири, крепостни съоръжения и пътища, разкриват невероятно количество модификация на земята, направена от маите в невъобразим по-рано мащаб\", заяви Франсиско Естрада от Tulane University (Ню Орлиънс, САЩ), съавтор на изследването.   Така, измеренията на цивилизацията на маите са много по-големи, отколкото се предполагаше преди това; населението й се оценява на около 20 милиона души, цифра надминаваща значително двата милиона души, за които досега се смяташе, че са я формирали.   Научно-изследователският институт на Централна Америка, (Ню Орлиънс, САЩ), пусна 3D модел на града на маите Тикал, с данните, предоставени от Lidar. Изображенията показват многочислени структури, канали, тераси и пътища. Освен това е възможно да се види пирамида с височина 30 метра, открита в центъра на града, в това, което се смяташе за естествен хълм.   Авторите на изследването описват резултатите като откровение: \"Това е като поставянето на очила, когато зрението ви е неясно\", казва Мери Джейн Акуня, съавтор на работата и директор на Археологическия проект в цитирана от The Washington Post.   Мащабът на откритието принуди експертите да преосмислят известното за демографията, селското стопанство и икономиката на маите. В миналото се твърдеше, че тази цивилизация живее в малки градове, които са разединени един от друг и без видима връзка. Неотдавнашната констатация обаче е доказателство, че те са били в състояние да \"експлоатират и манипулират\" обкръжаващата ги среда и география. Селското стопанство поддържа голямото население, което на свой ред поддържа отношения в целия регион, обяснява Акуня.", "date": "2018.09.30", "title": "Откриха над 60 000 структури на маите"}
{"url": "http://www.classa.bg/%D1%81%D0%B2%D1%8F%D1%82/item/387839-%D1%82%D0%B0%D0%B9%D0%B2%D0%B0%D0%BD%D1%81%D0%BA%D0%B8-%D1%85%D0%B0%D0%BA%D0%B5%D1%80-%D1%81%D1%8A%D0%BE%D0%B1%D1%89%D0%B8-%D0%BD%D0%B0-%D1%81%D0%B2%D0%BE%D0%B8%D1%82%D0%B5-26-000-facebook-%D0%BF%D0%BE%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%B8,-%D1%87%D0%B5-%D1%89%D0%B5-%D0%B8%D0%B7%D1%82%D1%80%D0%B8%D0%B5-facebook-%D0%B0%D0%BA%D0%B0%D1%83%D0%BD%D1%82%D0%B0-%D0%BD%D0%B0-%D0%BC%D0%B0%D1%80%D0%BA-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B8-%D1%82%D0%BE-%D0%BD%D0%B0-%D0%B6%D0%B8%D0%B2%D0%BE", "text": "Чанг Чу-юан публикува на своята страница във Facebook в сряда: \"Стрийминг на живо на изтриването акаунта на основателя на ФБ Цукърбърг\". Той не предостави повече подробности за това как ще постигне целта си. Излъчването на живо е насрочено за 18 часа местно време в неделя, което е 3 часа сутринта в Сан Франциско, където е седалището на Facebook. Също така в Ню Йорк е 6:00 часа, а в Обединеното кралство - 11 часа сутринта. Чанг Чу-юан работи за намиране на бъгове и ги съобщава срещу пари. Той е бил по-рано споменат в залата на славата на японската техническа фирма Line Corp сред ловците на бъгове като \"специален сътрудник\". Той също така е бил обвинен от автобусен оператор за хакване на системата и купуване на билет само за един тайвански долар (около 3 цента в САЩ). Профилът на Цукърбърг е бил компрометиран и преди и има повече от 200 опита за хакване. През 2011 г. хакер се намеси и написа статус, който започна с фразата \"Нека хакването започне \". Също така през април бе съобщено, че Facebook е изтрил някои от личните послания на Цукърбърг от страх, че може да бъдат хакнати.", "date": "2018.09.30", "title": "Тайвански хакер съобщи на своите 26 000 Facebook последователи, че ще изтрие Facebook акаунта на Марк Зукърбърг и то на живо"}
{"url": "http://www.classa.bg/%D1%81%D0%B2%D1%8F%D1%82/item/387840-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%BD%D0%B0-%D0%BC%D1%8A%D1%80%D1%84%D0%B8-%D0%B8%D0%BB%D0%B8-%D1%80%D0%B5%D0%BA%D0%BB%D0%B0%D0%BC%D0%B0", "text": "В колумбийския град Баранкиля, двойка любовници, които искали да прекарат няколко часа заедно в един мотел, е била разкрита по изненадващ начин от мъжа на невярната съпруга, съобщава El Espectador.   След като се срещали на обществено място, любовниците поръчали такси чрез услугата Uber, качили се в колата без притеснения, тъй като предварително попитали за името на водача и установили, че не го познават.   Но в таксито ги очаквала голямата изненада: на волана бил самият съпруг на прелюбодейката. Мъжът, за да поработи и да получи пари, взел назаем автомобила за този ден от приятел, чието име се е появило при поръчката. В друга версия, излъчена от някои медии, съпругът вече е подозирал, че е мамен и организирал всичко, за да разкрие партньорката си. Мнозинството обаче казват, че фаталната среща е поредното доказателство за закона на Мърфи.   Историята е станала вирусна в мрежите и много коментатори са изумени от невероятната нещастна среща. Краят на историята е противоречив и неизвестен, а няколко коментатори дори предположиха, че статията е написана за рекламни цели на Uber.", "date": "2018.09.30", "title": "Потвърждение на закона на Мърфи или реклама?"}
{"url": "http://www.classa.bg/%D1%81%D0%B2%D1%8F%D1%82/item/387841-%D1%81%D0%B0%D1%89-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D0%B6%D0%B8%D0%B2%D0%BE%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BD%D0%B0%D0%B9-%D0%BD%D0%B5%D1%89%D0%B0%D1%81%D1%82%D0%B5%D0%BD,-%D0%B4%D0%BE%D1%80%D0%B8-%D0%B0%D0%BA%D0%BE-%D0%BE%D0%BE%D0%BD-%D0%BD%D0%B5-%D0%BE%D0%B4%D0%BE%D0%B1%D1%80%D0%B8", "text": "САЩ, с помощта на съюзниците си в Европа, Азия и Близкия изток, ще направят \"стратегия на изолация\", включително със санкции срещу Сирия, ако нейният президент Башар Асад не сътрудничи в пренаписването на сирийската конституция, като прелюдия към изборите, заяви специален представител на САЩ за Сирия, Джеймс Джефри.   \"Ако режимът не направи това, ние вярваме, че можем да го преследваме по същия начин, както направихме с Иран преди 2015: с наистина тежки международни санкции\", обясни дипломатът, позовавайки се на вторичните санкции срещу Техеран заради ядрената му програма.   Джефри заяви, че дори Съветът за сигурност на ООН не може да спре този план на Вашингтон. \"Дори ако Съветът за сигурност на ООН не одобри санкциите, ще го направим чрез Европейския съюз, ще го направим чрез нашите азиатски съюзници\", разкри той.   \"И тогава ще се съсредоточим върху това да направим живота възможно най-нещастен за този режим-труп \", заключи той.   Сирийските власти считат за нелегитимно американското военно присъствие на тяхна територия. Това бе заявено през септември 2017 г. в интервю от министъра на външните работи на Сирия, Уалид Мюлем Въпреки официалната позиция на Дамаск, тогавашният държавен секретар, Рекс Тилерсън обяви на 17 януари 2018 г. че американските сили ще останат на сирийска територия и каза, че няма да има място за президента Ал Асад в бъдещето на тази арабска държава В същата реч Тилерсън каза, че САЩ и неговите съюзници нямат намерение да си сътрудничат в реконструкцията на районите, контролирани от президента Башар ал Асад, и дори призовават другите страни да окажат икономически натиск върху сирийското правителство От гледна точка на Москва, стратегията на САЩ в Сирия има за цел разпадането на тази арабска държава", "date": "2018.09.30", "title": "САЩ: Ще направим живота в Сирия \"възможно най-нещастен, дори ако ООН не одобри\""}
{"url": "http://www.classa.bg/%D1%81%D0%B2%D1%8F%D1%82/item/387842-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8-%D0%BE%D1%82-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%BB%D0%B0%D0%B2%D1%80%D0%BE%D0%B2-%D0%B2-%D0%BE%D0%BE%D0%BD", "text": "Министърът на външните работи на Русия, Сергей Лавров, заяви по време на пресконференцията си, че терористите от Джабхат ан-Нусра в Сирия трябва да бъдат елиминирани или адекватно наказани.   \"Има много спекулации по отношение на начина, по който ще се разрешат проблемите с тези милиции. Има дори подозрения, че ще ги изпратят към други области на напрежение, като Афганистан. Това е неприемливо, терористите трябва да бъдат елиминирани или да получат заслужено наказание, след като бъдат съдени\", заяви той.   Освен това, руският министър посочи, че Москва гарантира, че няма да позволи повторение на хуманитарната катастрофа в Идлиб, както се е случило в превзетите градове на терористи от международната коалиция, водена от Вашингтон.   \"Ние ще действаме много регулирано и с голямо внимание как да се минимизира всякакъв риск за цивилните. И аз гарантирам, че в области, под ръководството на Москва няма да се случи това, което се е случило в Ракка или в иракския град Мосул, градовете, освободени от антитерористичната коалиция, водена от САЩ, няма да допуснем нещо подобно \", каза Лавров.   Лавров съобщи, че износът на руски противоракетни системи S-300 в Сирия вече е започнал. Мярката бе предприета след свалянето на руския самолет Ил-20, което причини смъртта на 15 души.   По въпроса за перспективите за износ на ирански петрол, министър на външните работи на Русия разкри, че настоящите членове на ядреното споразумение, обсъждат всички възможности Техеран да получи всичко, което е било обещано от Съвета за сигурност на ООН.   Освен това Лавров посочи, че Москва никога не е виждала Иран като терористична заплаха и е подчертавала позитивната роля на Техеран в борбата срещу тероризма в Сирия. \"Мога да потвърдя факта, че Иран помага за ефективното решаване на анти-терористичните задачи\", увери той.   Руският външен министър заяви, че едностранните санкции, които САЩ наложиха срещу Венецуела, са \"нелегитимни и контрапродуктивни, дори и за онзи, който ги налага\".   Русия е съгласна с Китай, че санкциите, наложени срещу Северна Корея, трябва да бъдат намалени, каза Лавров.   Отношенията между Русия и САЩ в момента са най-лошото ниво в историята, откакто Москва и Вашингтон поддържат връзки, каза Лавров. Той посочи, че среща между президента на САЩ, Доналд Тръмп и руския лидер Владимир Путин, може да се състои \"когато всички са готови и когато бъдат представени календарни предложения. \"Русия предупреждава Израел, че евентуална военна атака срещу покрайнините на летището до Бейрут (Ливан), поради предполагаемото присъствие на екстремистки снаряди там, би било сериозно нарушение на международното право.\" \"Ние решително ще се противопоставим на такива действия и предупреждаваме за нарушаване на резолюциите на Съвета за сигурност на ООН\", каза Лавров.", "date": "2018.09.30", "title": "Най-важните въпроси от пресконференцията на Лавров в ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387834-%D0%BD%D0%B8%D0%BD%D0%BE%D0%B2%D0%B0-%D0%B4%D0%BF%D1%81-%D1%83%D0%B1%D0%B8%D1%85%D0%B0-%D1%81-%D0%B5%D0%B4%D0%B8%D0%BD-%D0%BA%D1%83%D1%80%D1%88%D1%83%D0%BC-%D0%B4%D0%B2%D0%B0-%D0%B7%D0%B0%D0%B5%D0%BA%D0%B0-%D0%B8-%D0%B3%D0%B5%D1%80%D0%B1,-%D0%B8-%D0%BE%D0%BF,-%D0%BD%D0%B8%D0%B5-%D1%81%D0%BC%D0%B5-%D0%BF%D1%80%D0%B8%D0%B7%D0%B2%D0%B0%D0%BD%D0%B8-%D0%B4%D0%B0-%D0%B1%D1%8A%D0%B4%D0%B5%D0%BC-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0", "text": "\"Ние няма да крепим кворума управляващите, за да съществува правителството на Бойко Борисов и да продължава да води държавата към дъното\", зарече се председателят на БСП Последните два месеца се белязани от нестабилност на управляващата коалиция - с битки за власт вътре в \"Обединени патриоти\" (ОП), между ОП и ГЕРБ и между лобитата в ГЕРБ. Те вече стават видими с обвиненията в лобизъм между Сидеров и Симеонов и репликите между Цветанов и Бъчварова, и противопоставянето Борисов - Цветанов за оставките на министри. ГЕРБ предизвикаха и война между институциите, нападайки постоянно президента Радев. Това каза лидерът на БСП Корнелия Нинова на заседанието на НС на БСП, съобщиха от пресцентъра на партията.   Тя отбеляза, че се увеличават националните и местни протести - от майките на деца с увреждания, до пътища. Председателят на БСП подчерта, че хората са несигурни. \"Парламентарното мнозинство се клати. Два дни поред управляващите не можаха да съберат необходимото мнозинство от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека - и ГЕРБ, и ОП. Показаха на ГЕРБ кой кара влака и занулиха патриотите. Брилянтен ход. Ние не се регистрирахме за кворум. Първият път ДПС също. Изправени пред заплахата парламентът да бъде блокиран, правителството да падне и да загубят топлите си местенца и пари, ГЕРБ се предадоха на ДПС и изпълниха условието им - да оттеглят закона за местното управление. Вчера условието беше този закон. А следващите условия? С този ход ДПС изтриха патриотите от политическата карта\", коментира новата ситуация Корнелия Нинова. Тя припомни твърдението на ОП преди няколко месеца: \"Ако има някаква заплаха за България, това е връщането на ДПС на власт. ДПС не може да се примири с факта, че ги отстранихме от властта, и то завинаги\". Нинова каза, че в петък се е видяло, че не само не са ги отстранили, а в името на това патриотите да останат във властта, са легнали на килимчето пред ДПС. \"Нека се знае - ДПС управлява ГЕРБ, а \"Патриотите\" са щастливи от това, защото великодушно им се подхвърлят трохи от държавната трапеза. У управялващите няма принципи, няма идеологии, няма програма. Ето затова сме призвани да бъдем алтернатива на статуквото. Ако искахме власт на всяка цена, сега и ние можехме да се сговаряме за постове и пари. Не искаме това. Искаме смяна на модела и затова сме различни\", заключи лидерът на БСП.   \r\n  ", "date": "2018.09.30", "title": "Нинова: ДПС убиха с един куршум два заека - и ГЕРБ, и ОП, ние сме призвани да бъдем алтернатива!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387835-%D0%B7%D0%B0-%E2%80%9E%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B3%D0%BB%D0%B0%D0%B2%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BA%D1%8A%D0%BC-%D0%BD%D0%B0%D1%80%D0%BE%D0%B4%D0%B0%E2%80%9C", "text": "Думите на президента, посветени на единението, хем ме радват, хем силно ме смущават. Знам, че трябва да престанем да се ровим   в миналото, за  да можем да разговаряме за бъдещето. Знам, че трябва упорито да търсим това, което ни обединява. В същото време след като стана на крака, за да почета паметта на шестте  Ястребинчета, няма как да стана на крака, за да почета паметта на техния убиец подпоручик Константин Йорданов. Нито ще приема големите конфликти в българската история, отнели много животи и разбили много съдби, да бъдат сложени под знаменателя „РАЗКОЛ“. Септемврийското въстание не е махленска препирня на недозрели и вманиачени хора, които не разбират, че трябва да си подадат ръка, за да отстояват националния интерес ( А кой е той?).     Единението не се състои в това да наречем историческите сблъсъци на мирогледи и мечти за бъдещето „кавга и разкол“. Единението не е забрава на местата, на които слагаме цветя и скланяме  глави, за да не подразним Другите, които слагат цветя на друго място. Единението е разбиране, че имаме И обща съдба днес и че децата ни ще имат И обща съдба утре. Единението е честно и страстно търсене на общото, без да е нужно да забравяме различното. Да имаш памет за СВОИТЕ жертви и техните убийци не е отказ от единение. Това е сплав от болка, памет и съвест, която не посича ръката, протегната  за строежа на общ дом.  ", "date": "2018.09.30", "title": "За „Обръщението на държавния глава Румен Радев към народа“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387836-%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D0%BA%D0%B0%D0%BA-%D1%87%D1%83%D0%B6%D0%B4%D0%B5%D0%BD%D0%B5%D1%86,-%D0%BA%D0%BE%D0%B9%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D1%81%D1%82%D1%8A%D0%BF%D0%B2%D0%B0%D0%BB-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BF%D0%BB%D0%B0%D1%87%D0%B5-%D0%B7%D0%B0-%D0%BD%D0%B5%D1%8F-%D0%B1%D0%B5%D0%B7-%D0%B3%D0%BB%D0%B0%D1%81%E2%80%A6", "text": " да ви разкажа… Това не е страшна приказка. Това е истинска история. Виждали ли сте как чужденец, който никога не е стъпвал в България, плаче за нея без глас, а сълзите му капят в чинийката с швейцарско сирене? Аз видях. Винаги съм описвала България с най-красиви думи, с много обич. Този път направих едно друго представяне – съпоставка между България, която виждаме всеки ден, и онази, другата, за която копнеем, която изгубихме, която не можахме да съградим. Представих България чрез седемте смъртни гряха. Чужденците, които ме слушаха, бяха от най-различни държави – Полша, Швеция, Лихтенщайн, Швейцария, Франция, Италия, Мексико. Първо им показах алчността. Снимки на красиви български плажове, със златист пясък, недокоснати дюни и стъпки на влюбени, оставили пясъчните си следи, за да ги погали и съхрани морето. Залези от земния рай, полюшващи се на вълните последни слънчеви лъчи, неизречени думи, тиха китара и миди, изпечени на ламарина.     После снимките се смениха и хората видяха разрушените дюни, гъсто построени хотели по плажовете, дувари до небето и едно измъчено и уморено от агресията море, което се опитваше да събере лъчите на заника, но не му достигаше пространство, за да протегне вълните си… След това им показах гнева. Снимките на български села, с подредени и чисти дворове, с кипящ живот, с училища, пълни с деца, стада по тучни пасища, извори с жива вода, занаятчии и земеделци, пълни шепи с лято, плодове и мед, се смениха с картини на обезлюдени села, порутени къщи, изоставени градини, буренясали ниви, старци, останали сам-сами на прага на последната оцеляла къща, цигански гета, цели улици, превърнати в сметища, детски площадки, обрасли с тръни, затлачени от боклуци речни корита, изсечени гори, пребити на улицата, пред очите на деца, животни… Разказах им, че гневът срещу разрухата и беззаконието е прогонил хората от България. Гневът е грях. Простено ли е да избягаш.., не съм съдник, а само свидетел. След това им показах леността, чревоугодието и надменността. Не ми беше трудно. Първо им показах дядо Добри и им разказах за това какво прави всеки ден, въпреки многото си лета. После достатъчно бе да покажа парламента и лицата на депутатите, дремещи по време на заседание. Много лица – подпухнали, бездуховни, оядени, гримирани, за да не си личи отегчението, лапащи на депутатски трапези и банкети, къщи като дворци на кметове и управници. После им разказах за Ботев, Левски, Раковски, за хъшовете, за Паисий. Показах портретите им, закачени в кабинети, зад лицата на онези, подпухналите. Гротеска. След това им показах завистта. Разказах им вица за казана с българи в ада, който, единствен по рода си казан, няма нужда да бъде охраняван, защото, ако някой се опита да изпълзи, другите го дърпат обратно надолу. Накрая им показах похотта. Проститутки по магистралите, трафика на млади българки за бели робини, майки, търгуващи с децата си, докато те са още в утробата им, циганки, които раждат на 11 и 12 години, а след това разчитат на държавата да ги издържа, но продължават да се плодят. Когато екранът изгасна, никой не проговори. В стаята беше се настанила мъртва тишина. Тогава видях, че жената от Лихтенщайн плаче, а сълзите й капят в чинийката. Единствено италианецът, с пресипнал от покруса глас, попита: „Но защо, защо направихте това..?” Нямах отговор. Не, имах. Но нямаше да повярват… Успях да кажа само няколко думи на Екзюпери: „Хората имат различни звезди. За тези, които пътуват, звездите са водачи. За други са само малки светлинки”.  ", "date": "2018.09.30", "title": "Виждали ли сте как чужденец, който никога не е стъпвал в България, плаче за нея без глас…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387833-%D0%BF%D1%8A%D0%BB%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0,-%D0%BC%D0%BE%D0%BB%D1%8F", "text": " провинциалиста Митко Върбанов , от телевизията и никога повече да не се връща! Не става за нея, видя се. Нямаме предвид полягването. И други сме засичали да симулират в името на по-висши цели. Част от екранния драматизъм е.           Слабата ориентация къде е камерата за общия план също не е причина за тоя наш призив, макар че е важно да знаеш за кой кадър работиш. Друго имаме на ум, като казваме, че Митко не става за тая работа и самият той е добре да го разбере час по-скоро.       Телевизията винаги е била вид илюзия, само наивниците я приемат още за реалност. Тя е институцията на емоциите.  Ако не те вълнува, значи е скучна и обречена. Ето защо отдавна се е превърнала преди всичко във форма на порочно забавление. Всеки сегмент трябва да е вълнуващ, дали радва или отвращава е по-незначително.       И когато се дразните, и когато аплодирате – все тая – важно е да сте пред екрана. Всеки замесен в телевизията трябва да е готов да се жертва в името на зрителя. Да става рано, да студува, да дебне и разработва, да притиска тъпанари-министри, да надвиква останалите, да коментира остро и да произвежда новини. Това вече е скучно, приятели, всички го правят. Дори вие на собствената си фейсбук стена. Изгледали сме де що има наркомани, проститутки, затворници и имбецили, до които роден журналист се е докопал. Направени са изводи, набелязани са нови. И това вече не впечатлява, уви.  Новите върхове са в личната трансформация. Затова е добре да се реве, да се изпъват (и по възможност късат) мускули, да се ядат гадости, да се истерясва, да се живее с Кулагин, да се унищожи градения имидж и да се сглоби наново. Вие си мислите, че е все за пари. А всъщност е заради зрелището. Телевизията, тая кучка долна, очаква да й се посветиш изцяло, да се превърнеш в клоун или злодей, плашило или зомби, да се отречеш от себе си и да станеш нещо друго. И колкото си по-отдаден, толкова повече ставаш за тая работа. В момента, в който видяхме Митко да режисира кадъра си, бяхме убедени, че в него има талант. Но... Тогава дойде голямото НО. Митко Върбанов беше достатъчно отдаден да падне, но не и да се самонарани истински. Какво зрелище само бихме наблюдавали, ако в стил \"Боен клуб\" си беше блъснал сам неколкократно главата в земята, беше се охлузил реално или спукал вежда. За Бога, какво се плаши от едно комоцио? Кой тогава би го обвинил в симулация? Кой би заподозрял по-големи конспирации и би хулил институциите? Но Митко не се жертва напълно.  В липсата на реални рани и страдание ни е драмата, приятели. Те съставят истинската телевизия, не дълбочината на темите. За какви храни с изтекъл срок говорите?! Ефектът им не може да се пипне сега, в този момент. Не виждаме страдащо дете, разревана майка, няма повръщане и болка. Това е слаба архаична телевизия, тя не работи със зрелище, а с евентуалности. Директно й е изтекъл срокът на такава. И наш глупав Митко усеща това и ляга, за да илюстрира страдание, да привлече интерес. Но ние вече разпознаваме фалшиво от истинско страдание, твърде много мъка сме наоблюдавали аналитично. Тук няма кръв, а ние я искаме! Палец надолу, смъртни, дислайк! Ти не си медиен гладиатор. Негово величество Император Зрител те осъжда на ефирна смърт. Ако някой пукне от въпросните храни, пак ще отворим темата. Ех, човече, поне да беше помолил тоя оператор да ти шибне един-два, пък нека ви имаме на охранителната камера. Нямаше ли да оцените такава телевизионна отдаденост, приятели? Аз щях! Но Върбанов не рискува всичко, мина тънкана. Легна без капка кръв за ефир, който е залят от тонове страдание, интервюта с жертви на катастрофи, информация за наръгани, убити  и прегазени. Разваляш хубавата ни телевизия, Върбанов, с фантазиите ти. Но дори да приемем, че не е искал да постави здравето си на риск заради храни, които поставят здравето на риск. Къде е сърцераздирателното посипване с пепел впоследствие? Къде са сълзите; молбите ти за прошка; Ани Владимирова, която да ни обясни проблема психологически; къде е мъката ти сега? Полегнал – ок, полегнал. Хванаха те и от това също направиха телевизия. И хората зяпат, защото е вид емоция, по-голяма от тая, която ти беше готов да покажеш. Не е правилната, но в телевизията няма правилна, тя поглъща всичко, стига да вълнува. Ние искаме взрив, искаме кръв, сълзи. А той мрънка как не бил казвал баш това или онова. Хората, като чуят бой, искат да е зверски бой, включително колегите. Тоест – най-вече колегите, скъпи приятелю. Аз ли да те уча? Дъвчещо чудовище е тая наша телевизия и никой не се е измъкнал без рани от зъбите й. Ти ли ще си първият, а, глупако?! И затова сега ще бъдеш истинската жертва! Гърчи се и страдай!  Но не губи съвсем кураж. Ако страдаш достатъчно, може би ще намериш път обратно. Не забравяй, страданието е велико зрелище. Самонараняването - още по велико. То затова и продължаваме да гледаме.", "date": "2018.09.30", "title": "Пълна програма, моля!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387824-%D0%B5%D1%82%D0%BE-%D0%BA%D0%B0%D0%BA-%D1%81%D0%B5-%D1%81%D0%BB%D1%83%D1%87%D0%B2%D0%B0%D1%82-%D0%BD%D0%B5%D1%89%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Един шоу-репортер имитира драма, един премиер имитира загриженост, а прокуратурата имитира работа. Всички тези имитации показват нагредно как функционира България: централно, с натискане на копчета             Само за няколко часа представителят на шоуто \"Господари на ефира\" Димитър Върбанов се превърна от мъченик в името на разследващата журналистика в манипулатор и симулатор. Това стана след като кадри от охранителни камери в разследвания от него склад за храни с изтекъл срок на годност разкриха, че той не е бит от охранители. От разпространените видеа от Медиапул се вижда как управителят на склада и негов служител избутват шоу-репортера до вратата на склада, отварят я, след което го добутват навън и я затварят след него. Отношението им към журналист, разследващ предполагаема търговия с негодни храни, определено е неприемливо. Но от юридическа гледна точка със сигурност не отговаря на условията, предвидени от закона, за налагането на постоянен арест, какъвто държавното обвинение поиска за срок от 72 часа. Мярката пък бе наложена, случайно или не, след като от Ню Йорк премиерът Бойко Борисов взе отношение по казуса.     От останалите камери, разположени извън помещението, пък се вижда как Върбанов, в нелошо здраве, позира за различни кадри на оператора си, като няколко пъти заема драматична поза легнал. Новината се разпространи мълниеносно и Нова телевизия се разграничи от продуцента на \"Господари на ефира\". А самият продуцент пък уволни служителя си. Прокуратурата, на свой ред, може да обвини изманипулиралия фактите в набеждаване, в резултат на което той набързо може да се превърне от жертва в потенциален обвиняем. В социалните мрежи мигновено започна погребална процесия от коментари. Всички - оплакващи драматично журналистиката, заради симулацията от страна на шоу-репортера.   Не шоуто уби журналистиката   Слуховете за смъртта на българската журналистика обаче са почти истина. Но не защото едно шоу-предаване се е издънило. Причините са други. Всъщност, \"Господари на ефира\" е развлекателна програма, в която има вицове, скечове, танцьорки, смешки и твърде много актьорска работа. То не е публицистика, не е и разследваща журналистика. Ето защо и Димитър Върбанов не е \"разследващ журналист\", а шоу-репортер. От тази гледна точка преиграването не е неочаквано. Защото става дума за шоу, а хиперболата е именно част от атрибутите на смеха. Смехът, заради който зрителите гледат въпросната програма. Колкото до смъртта на журналистиката, която надълго и нашироко оплакват социалните мрежи: драгият зрител отдавна трябва да е наясно, че щом нарича едно шоу разследващо предаване, то наистина можем да говорим за кончина на журналистиката. Ако имаше такава, впрочем, тя веднага щеше да види генералния проблем в казуса. И той не е въргалящият се пред някакъв склад актьор-репортер.   Фактите   Истинският проблем е в институционалната реакция по случая. А именно: как премиерът Бойко Борисов \"разпорежда\" от Ню Йорк на независимата от него прокуратура какво да направи. Какви са фактите? След изхвърлянето на Върбанов от склада, двамата мъже веднага са намерени и заведени в местната полиция, където са им снети обяснения и са освободени. Прокуратурата, по всички правила, образува досъдебно производство. Дотук всичко е наред. Следва обаче намесата на премиера, който е на посещение в САЩ. По телефона, както той сам разказва пред журналисти, нарежда на МВР: \"Разговарях с (Христо) Терзийски – директора на полицията... Дал съм им час и половина срок да ми докладват арестувани, задържани, съответно – пазачи ли са, какви са, съответно побойниците и с цялата строгост на закона да бъдат наказани. Така че се надявам и прокурорите след това бързо да повдигнат обвинение\". След премиерската намеса и препоръките към уж независимата съдебна власт двамата извършители на \"нападението\" са призовани в Районната прокуратура във Велико Търново, където са им повдигнати обвинения. И те наново са задържани - този път с прокурорско постановление за 72 часа, макар че малко преди това са били освободени... В същото време Върбанов няма почти никакви наранявания. Още повече, че е практика при леки телесни повреди да не се иска задържане под стража. Очевидно обаче практиката изобщо не е важна, когато министър-председателят се намеси и изрази надежда за \"бързо повдигане на обвинение\". Тогава независимата съдебна власт в лицето на обвинението, без да установи фактическите обстоятелства дори, сляпо изпълнява команди.   Когато \"надеждата\" е заръка Димитър Върбанов беше уволнен от \"Господари на ефира\", а Нова телевизия се разграничи от случая   Всичко говори за това: спешéни от министър-председателя, прокурорите дори не гледат записите от видеокамерите в склада, а следват дадените от него заръки. Което е и генералният проблем. Защото в правова държава подобни институционални действия са недопустими. А на тези, които ще кажат, че Борисов не бил нареждал какво да се прави, а само е изразил \"надежда\", нека им припомним за онзи запис \"Ти си го избра\" (за \"назначаването\" на Сотир Цацаров за главен прокурор). Когато съществува запис с такова съдържание, всяка изразена от премиера \"надежда\" всъщност става поръчение. Ако журналистиката беше жива, темата около случая \"Върбанов\" щеше да е съвсем друга: как държавното обвинение може да задържи някого за 72 часа, без да се извърши елементарна проверка на фактите. Но журналистиката отдавна е в кома и само симулира жизнени показатели - точно както едно шоу симулира побой. Разбира се, за да е още по-красноречив и натрапчив примерът как се случват нещата в България, ден по-късно Борисов похвали действията на МВР и прокуратурата. Т.е. даде благословията си на все така, по дефиниция, независимата от него съдебна власт. А журналистиката отново не показа жизнени показатели - не му зададе нито един въпрос дали не вижда проблем в действията на обвинението, което действа без факти, а по телевизионни и телефонни команди.   Всичко е симулация   Шоу-репортерът имитира драма. Борисов имитира загриженост. Прокуратурата имитира работа. И цялата тая имитация показва как функционира България: централно, с натискане на копчета. Ако Бойко Борисов каже да ви задържат, ще го сторят. И никой няма да пита защо и как. Единственото полезно нещо в случая: той разкри, че журналистиката няма рефлекси. Тя предпочита да се самобичува за актьорски грехове, вместо да пита властта.    Post mortem.", "date": "2018.09.30", "title": "Ето как се случват нещата в България"}
{"url": "http://www.classa.bg/%D1%81%D0%B2%D1%8F%D1%82/item/387825-%D1%82%D0%B5-%D1%81%D0%BA%D0%B0%D0%BD%D0%B4%D0%B8%D1%80%D0%B0%D1%82-%D0%B4%D0%BE%D0%BB%D1%83-%D1%81%D1%83%D0%BB%D1%82%D0%B0%D0%BD-%D0%B5%D1%80%D0%B4%D0%BE%D0%B3%D0%B0%D0%BD", "text": "Няколко протестни демонстрации в Берлин трябваше да покажат на турския президент Реджеп Ердоган, че не е добре дошъл в Германия. На най-голямата от тях в центъра на германската столица снощи               \"Ердоган е терорист, Ердоган е фашист, Ердоган е диктатор\", скандира Хакан Таш на Потсдамер плац в Берлин. От 1980 година той живее в Германия и е депутат от Лявата партия в Берлинския сенат. Той е един от ораторите на голямата демонстрация \"Erdogan Not Welcome\". Германски, кюрдски и турски сдружения призоваха хората да излязат на улицата и да протестират срещу визитата на турския президент. \"Този човек не бива да стъпва на червения килим. Мястото му е в Хага\", казва Таш, визирайки Международния трибунал, който разглежда случаи на военни престъпления и престъпления срещу човечеството. За свобода за всички политически затворници в Турция и в турски Кюрдистан настоява още берлинският депутат. \"Долу фашизма, долу ПСР (ердогановата Партия на справедливостта и развитието), долу диктатурата на Ердоган\", скандират множеството от млади и стари, студенти, кюрди, германски турци. \"Ердоган е терорист, Ердоган е терорист\", се чува на площада.   Спрете държавния терор   До 17 часа в петък се бяха събрали малко повече от хиляда души. Организаторите се надяваха на по-масово присъствие - бяха информирали полицията, че очакват до 10 хиляди души. Съответно и полицейското присъствие беше засилено. Берлинската полиция беше получила подкрепление и от други федерални провинции. \"Спрете държавния терор в Турция\", гласеше надписът върху един от плакатите, на който Ердоган беше изобразен с хитлерови мустачки. \"Един фашистки диктатор и военнопрестъпник няма място в нашия град. Затова моят апел към Ердоган гласи: Махай се от нашия град\", разпалено казва Хакан Таш. Срам за Германия?   Основно кюрди, но също така и много германци, протестираха срещу държавната визита на Ердоган   Много други демонстранти също изразяват своето възмущение. \"Подобен тържествен прием е не само излишно признание на режима на Ердоган, а и шамар за всички демократични активисти в Турция, които са затворени, преследвани или измъчвани\", казва един от ораторите под смесицата от бурни аплодисменти и освирквания на множеството. \"Един диктатор, който практикува нацистки методи в собствената си страна и хули германските политици като нацисти, днес е поканен в Германия, като че ли нищо не е било\". Това е срам за Германия, отсича друг демонстрант. По-късно протестиращите се отправиха към Колоната на победата в близост до замъка Белвю, където снощи германският президент Франк-Валтер Щайнмайер даде официален прием в чест на турския гост. Междувременно протестът беше \"набъбнал\" до няколко хиляди души - полицията предполага, че протестиращите са били над 6 хиляди.   Мирни протести   Протести в Берлин: \"Не на султан Ердоган\"   За осигуряването на реда по време на заключителната протестна демонстрация с 14 оратори полицията беше отцепила обширен район около мястото на проявата. Всички протестни демонстрации протекоха мирно. Само в квартал Кройцберг група от около 150 маскирани демонстранти хвърляха шишета и камъни срещу полицаите. В резултат двама служители на реда пострадаха леко. Има и нанесени материални щети на полицейски автомобили и в офиса на една банка. Полицията задържа 8 души и конфискува фойерверки и знамена на забранената Кюрдска работническа партия ПКК. По-рано в петък неправителствената организация \"Репортери без граници\" организира протестна демонстрация пред централната берлинска гара и обърна внимание на многото арестувани журналисти и ограничаването на свободата на пресата в Турция. \"Не може да настъпи нормализиране на отношенията между Германия и Турция, докато продължава потискането на медиите\", заяви председателят на \"Репортери без граници\" Кристиан Мир пред около стотина демонстранти. Той призова канцлерката Ангела Меркел да се застъпи за свободата на пресата в Турция. Според него, диалогът между Германия и Турция не може да бъде самоцел.", "date": "2018.09.30", "title": "Те скандират: \"Долу султан Ердоган\""}
{"url": "http://www.classa.bg/%D1%81%D0%B2%D1%8F%D1%82/item/387826-%D0%B3%D0%BB%D0%B8%D1%84%D0%BE%D0%B7%D0%B0%D1%82-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%BF%D1%87%D0%B5%D0%BB%D0%B8", "text": "И все пак глифозат не е чак толкова безобиден, за колкото се приема. Хербицидът дори може да е една от причините за високата смъртност при пчелите, показват нови данни.   За глифозат много се спори, защото съществува подозрението, че предизвиква рак. Ново изследване в САЩ хвърля светлина върху друг предполагаем страничен ефект на този хербицид. Учени от университета в Тексас са изследвали въздействието на глифозата върху пчелите и правят извода, че хербицидът представлява сериозна опасност за тези насекоми. При първия експеримент учените захранили пчелите със захарен разтвор, в който бил примесен глифозат – в концентрацията, която той се среща и в природата. Контролна група пчели получила само захарен разтвор без глифозат. Учените маркирали пчелите с различни цветни точици, за да могат да ги различават в кошера. Три дни по-късно пчелите, поели глифозат, изгубили част от полезните бактерии в червата си. Учените заключават от това, че глифозатът може би унищожава бактериални култури в червата на пчелите, а това отслабва имунната им система. На което пък, според тях, се дължи масовото измиране на пчели по света.   Предпочитано средство за борба с плевелите   Широкоспектърните хербициди, съдържащи глифозат, например „Раундъп\" на „Монсанто\", са истински унищожители на плевелите. Глифозатът се използва вече от 40 години. Всяка година само в Германия се изпръскват над 5 хиляди тона глифозат – в частни градини, в градски паркове, край железопътни линии. Най-големи количества от този хербицид се използват в селското стопанство: близо 40% от обработваемата земя в Германия се третира с глифозат.   За нуждите на изследването учените маркирали пчелите с различни цветове   Привържениците и противниците на глифозата разгорещено спорят дали и в какви концентрация е вреден хербицидът, разработен през 1950 година от концерна „Монсанто\". Водят се стотици съдебни дела по жалби на хора, които твърдят, че са се разболели от рак вследствие от контакт с глифозат. Многобройните студии, търсещи отговор на този въпрос, досега не дават еднозначни резултати. Според Агенцията за борба срещу рака на Световната здравна организация (СЗО), глифозатът „навярно предизвиква рак\". Други служби, включително здравните власти в Германия и в Европа, не са единодушни по въпроса. Европейският настоява най-късно през 2022 година глифозатът да бъде забранен. През 2017 година Еврокомисията препоръча лицензът на хербицида да бъде удължен за пет години. Тоест, ново решение ще има през 2022.   Заплаха за биологичното разнообразие и за животните   По-малко спорни от въпроса, дали глифозатът предизвиква онкологични заболявания, са неговите въздействия върху околната среда. Германското Министерство на околната среда е обезпокоено от факта, че хербицидът убива безразборно растенията. Също и тези, които са от жизнено значение за животните. Еколозите предупреждават за опасността от възникване на монотонни земеделски площи без насекоми и птици. Наскоро Европейската агенция за химикалите ECHA окачестви глифозата като препарат, който не причинява рак, но пък „предизвиква тежки увреждания на очите и при дълга употреба е отровен за водните организми.   В Германия 40 процента от обработваемите площи се третират с глифозат   Особено обезпокояваща е новината, че хербицидът може да е вреден за пчелите, чиято популация и без това е намаляла драстично в много части на света. В Китай, например, започнаха да опрашват ябълковите и крушовите дървета на ръка, тъй като няма достатъчно пчели. Вероятно комбинацията от различни фактори е причината за измирането на пчелите. Към тях експертите причисляват вредители като акара Вароа, липсата на достатъчно хранителни вещества, заради употребата на химически продукти за растителна защита, както и променените климатични условия.   Още един елемент от пъзела   Новото изследване обаче свързва директно употребата на глифозат с измирането на пчелите. Учените са установили, че пчелите умират по-често ако техният чревен микробиом е бил под влиянието на глифозат и ако са били изложени на един определен патоген - бактерията Serratia marcescens. При експеримента, половината от пчелите със здрав микробиом, са били живи и на осмия ден, след като са били изложени на въздействието на патогена. Но само една десета от пчелите, чиито микробиом е бил променен чрез глифозат, са оцелели. Затова учените препоръчват да не се пръска глифозат върху цъфтящи растения, за да не се застрашават пчелите.", "date": "2018.09.30", "title": "Глифозат - убиецът на пчели?"}
{"url": "http://www.classa.bg/%D1%81%D0%B2%D1%8F%D1%82/item/387827-%D0%B5%D0%B4%D0%B8%D0%BD-%D0%B2%D0%B0%D1%80%D0%B2%D0%B0%D1%80%D1%81%D0%BA%D0%B8-%D0%BE%D0%B1%D0%B8%D1%87%D0%B0%D0%B9", "text": "В света има около 200 милиона жени с осакатени гениталии. Даже в една Германия живеят 65 хиляди обрязани жени. Ето изповедта на една от жертвите на този варварски обичай.   \"Бях на 11 или 12 години. Няколко души ме държаха здраво, положиха ме на една маса и ме обрязаха. Картината все още е пред очите ми, болката беше неописуема! След процедурата ме зашиха и завързаха краката ми за един месец, така че раната да заздравее по-добре \", това разказва 36-годишната днес Ифра* от Сомалия за своите травматични преживявания в миналото.   В правозащитната организация \"Terre des Femmes\" смятат, че броят на обрязаните жени, живеещи в Германия, се е увеличил с 12 процента спрямо предходната година и междувременно е достигнал 65 хиляди души. Много от тези жени са избягали от държави, където варварският ритуал все още се изпълнява. По данни на УНИЦЕФ, Сомалия, родината на Ифра, е едно от местата по света, където най-често се практикува женско генитално осакатяване (female genital mutilation - FGM). Предполага се, че 98 процента от сомалийките на възраст между 15 и 49 години са генитално осакатени.   Ритуал за посвещение или зверско осакатяване?   \"Обрязването се извършва от местни акушерки или възрастни жени, които в повечето случаи нямат представа какво правят. Взимат или нож, или бръснач и започват да режат\", разказва Ифра. Формите на \"женско обрязване\" са различни. Те варират от частично отстраняване на клитора до почти цялостно зашиване на вагиналния отвор. В Световната здравна организация (СЗО) смятат, че 200 милиона жени по света живеят с последиците от гениталното осакатяване. Хронични менструални болки и инфекции, затруднения при раждането, загуба на либидо - както физическите, така и психическите вреди за жените са доживот. А някои не успяват да оцелеят след процедурата: сестрата на Ифра умира на 9-годишна възраст от масивна загуба на кръв. В някои региони бруталният обичай се разглежда като ритуал за посвещение и е важна предпоставка за сключване на брак. \"Там, откъдето идвам, съществува вярването, че ако една жена не е обрязана и зашита, всеки мъж е можел да се възползва от нея\", споделя Ифра. Липса на медицински услуги и познания   След две години и половина в Германия Ифра се престрашава да потърси съвет от специализираната клиника в Берлин \"Desert Flower Center\". Центърът предлага консултации и цялостно лечение на пострадали жени, а при необходимост се извършват и хирургични процедури. Инициативата се финансира от дарения.   Различните видове осакатяване на женските гениталии   От откриването си през 2013 г. през кабинета на доктор Корнелия Щрунц са преминали около 300 жени. За съжаление обаче за германското здравеопазване такъв тип клиники са изключение. Предвид нарастващия брой жертви на женско генитално осакатяване, услугите и компетенциите в тази област в Германия са ограничени и очевидно недостатъчни. \"Когато следвах медицина, темата за женското обрязване изобщо отсъстваше. Но знам, че има раздвижване и много се надявам нещата да се променят. Но все още срещам колеги, които или знаят много малко, или почти нищо за този проблем\", разказва д-р Щрунц. На запитване от Дойче веле германското Министерство по въпросите на семейството, възрастните хора, жените и младежта отговори, че то ще продължи да работи в тясно сътрудничество със службите за закрила на децата, но не е ясно дали ще бъдат отпуснати финансови средства за подпомагане на дейността на подобни групи за взаимопомощ. Туризъм с цел обрязване     Световната карта на ритуала с обрязването на гениталиите при жените   Дори и германското правителство да активизира дейността си в подкрепа на жените, засегнати от тази брутална практика, властите са безсилни срещу друга една практика: изпращането на момичетата в родните страни на техните родители за обрязване. Така и се нарича този вид туризъм - \"почивка за обрязване\". Според правозащитната организация \"Terre des Femmes\", повече от 15 хиляди момичета, живеещи в Германия, са застрашени от генитално осакатяване при връщания по родните им места. Опасенията на Ифра, че същото ще се случи и с дъщерите ѝ, междувременно са станали тъжна реалност: \"Трите ми най-големи дъщери останаха в Сомалия и вече са обрязани. Но няма да го допусна за най-малката ми дъщеря\", казва Ифра. Детето живее при нея в Германия. \"Ако някога ни накарат да се върнем в Сомалия, съм на 100 процента сигурна, че бабите и дядовците ѝ ще я подложат на същото мъчение. Това беше съдбата ми, моята и на много други жени като мен! Но се надявам, че този ритуал все някой ден ще бъде премахнат\", добавя жената. * За да защитим неприкосновеността на личния живот на младата жена, нейното име е променено.", "date": "2018.09.30", "title": "Един варварски обичай"}
{"url": "http://www.classa.bg/%D1%81%D0%B2%D1%8F%D1%82/item/387828-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B4%D0%BE%D0%B2%D0%B5%D1%80%D0%B8%D0%B5-%D1%81%D1%8A%D1%81-%D1%81%D0%B0%D1%89,-%D0%B7%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D0%BE%D1%80%D1%8A%D0%B6%D0%B8", "text": "Той подчерта, че \"без да имаме каквото и да било доверие в САЩ, няма да има увереност в нашата национална сигурност и при такива обстоятелства няма начин ние първи да се разоръжим едностранно\". Подобряването на ситуацията на Корейския полуостров в последно време \"показва, че установяването на доверие може да бъде решаващо\", отбеляза И Йон-хо. Според него \"задънената улица\" между САЩ и Северна Корея след историческата първа среща на върха между двете страни през юни в Сингапур се дължи на американската \"подкрепа за принудителни мерки, които убиват взаимното доверие\" между двете страни. Държавният секретар на САЩ Майк Помпейо се готви да посети Пхенян другия месец, за да подготви втора среща между президента   и севернокорейския лидер  , припомня Асошиейтед прес. Всеки от двамата иска да се срещне отново с другия след Сингапур. Широко разпространен обаче е скептицизмът, че Северна Корея не възнамерява сериозно да се откаже от ядрения си арсенал, на който гледа като единствената гаранция за своята сигурност, отбелязва АП.", "date": "2018.09.30", "title": "Северна Корея иска повече доверие със САЩ, за да се разоръжи"}
{"url": "http://www.classa.bg/%D1%81%D0%B2%D1%8F%D1%82/item/387829-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2-%D0%B1%D0%BE%D0%B9%D0%BD%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%81%D0%BE%D0%B2%D0%BE", "text": "По-рано се появи информация, че косовският президент Хашим Тачи е бил на посещение в граничния район Бърняк, населен предимно със сърби Президентът на Сърбия Александър Вучич е издал заповед за привеждане на Въоръжените сили на страната в пълна бойна готовност заради действията на косовските специални сили, съобщава сръбската държавна агенция „Tanjug“, позовавайки се на администрацията на Вучич, предават РИА Новости и Агенция \"Фокус\". „Заповедта беше предадена на началника на Генералния щаб на сръбската армия“, се казва в информацията на „Tanjug“. В пълна бойна готовност са приведени и всички специални подразделения на министерството на вътрешните работи. По-рано беше съобщено, че около 60 души от специалната полиция на Косово са били разположени до язовира Газивода, в Центъра за екология и развитие на спорта. Във връзка с тази информация косовската полиция отхвърли медийните информации, че президентът на страната Хашим Тачи е на посещение в северната част на Косово. Полицията уточни, че засиленото присъствие на специалните му екипи в района на язовира Газивода е част от рутинни операции. Това е потвърдено от прессекретаря на косовската полиция Байрам Красники пред Gazeta Express. Според информации от по-рано, президентът Хашим Тачи е бил на посещение в граничния район Бърняк до границата със Сърбия. Новините за неговото посещение на север и разполагането на специални екипи на косовската полиция около язовира Газивода идват в момент, в който опозиционната партия „Самоопределение“ организира протест в Прищина срещу предложенията на Тачи за корекции на границата със Сърбия. Регионът около Газивода е населен предимно със сърби и е крайно спорен, тъй като Сърбия има претенции към язовира, чийто водоизточник се намира на нейна територия, припомня Gazeta Express.                ", "date": "2018.09.30", "title": "Сръбската армия в бойна тревога заради Косово"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387830-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B3%D1%80%D0%B8%D0%B3%D0%BE%D1%80%D0%B8%D0%B9,-%D0%BF%D1%80%D0%BE%D1%81%D0%B2%D0%B5%D1%82%D0%B8%D1%82%D0%B5%D0%BB-%D0%BD%D0%B0-%D0%B0%D1%80%D0%BC%D0%B5%D0%BD%D0%B8%D1%8F", "text": "    Великият просветител на Армения, св. Григорий, живял в третия и първата четвърт на четвъртия век. Той произхождал от знатни и благородни родители езичници, сродници с царския дом на персийския владетел Артабан и на брат му арменския цар Курсар. Започнала война между арменци и перси. Григорий, тогава още дете, избягал с родителите си от Армения в Кесария Кападокийска. Там се запознал с християнската вяра. Приел свето Кръщение.     Като възмъжал, встъпил в брак. Имал двама синове, Ортан и Аростан. Посветил ги в служба на Църквата. Подир смъртта на жена си Григорий се върнал в Армения и постъпил на служба при цар Тиридат. Заради вярната му служба царят го обичал много, но като узнал, че Григорий е християнин, Тиридат люто се разгневил. Започнал да го принуждава да се отрече от християнството и да се поклони на идолите. Григорий не отстъпил от вярата си. Затова бил подложен на тежки мъчения. След това го хвърлили в дълбока яма, за да го уморят. Но всемогъщият Бог го запазил невредим в тази яма. Той внушил на една благочестива вдовица да спуска всеки ден храна на мъченика. Така Григорий прекарал в тая яма 14 години. През тия години изягали от Рим и се заселили в Армения, близо до планината Арарат, в девически манастир 37 монахини, преследвани от Диоклетиан. Между тях била преподобна Рипсимия, която се отличавала с необикновена красота. Тиридат продължавал да преследва християните в своето царство. Нападнал и тоя девически манастир. Всички сестри били подложени на страшни изтезания и загинали мъченически. Заради тая жестокост Бог наказал Тиридат. Той се побъркал и заприличал на звяр. Насън сестрата на царя получила указание, че Тиридат няма да се излекува, ако Григорий не бъде изваден от ямата. Мъченикът бил незабавно изваден и пуснат на свобода. Най-напред Григорий запитал за телата на убитите девойки, които лежали непогребани вече 9 дни. Като събрал разхвърляните им останки, той ги погребал недалеч от столичния град. Тук довел болния цар, помолил се горещо за него и тъй го излекувал. По тоя начин станал отново близък на царя. Добил право да учи народа на християнската вяра и да зове всички към покаяние. Издигнал църква на мястото, където били погребани монахините. В 305 г. царят изпратил Григорий в Кесария Кападокийска да бъде ръкоположен за епископ. Като се върнал, придружен от много свещеници, той покръстил целия царски дом и цялата страна. Св. Григорий завършил своя многострадален живот в 325 година. Част от неговите мощи се пази и досега в Ечмиадзинския манастир, издигнат, където били погребани Рипмисия и другите девойки мъченици. След смъртта на св. Григорий Просветител в епископски сан бил въздигнат неговия син Аростан, който продължил делото на баща си. Той бил един от 318-те отци на Първия вселенски събор, станал в Никея в 325 г.", "date": "2018.09.30", "title": "Св. свещеномъченик Григорий, просветител на Армения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387831-30-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1399 г. - Хенри IV е обявен за крал на Англия.     1452 г. - В Майнц излиза първата печатана книга - Библията на Гутенберг.   1520 г. - Султан Сюлейман I известен още като Сюлейман Великолепни или Сюлейман Законодател наследява Селим I на трона.     1791 г. - Във Виена се състои премиерата на Вълшебната флейта - последната опера, композирана от Моцарт.   1858 г. - Софийското земетресение нанася значителни щети в София.   1879 г. - Провеждат се първите парламентарни избори в България.     1884 г. - Подписана е митническа спогодба между Княжество България и Източна Румелия.   1888 г. - Джак Изкормвача убива третата и четвъртата си жертви.   1895 г. - Мадагаскар става протекторат на Франция.     1898 г. - Приет е устав, с който град Ню Йорк става разширен метрополис, състоящ се от пет административни единици.   1923 г. - Потушено е Септемврийското въстание.   1929 г. - Британската секция на BBC за първи път излъчва телевизионно предаване.     1929 г. - Близо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\".   1935 г. - Официално е открит ВЕЦ Хувър Дам, разположен на границата между американските щати Аризона и Невада.     1944 г. - 62 правителство на България единодушно приема Наредба-закон за съдене от народен съд виновниците за въвличане на България в световната война срещу съюзените народи и за злодеянията, свързани с нея; на 3 октомври регентите я одобряват и на 6 октомври 1944 тя е обнародвана.   1944 г. - Създадена е Агенция Франс Прес.     1960 г. - Народна република България признава независимостта на Нигерия.   1965 г. - Гражданските протести в Индонезия прерастват в неуспешен опит за държавен преврат от Индонезийската комунистическа партия; повече от милион хора загиват.   1966 г. - Британската колония Бечуаналенд получава независимост под името Република Ботсвана.     1967 г. - За първи път в космоса е извършено автоматично скачване на космически апарати - съветските Космос-186 и Космос-188.   1967 г. - Започва излъчването на BBC Radio 1 в Обединеното кралство; другите национални радиостанции също получават номер в името си.     1975 г. - Американският хеликоптер AH-64 Apache, който днес е основен боен хеликоптер в много страни, прави първият си полет.   1980 г. - Xerox, Intel и Digital Equipment Corporation публикуват първите спецификации на Етернет.   1982 г. - В Израел е въведена новата национална валута - шекел.   1989 г. - Прекратена е конфедерацията Сенегамбия между Сенегал и Гамбия, създадена през 1982 г.     1993 г. - Земетресение с магнитуд 6,3 по скалата на Рихтер разтърсва Латур и Османабад в Югозападна Индия - загиват близо 22 000 души, а 36 села са разрушени.   1997 г. - Католическата църква във Франция публично се извинява пред евреите за това, че не е протестирала срещу нацистките престъпления по време на Втората световна война.     1998 г. - В София започва Православен събор с участие на главите на седем патриарси, с който се прекратява разкола в Българската православна църква.   2000 г. - В периода 30 септември - 1 октомври в София се провежда четвъртото заседание на Международния обществен съд за престъпленията на НАТО в Югославия.     2004 г. - За първи път са направени снимки на жив гигантски калмар в неговата естествена среда на 600 мили край Токио.   2009 г. - В датски вестник са публикувани скандални карикатури на пророка Мохамед.  ", "date": "2018.09.30", "title": "30 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387832-%D0%B4%D0%BD%D0%B5%D1%88%D0%BD%D0%BE%D1%82%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BE%D1%82%D1%80%D0%B0%D0%B7%D1%8F%D0%B2%D0%B0-%D1%83%D1%80%D0%BE%D0%B4%D0%BB%D0%B8%D0%B2%D0%BE%D1%81%D1%82%D1%82%D0%B0-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0", "text": " поредни броя седмичникът “Златна възраст” публикува интервю с проф. Христов. А, днес за виртуалните и реалните приятели и последователи на страницата пълният текст.     – България е в цивилизационна криза, която има логика на задълбочаване. Тоест – „колкото по-лошо, толкова по-лошо“, ако ми е позволено да перифразирам Мечо Пух.      За съжаление, това на чисто всекидневно ниво не се усеща осезаемо. Но без да съм много мрачен пророк (нещо, в което непрекъснато ме набеждават), ми се струва, че е поставено под въпрос оцеляването на българите като народ. И това не са силни думи, а въпрос на анализ, както вие посочихте, на демографската не криза, а катастрофа. Особена характеристика на тази катастрофа е, че от страната изтича най-ценното… От 1989 г. насам по непредставителни данни, защото такива никой не може да представи, страната е напусната от 2,5 млн. до 3 млн. души. Грубо казано, всеки, който желае да има друга съдба, напуска страната. И резултатите от това са ужасяващи. Ако си представите, че утре с магическа пръчка на някого му се даде възможност да промени нещо в България, може да се окаже, че вече няма да има с кого – физически. – Аз не мисля, че проблемът е в падането на това правителство или в идването на което и да било друго, защото ние говорим за събития и процеси от по-дълбинен порядък. Винаги съм казвал, че ГЕРБ е закономерен резултат на българския преход, с всичките му „прелести”. Това управление като в капка вода отразява уродливостта му. А пък устойчивостта на тази власт във времето показва, че има мощни предпоставки за това. Проблемът е, че дори утре да падне – а тя всеки ден дава поводи за това – съвсем не означава, че нещо в страната ще бъде радикално променено. България е превърната в периферна територия със затихващи функции, ние сме елемент от дъгата от установени авторитарни режими – като се започне отгоре от Босна и Херцеговина и се свърши до Турция. А ние през цялото време гледаме като исихасти в пъпа си, без да си даваме сметка, че тук работят закономерности от друг порядък. Ние сме част от една средно- южнобалканска логика на функциониране – общества, в които изначално отсъстват структурни предпоставки за приличен парламентаризъм, демокрация и прочие. – Не. И гърците, и сърбите са били под 500-годишно робство, а там такава народопсихология няма. Турското робство служи като удобна извинителна бележка за всички наши негативизми. Освен това националният характер не е нещо, което съществува непокътнато, то е исторически променяща се величина. Много са причините. Накратко: някъде в средата на XX век една селска страна, каквато е България тогава, по причини, независещи от българското общество, беше вкарана в една геополитическа логика на противопоставяне и беше буквално катапултирана в един от двата основни свята. Индустриалната революция, образователният скок, превръщането на довчерашните селяни в работници, техници, инженери, отварянето на лифтовете за социална мобилност – всичко това се случи не благодарение, а въпреки широко разпространените български народопсихологически особености. В резултат на което България някъде към началото на 80-те години се нареди сред 28-те индустриално най-развити сили в света. И това по данни на ООН, а не, както сега е модерно да се казва, на „комунистическата пропаганда”. Но всичко стана, повтарям, не като вътрешна, естествена интенция, а като външна геополитическа поръчка. В случая интересът на Съветския съюз тук да има мощна във военно и икономическо отношение страна. България заемаше много важна роля в т.нар. югозападен фланг на Варшавския договор и на СИВ. Падането на системата отново дойде отвън, а не отвътре – иначе ние все още щяхме да си живеем в някаква модификация на режима на Тодор Живков. Така българската комунистическа номенклатура си легна като комунисти, а се събуди като капиталисти и демократи. Техните наследници в момента ни управляват от името на ГЕРБ – забележете биографичните им данни. Другите, остатъчните сили на БКП, станаха БСП. Става дума за едни и същи хора, с един и същ манталитет, за които понятия като „държавен интерес“ „демокрация“, „парламентаризъм“, „защита правата на човека“ звучат като местене на въздуха от точка А в точка В. Те се отнасят с огромно презрение към всичко това. „Кокалът“ е важен. А той пък е функция на властта. Така че ние ще държим властта, а вие можете да се пенявите колкото си искате! Това пак щяхме да го преживеем, но за съжаление големите промени в България никога не са били продукт на вътрешни процеси, а на външни. Проблемът е, че ние влязохме с такъв манталитет, с такива специфични нагласи в едно ново геополитическо разделение на развития Запад, който нямаше интерес тук нито да има развита икономика, нито добро образование. И ето резултата – България се срина до нивото на периферна територия със затихващи функции. – Случва се в Литва, Латвия, Украйна – веднага ви казвам. Там ще видите демографска катастрофа, пред която и българската бледнее. Не се случва в Полша, защото тя играе важна геополитическа роля – да бъде един от основните фактори по изграждането на блокада и разрушаване на евентуалните връзки между Русия и Германия. Ясно е, че Полша е американският троянски кон в Европа. Не се случи в Унгария, Чехия и Словакия по причината, че те са много близо до европейското ядро и никой не иска там да има проблеми. В тези страни разрушителните процеси не бяха малки, но не бяха в тези дивашки форми като в България. Там надградиха над резултатите на социализма, а ние тук ги унищожихме и същевременно нищо не създадохме. Затова в България днес имаме не имиграция, а библейски „екзодус“ – „изход“ на активния социален капитал вън от страната. – “Визия за България” се опитва да бъде документ, който да надскочи ежедневното ниво на примитивна псевдополитиканщина, защото у нас, явно е, политика няма, и да даде друг, алтернативен образ на страната с нов социален и нов икономически модел. Образно казано, “Визия за България” ще се опита да даде това, което дивашкият преход у нас отне на българския народ. Това е добре, но лошото в ситуацията е, че твърде много историческо време е загубено. – Песимистът е добре информиран оптимист. Това е, което мога да кажа по въпроса. Иначе “Визия за България” може да служи за документ, който да консолидира останалите здрави сили в страната, отвъд всякакви политически разделения. Както вече казах, ние сме в ситуация на свободно падане и ако не вземем мерки, след ГЕРБ може да се окаже, че няма да има кого да спасяваме. Ясно е, че рано или късно този режим ще си отиде, но въпросът е какво ще остане след него. Докато в развития свят се осъществява четвърта технологична революция – говорим за изкуствен интелект, за съвършено нов тип икономика с нов тип енергийни източници, в България берем плодовете на дивашката приватизация и деиндустриализацията. Обществото ни е лишено от икономически и социални предпоставки за нормално съществуване. Вижте с какво ни занимават медиите вече цели 30 години – българските новини, които все по-малко гледам, защото спазвам някаква хигиена, ни внушават, че живеем в престъпен лагер, в който единственото, което се съобщава, е кой кого убил, кой кого арестувал – все едно нищо друго не се случва в тази държава. А се случват и добри неща, но те просто изчезват в помията на ежедневната криминализация и деградация на обществото. Относно деградацията – някои интелектуалци изведнъж плеснаха с ръце – „боже, колко много сме изпростяли!“ А къде бяхте, когато се залагаха основите на този цивилизационен срив? Много е близко до ума – унищожаването на икономиката води след себе си унищожаване на всякакви форми на организиран, цивилизован живот, срива се здравеопазването, образованието – тема, която ми е много близка… Казват – нека да обърнем логиката на функционирането на образователната система с оглед на изискванията на бизнеса. Кой бизнес? Какъв високотехнологичен бизнес има в България? Той е на ниво на страна от развиващия се свят, занимава се единствено с това да преработва суровини. В този смисъл на него не му трябва кой знае колко социален капитал с високообразователно качество. – Бели роби, които изработват компютърни програми за центровете на света – Северна Америка и Западна Европа, за в пъти по-ниско заплащане от хората там. Това е експлоатация в световен мащаб. Никак не е случайно, че една част от аутсорсинга в софтуерната индустрия, примерно, излезе от Индия и дойде в страни като България, защото в нашата страна има природно интелигентни деца с прилично образование. Но забележете – заплащането у нас е по-ниско от това в Бангалор в Индия! В една Сърбия, например, която води три войни, преживя кървавото югославско разпадане, не получава европейско финансиране в мащабите и формите, които има в България, икономическите показатели по някои направления в сравнение с нашите са много по-добри. Да не говорим, че сръбските или македонските села са в пъти по-живи от нашите. Тук просто няма хора. – Първо – какво да национализираме, и ако национализираме – какво от това? Има един основен принцип, водещ от Древна Елада – „никой не може да влезе два пъти в една и съща река.“ И да гледаме назад към миналото, то няма да се върне. Всяка носталгия може да ни служи само като ориентир как можем да изградим нещо в бъдеще, но имайки предвид, че цялостната икономическа, социална, цивилизационна, геополитическа ситуация сега е коренно различна от преди 15, 20, 30 години. В момента има драматично пренареждане на пластовете в световен мащаб. Само срещата между Путин и Си Дзинпин във Владивосток миналата седмица трябва да говори много – Русия от днес започва най-големите военни маневри от 1981 г. насам – с 300 000 души. И то със силите на Китайската народна армия. Това трябва ясно да покаже накъде отиват балансите на силите. Изключително интересни са процесите, които се случват в Турция – непосредствено касаещи България, за което също не си даваме ясна сметка. Всичко това говори, че трябва да имаме съвършено нов поглед върху ситуацията и оттам – за предлаганите решения. За съжаление тези, които наричат себе си „български политически елит”, първо нямат капацитета за това, второ – нямат интерес, тъй като статуквото ги устройва. Но в това те показват пълната си интелектуална немощ, защото не си дават сметка как, грабейки в днешния ден, утре няма да има какво да се граби. Тоест, те копаят собствения си социален и политически гроб. Оттичането на хора от страната продължава, българската икономика се е превърнала в една елементарна преразпределителна икономика на европейки подаяния (ние излизаме много евтино на Европейския съюз, около 1 млрд. годишно). Интересът на нашите европейки „приятели” е мирът и тишината тук да не се нарушават, защото те си имат достатъчно проблеми с Вишеградската четворка, с Русия, с Тръмп, с емигрантите, с Гърция, с Италия… И в този смисъл това мъртвешко статукво може да продължи много дълго. Казвам го с огромно съжаление. – Андрей Пантев ми е учител и приятел, когото изключително много уважавам. Словосъчетанието „народна десница” е като „дървен камък” – десницата по определение не може да бъде народна. Тези етикети „ляво” и „дясно” в България нямат нищо общо със съдържанието. Те у нас са, общо взето, полюси, положени извън страната – под тях се разбира „русофоб” и съответно „американофил” или обратното. Няма нищо по-невярно от това. Това само по себе си е индикатор, че вътре нямаме естествени разделителни линии, по които да се конструира политическият живот. Това, което е казал Пантев, е много сериозно – всъщност палачите и жертвите на прехода се намират в шизофренично единство, което е противоестествено. – Пенсионерите са всъщност досадна грижа за всеки управляващ режим в България. Защото, те, горките, не могат да се дигнат и да се махнат оттук. Те създадоха тази страна, благодарение на тях ние имаме светло, топло, пътища, АЕЦ „Козлодуй” и още много неща от „лошия” социализъм, но от друга страна, те са неудобна подробност, която непрекъснато досажда, защото, видиш ли, е жива. Следователно към тях има два подхода – официалният популистки е, че много уважаваме труда на нашите родители, баби и дядовци, но как пък така се случи, че точно сега нямаме достатъчно ресурси, за да повдигнем тяхното качество на живот… Защото в България се краде чудовищно. От друга страна – колкото са по-малко, толкова по-добре. Отношението към хората от третата възраст събира като в капка вода едно от най-отвратителните български качества, което едно време не е съществувало, но сега съществува – липсата на милост към самите българи по думите на Свобода Бъчварова. Като нямаме милост към себе си, как да очакваме милост от историята към нас?  И друго: ежедневното мислене е, че всеки проблем трябва да има решение. Това е инфантилно мислене. Има проблеми, които нямат решение. Като болестите, които не се лекуват. Отговарям Ви в качеството си на социален учен, а не депутат (депутат между другото още не означава политик, искам да подчертая.). За да се харесам на вашите читатели, веднага мога да предложа план за „спасение“ на България в 10 точки. Но няма да го направя именно защото уважавам вашите читатели. Истината трябва да бъде гледана такава, каквато е – озъбена. Цялостната ситуация в България в момента, в това число и положението на пенсионерите, за съжаление, е такава, и аз лично не виждам сериозни алтернативи за нейната промяна – при сегашното геополитическо положение на страната, при сегашните силови и икономически баланси вътре в самата страна. Промяната на сегашния модел (става дума за системна проява, а не за едно или друго епизодично проявление) изисква смяна на цялата система. Но аз не виждам субект, който да направи тази промяна. И ще го кажа, с огромно уважение към вашите читатели – революциите не се правят от пенсионери, те се правят от млади хора. А младите хора са на Терминал 2. – Не, разбира се! Ставаше въпрос за една рутинна процедура, по което всяка една страна членка на всеки 6 месеца оглавява т.нар. Съвет на ЕС. От което, разбира се, режимът направи вътрешна пропаганда – едва ли не оставаме с илюзията, че сме някакъв потресаващ геополитически фактор в Европа. Даже те самите не си вярват. Да не говорим, че навън, в международен мащаб, ако някой изобщо ни е забелязал, се е отнесъл, меко казано, иронично към това наше домакинство. – О, разбира се, нов ценови шок, както в Гърция. И то при положение, че става въпрос за икономика в пъти по-слаба от гръцката. Това няма да стане скоро – има причини, които не зависят от нашия „елит”. Европейските структури, когато опрат до реалните, жизненоважни техни интереси, пипат много сериозно. Поради което аз си позволих да кажа още преди две години – България няма да влезе никога нито в Еврозоната, нито в Шенген. Просто в ЕС са много добре запознати с реалните баланси вътре в страната, те много добре знаят с кого си имат работа. Така че, извън дипломатическите приказки, нищо няма да се случи в това направление. Да, ще бъдем приети в т.нар. чакалня, но дотам. Освен това ЕС претърпява в момента драматични метаморфози, и общо взето, само ние сме им, както казват турците: „ексик“.    ", "date": "2018.09.30", "title": "Днешното управление отразява уродливостта на прехода"}
{"url": "http://www.classa.bg/%D1%81%D0%B2%D1%8F%D1%82/item/387823-%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D1%81%D1%82%D0%B0%D0%BB%D0%B8%D0%BD-%D0%B8-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BD%D0%B5-%D0%B7%D0%BD%D0%B0%D0%B5%D1%82%D0%B5-%D0%B7%D0%B0-%D0%BD%D0%B5%D0%B3%D0%BE", "text": " се предлага да се дискутира около името и дейността на Сталин, трябва да се изясни от какви позиции ще се води дискусията. Всяка дискусия може да бъде резултативнa и съдържателна, само ако дискутиращите предварително имат съгласие върху няколко изходни предположения. Нещо от рода: „ние сме съгласни за това и това, остава да обсъдим това и това”. Например, ние признаваме марксическата теория, ние признаваме ролята и значението на Октомврийската революция, ние признаваме борбата за изграждане и укрепване на Съветския съюз, остава да дискутираме сталинския период в сравнение с ленинския период и с периода на съветските управници след Сталин.Какво виждаме на практика?     Марксизмът се обявява за човеконенавистническа теория, Октомврийската революция е изкуствена и извършена от световното еврейство, тя е насочена срещу руския народ, съветският период е комична подигравка с теорията на управлението и остава да определим доколко сталинизмът е черна дупка в един безпросветно черен период в световната история. Оттук непосредствено следва, че сталинизмът просто трябва да се зачеркне и да се извади от историята, а не да се дискутира по него – той по определение е престъпен.    Вече 60 години върху името на Сталин и върху неговото дело се изливат потоци от кал, простотии и измислици. Какъв ли не го изкарват философи, политици, журналисти, учени – диктатор, тиранин, престъпник, кръвопиец, политически вампир, човекомразец, сатана в човешки образ и всичко друго лошо, което си помислите.    Човекът, когото Чърчил наричаше „искрен и верен военен другар”, а президентът Труман – „мой скъпи генералисимус”, се представя като по-голям звяр от Хитлер и по-страшен от всички нацисти, взети заедно. Но, ако с вълшебна пръчка махнете Сталин от човешката история на 20-я век, от него, векът, нищо друго няма да остане.     Изведнъж се оказа, че отговорите на почти всички въпроси, които си задаваме днес, са в сталинското време. Ето някои от проблемите: глобализация и патриотизъм, социалдемокрация и комунизъм, национални малцинства и Косово, Южна Осетия и Абхазия, Ирак и Афганистан, екология и иновации, модернизация и реформи, световен заговор и АЕЦ, армия и национална сигурност, информация и пропаганда, народовластие и тоталитаризъм, еволюция и революция, глобалната криза, религия и атеизъм, изкуство и политика и още много, много други. Такава личност не може да не привлече вниманието на учения.     Ако отворим дебелите енциклопедии и тълковните речници, срещу думата „феномен” ще прочетем следното: видимо явление в природата и обществото. Преносно: който изпъква, рядко явление. От „феномен” произлиза „феноменален” против „трансцедентален”.    Като личност и като дела Сталин е очевидно феноменът на 20-я век. Вече 60 години около неговото име продължават и нарастват философски и исторически спорове, противопоставянето „загрява”, ако дуелите бяха разрешени, щеше да се лее и кръв.    В последните месеци бе проведен експеримент – с големи усилия от началото на 2010 г. до 1.04.2010 г. бяха проследени основните български медии. Не е имало и един ден, без да се появи името на Сталин в някоя медия, независимо в каква интерпретация. Естествено, в повечето случаи – лоша. Наистина, Сталин е сред нас.  Погледнато от научна гледна точка, Сталин принадлежи на метаисторията и не може да бъде разбран извън нея (мета – приставка в сложни думи. Идва от гръцката дума meta – през, след, зад, после). Какво е „история” в тази интерпретация?    Историята е взаимодействието между субстрата на историческия процес и системата, в която този процес е въплътен. И именно по степен на субективност, метаисторичност и метафизика, Сталин е абсолютно фантастична фигура без аналози в цялата човешка история. Не можем по друг начин да си обясним много от делата на Сталин. Не можем изобщо нищо да си обясним, използвайки понятия от същия ранг, с каквито си обясняваме повседневния бит.     Убеденият антисталинист Славой Жижек написа, че „Сталин, който носи отговорност за едни от най-големите ужаси на 20-я век, спаси човечността в човека” (виж Сергей Батчиков във в. „Завтра” от 16.12.2009 г.). Философите гадаят какво ли значи това абсурдно твърдение, но точно такова твърдение е напълно разбираемо от гледна точка на метаисторията и метафизиката. Наистина ли съвременният „демократичен” политически башибозук мрази Сталин заради тиранията, колективизацията, ГУЛАГ и изселванията?  Не, разбира се. Причината е много по-дълбока и фундаментална. Мразят Сталин защото е комунист, защото превърна утопията в реалност и й придаде космически измерения. В негово лице мразят комунизма, мразят неговия мироглед, неговите принципи за правата и задълженията на човека, за самите основания на човешкия живот и на човешкото общество.  „Сталин няма нужда нито от нашето одобрение, нито от нашето осъждане – пише Арсен Мартиросян – И още по-малко – от измерване с днешния гей-аршин, размахван от разните политически джуджета и пигмеи. Днешните хора трябва просто да се помъчат да го разберат, може би за да разберат нещо за самите себе си. Да разберат поне защо 300-милионният съветски народ осра своята Велика родина, защо комунистическите партии на социалистическите страни се саморазпуснаха и се превърнаха в социалдемократически изроди, защо пролетариатът на тези страни (заедно със съветския пролетариат) си хареса капитализма и не си мръдна пръста да защити работническо-селската власт. И тогава може би ще им стане ясно, защо във Великата отечествена война храбростта и издръжливостта на съветските бойци беше 17 пъти по-голяма отколкото на бойците от царската армия през Първата световна война, на офицерите – 8 пъти по-голяма, на генералите – 6,5 пъти по-голяма” (Арсен Мартиросян – „Трагедия 22 июня:блицкриг или измена.”, „Эксмо”, М. 2007., стр. 285-286). Сърцевината на антисталинизма е генезисът, ядката на Великия Планетарен Двубой, който се развива пред очите ни. Това е двубоят между идеите на модернизма и идеите за постмодернизма, това е двубоят за съдбата на планетата, за света, в който ще живеете вие и вашите деца. Не вярвайте на картината, която гледате от екраните на телевизиите и от лъскавите корици на безброй списания – това е илюзия.  Истината е друга. Истината е жестока, кървава и безобразна, каквато е всяка истина.  Истинската история може да се оприличи на сюрреалистична картина, изцапана с кръв и претъпкана с трупове, натъпкана с бандити, мошеници, дребни джебчии и едри тирани, убийци, психопати, развратници, болни ненормалници, наркомани, педерасти, содомисти, окултисти и всякаква друга сган, която не се интересува от себеподобните си и върху техните мъки гради дребните удоволствия на престъпния си живот. Истинската история е низ от нечовешки страдания, невиждани жестокости, животински страсти, потресаващи заблуди, нелогични постъпки на цели народи, изчезване на етноси, разрушаване на изградени и придобити с кървав труд материални ценности, абсурдни надежди и още по-абсурдни разочарования.  Когато това се проумее, на човек му става много неуютно. Но какво да се прави – природноисторическият процес не се шегува. Природноисторическият процес, както, впрочем, и Природата, не търпят нравствени оценки. Тези оценки са наше, човешко изобретение и са приложими само в междуличностна и обществена среда. Тях да ги оставим настрана. Тук става дума за нещо друго – за оценка на политици и държавници от гледна точка на природноисторическия процес. Сърцевината на подобна оценка е Теорията на развитието. В началото се посочват три неоспорими и необорими факта.  Първият е, че в което и да е общество по света няма съгласие по оценката на личността и делото на Сталин. Това говори за мащаба и на личността, и на неговото дело. Отдавна мъртъв, Сталин продължава „да живее свой живот” независимо от всички обвинения и разобличения. Нещо повече. Няма изгледи тази ситуация да се промени в близко бъдеще. Втори факт. Щом информационните и пропагандни атаки срещу Сталин за малко затихнат по различни причини, положителното отношение и почитането на тази фигура бързо се увеличават. Освен това, има черта, под която рейтингът на Сталин никога не се е спускал, докато горна граница няма и не е имало.  Трети факт. Положителните оценки за Сталин са характерни за хората от по-старите възрастови групи. Това се смята за естествено, тъй като тези хора били привикнали към тогавашните оценки и винаги са по-консервативно настроени, докато младите и по-младите са свободни от минали стереотипи и са склонни по принцип към отрицателни и разобличителни оценки. Но в такива разсъждения има парадоксална уловка. Излиза, че положително се отнасят към Сталин тези, които са живели в сталинското време и на собствен гръб са изпитали сталинското управление, докато неговите отрицатели нямат подобен жизнен опит и формират своята преценка по опосредствана информация и силно субективни спомени. Някои ще се опитат да кажат, че „някога са ни лъгали, а ето сега знаем истината”. Подобна теза е незащитима. Тя казва за нейния поддръжник единствено, че е информационно неустойчив и е склонен към безкритична възприемчивост. Вероятността, че по-рано са ни лъгали, а сега ни казват истината, в никакъв случай не е по-висока от вероятността, че сега ни лъжат, а тогава са казвали истината, защото разпределението на вероятностите за информационна лъжа или истина е нормално, лапласово разпределение.  В такъв случай, възприемането на истината става на неофициално равнище, което обикновено се нарича стихийна народна памет.  С други думи, за внедряване на негативните оценки за Сталин трябва непрекъснато пропаганден натиск, докато позитивните оценки се възстановяват стихийно. Сам по себе си този тезис, разглеждан като извод, води към много други съществени изводи, които не са от полза за антисталинистите. Но тези изводи ще оставим за по-нататък. Обществата в Съветския съюз, в Русия, в България и в останалите бивши социалистически страни преживяха и преживяват три масирани антисталински кампании: в края на 50-те и в началото на 60-те години, в годините на горбачовата „перестройка”, плюс антикомунизма от началото на 90-те години на 20-я век, та чак досега. Като резултат, положителното отношение към Сталин се запазва на равнище 50% от населението, отрицателното – до около 30%. Това са средни оценки, от тях има различни отклонения, но, общо взето, са такива. Изследване в края на 2009 г. показа положителни оценки 63%, отрицателни – 39%, ефективен мениджър – 9%. Следователно, знак плюс са дали 72% от участващите в изследването (изследването е на руската телевизия НТВ). Проследяването на динамиката на оценяването на Сталин също е много интересно. Най-голямото постижение на антисталинистите е през 1990 г., когато положителната оценка е едва 19%. След тази година трендът рязко тръгва нагоре, за да достигне вече посочените стойности.  През 2009 г. личността на Сталин достигна неочакван триумф – общонационално допитване на първи канал на руската телевизия обяви Сталин за символ на Русия, макар че този резултат официално не беше признат, заради неистовите вопли на антисталинистите.  Тези поразителни резултати имат елементарно обяснение. Имаше сталинска политика и сталинско време. Известни са техните резултати и платената за тях цена. Освен това резултатите още са пред очите на всички – от сталинските небостъргачи до сталинската индустрия, от знамето на победата над Райхстага до географските карти, върху които бяха очертани границите на сталинската държава. За цената може да съдим само по думи и то казани от не съвсем адекватни хора. И, ако сравним тези думи с думите на такива личности като Аврел Хариман, Уинстън Чърчил, Шарл де Гол, Джавахарлал Неру, Чан Кайши, Збигнев Бжежински и Хенри Кисинджър, то антисталинистите са зле – толкова зле, че повече няма накъде.  Много хора знаят за речта на У. Чърчил за Сталин, но за едно изказване на генерал Деникин – личният военен противник на Сталин от гражданската война – едва ли се знае: „Когато Сталин летеше за Техеран, аз много преживявах да не му се случи нещо. И чак когато по радиото съобщиха, че е пристигнал благополучно се успокоих, защото разбирах – без него с Русия е свършено”. Не по-малко интересно е мнението на А.Ф.Керенски: „Русия спеше и той я събуди…Индустриален гигант, военен колос – всичко това са негови заслуги. Той преведе народа през ада и му върна чувството за собствено достойнство. Днес всеки е принуден да се съобразява с Русия” (Вячеслав Туркин във в. „К барьеру!” от 5.04.2010г.). За провежданата антисталинска политика от антисталинистите нещата са точно обратни. Успехи никакви не се виждат или са само на думи, докато разноските, цената на политиката е очевадна и е далече по-катастрофална и мащабна от сталинската цена.  Нови заводи и язовири няма, а съществуващите се взривяват. Цeните на стоките растат, когато нефтът поскъпва и пак растат, когато нефтът поевтинява. Ако нещо се строи, това са хотели, бизнес центрове, молове, казина и квартали за богатите. С други думи, в единия случай може да се видят успехите и само се приказва за цената, а в другия – само се приказва за успехи, докато цената се чувства непосредствено… Затова в очите на обикновените хора Сталин е символ на всички победи на съветската страна. Може само да се задава въпросът: дали тези победи са постигнати благодарение на Сталин или въпреки него? Дори да е „въпреки”, то колкото Сталин и да е пречил, народът все пак ги е постигал. Кой знае защо, при управлението на антисталинистите, на народа не му се удава нищо да постигне. Излиза, че или антисталинистите пречат много по-силно на народа, отколкото Сталин, или тяхната помощ е такава, че вредата от нея е повече, отколкото от Сталин. Въпросът за цената на победите е много по-съществен. Разобличителите на репресиите свеждат всичко главно до емоции: „Милиони и милиони! Маховик на терора! Ужасни страдания! Десет милиона! Петдесет милиона! Сто милиона!” Нормалният човек е потресен от морето и океана от кръв и Хималаи от трупове. Избито е половината от населението на СССР – непоносим ужас! Но ето, отварят се архивите и се установява:  за 32 години (1921-1953 г.), по политически причини са пострадали 4 милиона души, от които 800 000 са разстреляни, т.е. общо 1,7% от населението. За сравнение – при Великата френска революция загива от насилствена смърт 25% от населението на Франция. И още нещо – при руския преход 1991-2009 г., само Русия губи 15 милиона свои граждани, т.е. 11%. През април 1943 г. Главното имперско управление за безопасност на нацистка Германия изготвя секретен доклад, предназначен за тесен кръг от управляващата върхушка на Третия райх. В него, между другото, се казва: „Германските предприемачи и работници бяха много учудени, когато Германският трудов фронт потвърди, че сред остарбайтерите (това са 4 000 000 съветски граждани, откарани на принудителна работа в Германия) няма нито един, който да е бил репресиран в страната си. Що се отнася до насилствените методи на ГПУ, които нашата пропаганда се надяваше да бъдат потвърдени, то, за общо учудване, в големите лагери не се откриха остарбайтери, които да са били принудително изселвани, арестувани или по някакъв друг начин преследвани. Част от населението проявява скептицизъм по този повод и предполага, че в Съветския съюз не така лошо стоят нещата с принудителните работи и с терора, както винаги се е твърдяло и че действията на ГПУ не са определяли главната част от живота в Съветския съюз, както досега се смяташе”. Когато подобни неща стават известни, антисталинистите обикновено забравят за десетките милиони жертви, и го удрят на нравственост: „нима четири милиона са малко?”, задават те „убийствения” въпрос. Че не са малко, не са малко, но защо беше нужно да се говори и да се вика за десетки милиони? Излиза, че който е говорил подобни неща или изначално не е знаел за какво говори, или е знаел и нарочно е лъгал. В първия случай имаме некомпетентност, която не трябва да се взима предвид. Във втория случай имаме работа с нагли и съзнателни лъжци и тяхното мнение още повече не трябва да се взима предвид.  Остава друг съществен въпрос: можеше ли сталинските победи да се постигнат на по-малка цена? Отговорът на този въпрос в момента е неизвестен.  Антисталинистите твърдят, че ДА, можеше, но никакви факти не изтъкват в защита на отговора, освен голи предположения и виртуални модели. В световната история също няма такива потвърждения, защото няма подобни примери. Ето, Махатма Ганди се опита да реши безкръвно модернизационния скок на Индия и опитът завърши с кървавите и жестоки погроми от края на 1940 г. М.Горбачов имаше намерението да действа също безкръвно, но него никой не го нарича нито герой, нито ефикасен мениджър. Така че не знаем можел ли е Сталин да действа по друг, по-хуманен начин. Но пък знаем друго. Сталин е имал конкретни цели и е съумял да ги постигне. Страна, която при сходни вътрешни и външни условия да е решавала такива мащабни задачи няма. Следващите съветски политици или нямаха подобни задачи, или не успяха да ги решат. Успешен държавник и политик е този, който решава поставените от историята задачи, а не този, който плаща по-малка цена, но не решава задачите. Проблемът за цената има смисъл, само ако е постигната поставената цел. Провалът на историческата задача никога не може да бъде оправдан със стремежа да се минимизират загубите. Пълководец, умеещ да побеждава с малко загуби, е винаги по-добър от този, който плаща за победата висока цена. Но при едно условие – ако победата е завоювана! Ако минимизацията на жертвите за победата се разглежда като по-важна от самата победа, пълководецът, заедно с цялата си армия, трябва да се предаде в плен преди да влезе в бой. На 27.05.1942 г. в Прага, чехословашките парашутисти Й.Габчик, Й.Кубиш и Й.Валчик убиват райхпротектора на Чехия и Моравия, заместника на Химлер, Райнхард Хайдрих. Атентаторите са изпратени от чехословашкото правителство в изгнание в Лондон и лично от президента Бенеш. Като репресия срещу атентата нацистите избиват 5000 мирни граждани и заличават от лицето на земята двете села Лидице и Лежаки.  Цената на операцията е 1:5000 в полза на нацистите. Но след освобождението на Чехословакия никой не е обвинявал Бенеш за някаква „цена”. На война, като на война. Ако в Съветския съюз цената беше като в Чехословакия, само Червената армия трябваше да загуби 22,5 милиарда души!!! Неслучайно казват, че преди авторитетно да се изкажеш по някой въпрос, трябва да се запиташ : „А не съм ли глупак?” Сталин разбра историческата задача, поставена от историята пред съветския народ и пред съветската държава, и я реши. Реши я, както знаеше и както можеше за известна цена. Това не значи, че той е добър или лош. Значи, че УСПЯ ! И който може по-добре, нека опита.  Засега никой не е успял. И докато такъв успех няма, вълните на антисталинизъм и на десталинизация ще се разбиват в огромния постамент на сталинските победи. Ако тези опити продължават още десетина години, ще гледаме антисталинистите само в музея на восъчните фигури на мадам Тюсо. Да се реши проблемът „феномена Сталин” и наистина да се победи неговия образ и паметта за него, може само по един единствен начин: при подобни обстоятелства да се решат по-мащабни задачи отколкото е решавал Сталин – с по-малко загуби и на по-ниска цена. Останалото е лъжа и измама!  „Руският народ плати цената, която Господ му беше определил за оцеляването си през 20-я век. Ако беше отказал да я плаща, от него и от неговата държава не би останало нищо” (В.Д.Кузнечевски – „Сталин”, ОЛМА медиа, Москва, 2010, стр. 73-75, 482). Изброеното е малка част от общата картина. И пред тази картина е някак си неприлично да говорим в коловоза на съвременните парадигми за либерализъм, солидарност и „общество на общото благоденствие”. Каква мобилизираща идея могат да съдържат те? Към какво мечтано планетарно бъдеще ни водят? Допустимо ли е въобще сравнение с времето на Сталин? Къде е тук метаисторичността и метафизиката, които обвиват природноисторическия процес в стимулираща пелена?  Ето, затова се воюва срещу Сталин така ожесточено и без да се подбират средствата. Защото Сталин е опасен, много опасен дори и мъртъв. Много опасен за съвременните глобалисти, либерали и за всички, които претендират за световно господство. Много опасен, защото е реален творец на алтернативния път на човешкия вид, път, по който се решава „загадката на историята”.  Париж, 1938 г. Обявена е лекция на генерал Деникин за сегашните и бъдещи пътища на Русия. \\Интересът е огромен, залата „Гово” за 2500 души е препълнена. Тук са политическите дейци на руската емиграция от всички оттенъци – от монархистите до анархистите. „Стълбът” на бялото руско движение говори объркано, но е твърд в едно – не трябва да има никакво чуждо вмешателство в Русия. „Интервенцията е самоубийство”, няколко пъти повтаря генералът. След лекцията е зададен въпрос от група лица, смятащи Русия за огромен концлагер и за гробище на руската чест и сила: „Кой ще спре интервентите? Кой няма да им позволи да окупират нашата Родина?”  И тук с идейния вожд и вдъхновител на бялото движение става чудо – той почервенява, започва да тропа с юмруци по масата и бляскайки с очи извиква в залата :  „Клим, Клим ще ги спре!” (по спомените на Александър Вертински). Клим, е народният комисар на отбраната на Съветския съюз, героят от гражданската война, личният военен враг на Деникин, сподвижникът на Сталин, маршалът на Съветския съюз Климент Ефремович Ворошилов. Всички в залата са потресени, отговорът на стария генерал е подхванат от световната преса и обикаля света. Ясно е, че на Деникин не му се обръща езика да каже „Сталин” и затова споменава своя стар военен познат. Канада, 1946 г. Съветска писателска делегация в състав Еренбург, Галактионов и Симонов прави обиколка в САЩ и Канада, и навсякъде е посрещната с огромен интерес. Те са предупредени, че сред слушащите ще има много влиятелни хора, които не обичат СССР и ще задават провокационни въпроси, че те обикновено седят на първите три реда, и че в своите отговори писателите трябва да бъдат много предпазливи. И, ето, че на една среща в Канада, при препълнена зала, Константин Симонов забелязва, че на първите три реда седят сериозни невъзмутими господа и необезпокоявани от никой пушат в залата пури. Когато идва редът на Симонов, той излиза притеснен и, като се чуди как да започне под изпитателния поглед на трите реда, извиква в залата : „Русия! Сталин! Сталинград!”  В залата настъпва мъртва тишина и след това става чудо. Цялата зала скача, започва да ръкопляска и да вика „Ура!” Първите три реда седят.  Лондон, март 1953 г. След смъртта на Сталин (5.03.1953 г.), в английския парламент започват изказвания пълни със злоба и ненавист. Още в началото, присъстващият Уинстън Чърчил демонстративно напуска и се прибира у дома си. Репортерите се втурват след него и искат да знаят какви са мотивите на постъпката му. Чърчил приема само двама и им казва : „Причините да напусна, са две: (1), не желая да слушам как се глумят над паметта на гения и (2), искам сам със себе си да изпитам радостта от смъртта на моя велик враг”. Който както иска, така да интерпретира думите на Чърчил. Така или иначе, Уинстън Чърчил не е днешните доморасли антисталинисти. Уинстън Чърчил е английски аристократ. Това все пак значи нещо. Всичко, което още живее у нас, хората на постсоциализма, е изтъкано от остатъчната енергия и незабравения смисъл на великолепния сталински марш-наскок от овехтялото „вчера” към ослепителното „утре”. Това велико прозрение вече се споделя и от много „прогледнали” бивши „демократи” от късните години на Горбачав и ранните години на Елцин.  „Съвременната криза на антикомунизма, на моралния исторически подход, на равнодушието към християнските ценности и към православния морал, огромното разочарование в електоралната демокрация, означава, че руската политическа система виси в духовна пустота. Едва ли власт ще се продържи дълго, когато властовият елит изповядва идеалите на пазарната икономика, прославя антикомунистите Иван Илин и Александър Солженицин, погребва с почести героите на бялото движение, а народът с всяка изминала година все повече съжалява за гибелта на съветската комунистическа система с нейните ценности и революционни символи” (А.С.Ципко, виден „строител” на „перестройката”.). Показателно е разтърсващото признание на В.И.Алкснис. Ето част от него:  „За мен, Сталин и неговото време е много болен и актуален въпрос. Моят дядо, командарм втори ранг, зам. народен комисар на отбраната по авиацията, Яков Иванович Алкснис, е разстрелян на 29 юли 1938 г. Моята баба, Кристина Карловна Меднис-Алкснис, като член на семейство на изменник на родината, прекара в лагерите 13 години. Моят баща, Имант Яковлевич, остана без родители на 10 години и намери майка си чак през 1957 г. Затова в нашето семейство антисталинските настроения бяха много силни и аз също бях антисталинист…  След 1989 г. аз станах народен депутат, и досега се занимавам с политика… Моят баща много тежко преживя разпадането на СССР. Това ми се стори тогава учудващо, тъй като без да обръща внимание на трагичните събития през 30-те години, той си остана изключителен патриот. Загина неговата страна и след година и половина, на 17.07.1992 г. той почина на 62 години. Един месец преди това, когато пиехме чай на вилата, моят баща изведнъж каза : „Ако Сталин беше жив, такъв бардак нямаше да има”. Аз бях потресен. Моят баща, яркият антисталинист, мразещ Сталин с всичките атоми на душата си, изведнъж разбра и му прости” (в. „К бариеру” от 1.12.2009 г.).  Към признанието на В.А.Алкснис ще прибавим и аналитичната позиция на Александър Айвазов : „В редицата на великите държавни дейци на нашето Отечество последен по време (не по значимост) стои Йосиф Сталин. Може би и по тази причина неговият образ е подложен на яростни опити да се десакрализира и дискредитира от страна на либералите-глобалисти. Аз имам право да говоря така, защото преминах дълъг и труден път на осъзнаване на своята позиция. За смъртта на двамата мои дядовци непосредствено или косвено е виновен Сталин: единият беше репресиран в 1938 г., а вторият – безследно изчезна през зимата на 1942 г. Дядо ми по майчина линия получи образованието си в Германия и през 1920 г. се върна в Русия за да помага за индустриализацията на страната.  През 1938 г. той, главният инженер на Кавцинк, беше разстрелян като враг на народа. Вторият ми дядо безследно изчезна на Воронежкия фронт в началото на 1942 г. Отчитайки, че аз се оформих като личност през 60-те години, по време на развенчаване на „култа към личността”, нямаше как да се отнасям с благоговение към тази историческа личност. Но колкото по-дълбоко се запознавах с историята и икономиката на Русия, колкото по-задълбочено изучавах различните течения на икономическата мисъл, толкова повече нарастваше моето уважение към Сталин, въпреки фамилните жертви. Когато изучих теорията на големите икономически цикли на Н.Кондратиев и свързаната с тях теория на иновационното развитие на С.Глазев, аз окончателно се уверих и разбрах изключителната роля на Сталин в историята на нашата страна” (Александър Айвазов във в. „Завтра” от 29.10.2010 г.).  Или да вземем големия учен-медик и богослов, политически затворник преди войната, архиепископ Лука (В.Ф.Войно-Яснецки). Той казваше:  „Сталин спаси Русия и показа какво значи тя за света. Затова аз, като православен християнин дълбоко му се покланям”. Писателят-свещеник Димитрий Дудко, също като архиепископ Лука лежал в затвора и в ГУЛАГ, пише: „Не веднага Сталин се осъзнаваше от вярващите като руски гений, неслучайно той беше скромен и безсребърник. Ние, православните люде, изпитали върху себе си гоненията заради вярата, трябва да забравим обидата, както и подобава на християни и с нужното внимание и любов да погледнем на всичко. В юношеските си години и аз не разбирах Сталин и в стихотворенията си написах: „Струва ми се, че ти си палач”. Не, той не беше палач! И сега, заедно с владиката Лука, възкликвам: „Сталин е от Бога даден вожд на Русия!”…Наследството на Сталин трябва да се изучава и изучава, за да можем по-добре да разберем и опазим Русия. Нашите врагове по-рано от нас разбраха това и Го заливат с помия, за да не можем ние по-ясно да видим какъв е той” (Ю.Н.Гуменюк – „Сталину, Европа поклонись”, ФУАинформ, Москва, 2006, стр. 321). Може би е бил прав Хитлер, когато е казвал: „Силата на руския народ не е в неговата численост или организираност. Силата на руския народ е в способността да ражда личности с мащаба на Сталин. По своите политически и военни качества Сталин далече превъзхожда и Чърчил, и Рузвелт. Той е единственият световен политик, достоен за уважение. Нашата задача е – да раздробим руския народ така, че да стане невъзможно появяването на личности с мащаба на Сталин”. (Б.Соловьев, В.Суходеев – „Полководец Сталин”, Эксмо, Москва, 2003, стр. 306).  Не, не е бил глупав нацисткият вожд. Много неща още не се казват и не се знаят за Сталин, и неговото отношение към православната религия е едно от тях. Тук се натъкваме на удивителен случай, който практически е неизвестен. „Песенният” съветски социализъм, чиито песни по-възрастните хора пеят и досега, е черпил своята мощ от богатите източници на традиционната култура – в това число, и църковна. Що се отнася до главната песен на СССР – неговият химн, в конкурса, обявен от Сталин, още малко да победи проекта на Шостакович с Прокофиев. Победи обаче, по предложение на Сталин, мелодията на последния регент на църковния хор на храма „Христос Спасител”, бъдещият създател на Краснознаменния ансамбъл на Съветската армия Александър Александров. Малко хора знаят, че А.Александров го е привличала църковната музика, че отлично и дълбоко е знаел византийската химнография, като и целия набор от православни песнопения: стихиру, кондак, тропар, акафист, икос, припев и славославие, величаване и алилуя и, разбира се, химните. В началото на 1990 г. неговият син и приемник Борис А.Александров показа мелодия, съчинена от баща му в края на 1920 г., в която се чувства първичната тъкан на съветския химн. Трудно може да се намери по-вълнуващо и тържествено изпълнение на химна на Съветския съюз от изпълнението на хора при Руската патриаршия от 1948 г. Какво друго може да се добави?! – наистина ли Сталин е бил безгрешен винаги и всякога? Не, разбира се.  Често и тежко е грешал Йосиф Висарионович – грешал е в доверието си към много хора, в надеждите си за готовността на народа да поеме своята съдба в своите ръце, за броя на вътрешните съветски врагове, за икономически най-оправданите пътища на развитие на Съветския съюз, за състоянието на комунистическата партия и на световното работническо и комунистическо движение, за съвременният характер на капиталистическия свят, за неговите навици и за морала на неговите ръководни представители, за собствената физическа издръжливост и прозорливост, и т.н. Забележително е, че цели 20 години Сталин диалогира, спори и „демократично” се бори със своите опоненти. Но ето, на Изток гърмят сраженията край езерото Хасан и край реката Халхин-Гол, на запад се чува железния тътен на нацистките маршове. Над СССР надвисна смъртоносна опасност от обединяване на целия световен капитал срещу съветската страна. В тази неимоверно тежка обстановка Сталин се оказа прав в главното, в основното, в особената роля на Съветския съюз в човешката история, в непрекъснатия си стремеж да опази, съхрани и развие първата държава на работниците и селяните, в твърдата си вяра в планетарната победа на комунизма.  Сталинската твърдост и последователност в преследването на целите не се среща често днес, тя е твърде дефицитна стока за съвременните политици.  Сталин не е Бог, изпратен от небето да оправи нашите земни работи и да изкупи нашите грехове. Самият той е продукт на разума и чувствата на тези милиони, които създаваха новата социална реалност, движими от „великата скръб и любов към човека”. Те се разбираха един друг, бяха близки, макар че днес това е трудно да се обясни. Затова и гласуват за Сталин хората, знаещи за ужаса на репресиите. И не защото „пресметнаха и простиха”. Такъв въпрос изобщо не стои, защото е от много по-висока категория от обикновеното „пресмятане и прощаване”, макар, че за днешните хора е трудно постижимо. И до днес на Луната, Венера и в дълбокия Космос се намират и летят апарати със символиката на Съюза на Съветските Социалистически Републики. От Руската Федерация няма и помен. СССР продължава да остава Велика Космическа Държава.  Сталин е първият държавен ръководител в човешката история, който започна изграждането на реален социализъм, в реална страна, с реални хора, с реални врагове и в реално време. Всеки, който що-годе се е занимавал с управление на големи групи хора, знае какво значи това. Едва ли някой може да си представи, че Троцки, Каменев, Зиновиев или Бухарин биха се справили по-добре от Сталин, да не говорим за Деникин, Мамонтов, Врангел, Колчак и цялата „бяла гвардия” какво биха направили от Русия.  Затова накрая, на всички които сравняват и приравняват Сталин и Хитлер, на „виртуалните три първи реда във всяка зала”, ще кажем следното:  Хитлер завърши своя живот в яма от артилерийски снаряд, залят с 20 литра бензин и мъртъв изгорен.  Сталин прие парада на Победата на Червения площад в Москва и поведе съветския народ към космоса. Нима това не е твърде съществена разлика?", "date": "2018.09.30", "title": "Феноменът Сталин и неща, които не знаете за него..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387817-%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D0%BF%D0%BE%D0%B7%D0%B0-%D0%B7%D0%B0", "text": "Някои експерти смятат, че позициите в секса се превръщат в решаващ фактор за забременяването. Лекарите препоръчват да се придържаме към онези пози, в които мъжкият сексуален орган прониква във вагината колкото е възможно по-дълбоко. Така сперматозоидите преминават директно в областта на шийката на матката, откъдето продължават пътя си. Сега ще ви разкрием кои са най-добрите пози за зачеване на бебе.     За да се случи това, най-добре е мъжът да е зад гърба ви.  По този начин спермата не се връща обратно. При позиция, в която жената е отгоре, се намалява възможността за зачеване на дете. Също така лекарите препоръчват да се откаже от употребата на различни лубриканти и смазочни масла, за да се запази колкото е възможно по-естественото полово сношение, както и да се откажете от приемането на орални контрацептиви.  Интересен факт е, че от древни времена най-доброто време за продължаване на рода е есента. След натоварен летен период и работа в полето, събирането на реколтата, жената има възможност да се възстанови и почива, така че тялото и е готово да зачене и да носи дете. Между другото, връхът на раждаемостта почти винаги пада върху летните месеци, в наше време това не е изключение.", "date": "2018.09.30", "title": "Това е най-добрата поза за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387818-%D0%BC%D1%8A%D0%B6-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B8-6-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5", "text": "Един мъж, обвиняван в \"преследване, отвличане и изнасилване\" на шестгодишно момиче в тоалетна в ресторант, беше заснет гол и кръв в миговете след предполагаемата атака, пише Мирър. Яростни посетители откриха 20-годишния заподозрян с кръв по гърдите и ръцете си.  \r\n   \r\n   Свидетел твърди, че перверзникът \"е преследвал плячката си\", докато е била на детската площадка, после я е измъкнал от женската тоалетна и я завел в мъжката, в ресторант в Претория, Южна Африка. Тогава той заключил вратата и я е нападнал жестоко. Свидетел казва, че изнасилвачът в крайна сметка е отворил вратата, след като майката на детето вдигнала тревога, след като осъзнала, че то е изчезнало.  \r\n   \r\n   Те разказват: \"Той беше напълно гол, и детето беше съблечено. Детето кървеше от слабините. \"Когато някои от мъжете клиенти видяха това, нападнали насилника.\" Видеозаписите показват ядосаната тълпа, която вика и крещи на мъжа, който покрива гениталиите си с това, което изглежда да е неговата свалена дреха. Кръв тече по гърдите му, докато крещи и се дърпа назад. \r\n   \r\n    Една жена може да бъде чута да ридае в шокиращия клип, който циркулира онлайн заедно със снимките на мъжа. Членовете на семейството и вечерящите нападнали предполагаемия изнасилвач, а собственикът на ресторанта трябваше да заключи заподозрения, за да го предпази от по-сериозни травми. \r\n   \r\n    Драматичните кадри, които на места не се виждат добре заради треперенето на камерата, бяха заснети мигове, след като един от вечерящите нападна мъжа, разкъсайки ухото му.  \r\n   \r\n       Не е известно дали кръвта на гърдите му е собствена, или на младото момиче. Заподозряният се кълне в своята невинност през времето на целия клип, като твърди, че само бил по голяма нужда. \r\n    ", "date": "2018.09.30", "title": "Мъж се опита да изнасили 6-годишно момиче"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387819-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва реалистично да гледате на всичко, с което се сблъскате. Дори ако ви изглежда, че съдбата ви е тежка, не се притеснявайте и не се обиждайте. През деня, ще получи интересно предложение за работата, което не бива да отказвате. В края на краищата, новият проект, ще ви донесе прилична печалба. ТЕЛЕЦ ( 21 април - 21 май )  Възможен е невероятен късмет в професионалната сфера, ако навреме поискате помощ от влиятелни хора. Разбира се, вие ще искате да постигнете всичко сами, но днес не се съпротивлявайте на факта, че всичко идва само при вас. В областта на финансите, е криза и неразбираема ситуация, но не взимайте пари на заем дори от приятели. БЛИЗНАЦИ ( 22 май - 21 Юни ) Трябва да правите компромис, не само на себе си, но и на околните. Всеки знае, че сте много принципни, но това не се отнася до отношенията с близките. Също трябва да бъдете бдителни по пътя, особено ако наскоро сте получили книжка. Възможни са аварийни ситуации.   РАК ( 22 юни - 23 юли ) Не трябва да криете нищо от човека, в когото сте дълбоко влюбени. Ако хитрувате и лъжете, скоро ще загубите всичко, към което толкова дълго сте се стремили. Добър ден за тези, които мечтаят да променят професията си. За здравето е необходимо да се пoгрижите, по-често следете кръвното и да не се натоварвайте физически. ЛЪВ ( 24 юли - 23 август ) Трябва да сте по-уверени в способностите си. Вие сте талантливи - това е безспорно, но го докажете на практика. От страна на близък приятел е възможна измама, така че, се опитайте да се предпазите. Късмет в любовта, очаква необвързаните. Основното нещо е, дръжте очите си отворени и не стойте у дома. ДЕВА ( 24-ти август - 23 септември ) Внимавайте да не очерните репутацията си. Как да го направите? Избягвайте авантюри, приключения, не рискувайте и плетете интриги. Фокусирайте се върху работата, така ще избегнете много проблеми. Също трябва да следите за диетата и не злоупотребявайте с алкохол. В противен случай, здравословното ви състояние до вечерта ще се влоши. ВЕЗНИ( 24 септември - 23 октомври) Очаква ви, някакво тъжно разобличение, затова от рано се запасете с търпение. Един обичан човек, ще ви осъди не само за предателство, но и за егоистични намерения към него. Естествено, това поведение, ще ви възмути до краен предел. Опитайте се да бъдете сдържани в думите, в противен случай само ще влошите ситуацията.   СКОРПИОН ( 24 октомври - 22 Ноември ) Трябва постоянно да си повтаряте \"аз мога всичко\" и да не се съмнявате в своите способности. Чувството за хумор, което имате е отлично, така че го прилагайте, докато говорите с приятели и близки. В работата си, ще покажете такава сила и опит, че ще изненадате дори шефа.   СТРЕЛЕЦ ( 23 Ноември - 21 Декември ) Не се отказвайте от предложения с търговски характер. Особено, ако наскоро сте започнали бизнес и все още не сте събрали екип от хора с подобни цели. Вечерта ви чака неочаквана изненада от стар приятел или посещение на ресторант. Ще трябва да се погрижите за гардероба си и да промените предварително вашият имидж. КОЗИРОГ (22 Декември - 20 януари ) Помислете за кариерното си развитие, излезте от зоната си на комфорт и се срещнете с подходящите хора. Ако седите на едно място, има шанс да останете без перспективи. Що се отнася до финансовата сфера, не трябва да се притеснявате. Или сте получили наследство или сте спестили пари ... Накратко, няма да останете без нищо.  ВОДОЛЕЙ ( 21 януари -  19  февруари ) Шефовете, ще забележат вашата упорита работа, така че ви очаква премия. В личния живот, също ще ви върви. Човек, който отдавна харесвате, ще ви покани на среща. В компанията на приятелите, също ще бъдете много популярни - някой ще ви поиска съвет, а на други ще трябва да помогнете.   РИБИ ( 20 февруари - 20 март ) Не е препоръчително да подчинявате и потискате, волята на партньора си. В противен случай ще бъдете отхвърлени. Необходимо е да правите отстъпки по-често, дори ако вътрешно се противопоставяте. Ако в отношенията с колегите, бъдете критични и несговорчиви, това което, ще постигнете, ще е пълна самота.", "date": "2018.09.30", "title": "Дневен хороскоп 30 септември"}
{"url": "http://www.classa.bg/%D1%81%D0%B2%D1%8F%D1%82/item/387820-50-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-boeing-747-%D0%BA%D0%B0%D0%BA-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BD%D0%B5%D0%B1%D0%B5%D1%81%D0%B0%D1%82%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F%D1%82%D0%B0", "text": "Най-разпознаваемият авиолайнер на Земята чества своята 50-та годишнина. Първият Boeing 747 дебютира в Сиатъл, на 30 септември 1968 г. Неговият първи полет е през февруари 1969, а за масова употреба в оставилата много топли спомени авиокомпания Pan American World Airways навлиза през януари 1970 г.     Оттогава до наши дни той остава любим на пътниците. Boeing 747 е служил и като летящ Бял дом в лицето на Air Force One, а освен това е бил и декор за много холивудски въздушни екшъни. В момента има все още около 500 от тези големи самолети, които продължават да летят, въпреки че много авиокомпании вече ги заменят с по-големи, по-комплексни и по-ефективни самолети с два двигателя. Най-скорошната версия на \"Кралицата на небесата\" е 747-8 Intercontinental. Тя има нови крила, двигатели и технологии, които биха изглеждали невъобразимо за дизайнерите и пилотите на първоначалния 747. Въпреки че уникалният му силует все още ще продължава да присъства в следващите години (макар и в намаляващи бройки) няма съмнения, че ефектът от \"Кралицата\" върху авиацията е толкова голям, колкото и размерите на самия самолет.     747 е първопроходецът в ерата на пътническите самолети с две групи седалки и широк корпус. Но ако е зависело от основателя на Pan Am Хуан Трип, любимият на мнозина лайнер би бил двуетажна версия на Boeing 707, който е с една група седалки. Трип е оказал натиск на дизайнерите на самолета да създадат двуетажен самолет, форма, която инжинерът от Boeing Джо Сътър, известен като \"бащата на 747,\" нарича \"пуйка.\" Едва след инициатива на мениджъри от Boeing в среща в заседателната зала на Pan Am, Трип променя мнението си. Размерите на салона са абсолютно същите като широчината и височината на предложения ширококорпусен 747, а Pan Am остават впечатлени.     Интериорът на 747 е разработван в сътрудничество със сиатълската фирма Teague, дългогодишен партньор на Boeing в дизайна на вътрешното пространство на самолетите. Това е първият самолет, който има почти вертикални странични стени и висок таван, което създава на пътниците усещане за пространство и отвореност. Вместо дълга, тясна тръба, салонът е рзделен на \"отделения,\" с кухни и тоалетни, служещи като разделители. Това е форма, която е оформила пътуванията на големи разстояния в продължение на близо половин век.     В сравнение със 707 и Douglas DC-8, които са били основният състав на международните полети на авиокомпаниите през 60-те години, размерите на 747 са огромни. Със стотици пътници, пристигащи и заминаващи с всеки \"джъмбо джет\", летищата се е наложило бързо да се адаптират и да се разширят - по-големи зали за бординг, повече чекин гишета и терминали.     Всяка международна авиокомпания е искала да има престижа да лети със 747, което е означавало, че съществуващите митнически и емиграционни зони скоро са били претрупани от многобройни, едновременни пристигания на големия самолет. Поддържащият наземен персонал също се е наложило да се увеличи. Влекачите на самолети стават много по-големи, за да се справят с щедрото тегло на 747 - над 340 000 кг. Кетъринг камионите са модифицирани така, че да достигат до вратите на самолета много над рампата, и презареждащите с гориво танкери вече стигат по-трудно до долната част на огромните крила.     747 е проектиран във време, когато авиоиндустрията е очаквала свръхзвуковият транспорт да бъде основният превоз на бъдещето. Първият свръхзвуков самолет в света, проектираният от СССР Туполев ТУ-144, извършва първия си полет през 1968, а англо-френският Concorde се издига във въздуха два месеца по-късно. Експерти през 60-те години предсказват, че 747 ще има доста кратък живот като пътнически самолет, като в крайна сметка ще отстъпи мястото си на самолети, движещи се с многократно надвишаваща скоростта на звука скорост. Дизайнерите на 747 се опитват да го подготвят за бъдещето, като го проектират да превозва и товари. Основната палуба на 747 е с широчина около 6 м, за да побира два стандартни товарни контейнера. За да се улесни товаренето, носът на товарния модел на 747 се отваря и вдига нагоре. Това означава, че пилотската кабина е трябвало да бъде разположена над основната палуба, което придава на \"Кралицата\" отличителната гърбица точно зад салона за пътниците. Това, което първоначално е било предвидено като място за отдих на екипажа, се превръща в най-харесваната и известна характеристика на самолета – пътническия салон. Едва в по-късните версии тази горна палуба се разширява, за да сдържа по-големи места за сядане. Както се оказва обаче, свръхзвуковият проект на Boeing - 2707 - е прекратен през 1971 г., Туполев ТУ-144 е приземен за постоянно след само 55 предвидени полета, а Concorde извърши последния си полет преди близо 15 години. Що се отнася до издръжливия 747, повече от 1500 екземпляра на този самолет са били произведени през последния половин век. Последният доставен пътнически самолет Boeing 747 е произведен през 2017 - \"джъмбо джет\" за Korean Air Lines. Междувременно обаче последният самолет от серията 747, превозващ пътници в САЩ приключи с летенето, когато полет 9771 на Delta Air Lines кацна в гробница за самолети в Марана, Аризона. Засега Boeing са се отказали за в бъдеще от 747 като пътнически самолет, но искат да продължават да правят товарната версия на 747-8 в предстоящите години. Новите самолети и новите двигатели се създават по едно и също време. Дизайнерите на нови самолети се стремят те да потребяват по-малко гориво, и да се възползват от олекотения дизайн, създаден от разработчиците на двигатели. Досега 747 винаги е имал голяма нужда от подобряване на мощността на двигателите и ефективността, за да се издигне успешно огромният самолет във въздуха, и да бъде печеливша инвестиция за авиокомпаниите. Pratt & Whitney променят завинаги формата на самолетните двигатели с техните JT9D турбо-витла за 747. Двигателят се отличава от по-ранните, като има огромно витло отпред. Огромно количество въздух се всмуква в двигателя, но само малка част от него стига до ядрото, където се компресира, смесва се с гориво и се възпламенява, за да се движат турбините. Вътрешната турбина върти огромното витло, като изтласква самолета напред. Доколкото по-голямата част от въздушния поток е насочена около — а не през — сърцевината на двигателя, това е първият \"силно обтичащо\" турбо-витло на самолетната епоха. Дизайнът прави двигателите по-тихи, по-мощни и с по-добра ефективност на горивото. И вместо пищящия шум на по-ранните поколения самолети, 747 \"бръмчи\", докато излита. 747 може и да е бил първият, но сега всеки пътнически самолет се задвижва благодарение на изключително надеждна и комплексна система от заобикалящи сърцевината турбо-двигатели. Истинската промяна? 747 влиза в употреба в началото на 70-те години, и във време на мащабни социални промени. Той води до експоненциален растеж на въздушните пътувания, туризма и връзките между хората по цял свят. В първата си година, напълно натоварен, 747 ограничава наполовина цената за превоз на пътниците. Полетите незабавно стават по-достъпни. Може би обаче наградата за най-голяма промна във въздушните пътешествия трябва да отиде за по-големия събрат на 747 - 707. Този гладко летящ, задвижван от мощни двигатели първопроходец, а на един квантов скок от предшествалите го \"piston-pounders\". Той свързва континенти само за часове и показва на света мощта и силата на въздушните пътувания. Брайън Уайгъл, втори пилот на първия полет на 747, както и бившият вицепрезидент на летателните операции, определено смята така. \"Колкото по-малко е времето за полет, толкова по-голяма е надморската височина - има много неща, които са били лансирани със 707, които са били революционни,\" заявява Уайгъл. \"747 отива още по-далеч в същата посока, но не можете да игнорирате това, което е правил 707.\" \"747 обаче беше забележителен самолет, и го обожавах\", допълва още той.", "date": "2018.09.30", "title": "50 години на Boeing 747: Как \"Кралицата на небесата\" промени пътуванията"}
{"url": "http://www.classa.bg/%D1%81%D0%B2%D1%8F%D1%82/item/387821-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D1%81%D0%B8%D1%80%D0%B8%D1%8F-%D1%87%D1%83%D0%B6%D0%B4%D0%B8%D1%82%D0%B5-%D1%82%D1%83%D0%BA-%D0%BD%D1%8F%D0%BC%D0%B0%D1%82-%D0%BC%D1%8F%D1%81%D1%82%D0%BE", "text": " достатъчно дълго време се опитваше да намери компромис с Израел, но със своите фактически действия Израел показа, че те не ценят това. Много хора бяха учудени от първоначалната реакция на Москва на сваления Ил-20 в Сирия. Но се оказа, че Русия е способна да си изясни и да отговори. Да тя не се засили веднага емоционално, тя даде на израелските военни възможност да предложат своя версия на събитията, а след това показа, че тази версия не е вярна.     , че руснаците ще приемат израелските обяснения и с това всичко ше свърши. ............................................................. Някои блогери бързо започнаха да заклеймяват антисемитите, които разпалват. „Затвориха се очите“ - мърмореха старците „Путин слуша олигарсите си“, „еврейското лоби в Москва победи“ - писаха даже съвсем не лощо отнасящите се към руската власт хора. В Израел потриваха ръце и казваха – ние бомбардирахме всички, бомбардираме и ще бомбардираме! А вие, руснаците, ще ни потърпите! А как ликуваха. Но преждевременно. Русия отговори по своему, адекватно, затваряйки небето над Сирия и задействайки своите мощни заглушители на сигналите до бреговете на страната. Решението да се доставят С-300 и да интегрират своята ПВО със сирийската навежда на размисли, че ВПР на РФ започна да реализира плана  „да се постави Израел на мястото му“ Но не само. Засилването на възможностите на Сирия реално да затвори небето за неканени посетители ще ускори завършването и на наземната операция. Бармалеите ще бъдат по-сговорчиви и/или ще бъдат принудени да напуснат Сирия. Освен това доставката в Сирия на отечествени автоматизирани системи на ПВО   тотален контрол над въздушното пространство на този регион. Безпрепятствено в небето над Сирия ще могат да действат само бойните машини на правителствените войски, а също н руските ВКС.   Превод: М.Желязкова", "date": "2018.09.30", "title": "Небето над Сирия - чуждите тук нямат място"}
{"url": "http://www.classa.bg/%D1%81%D0%B2%D1%8F%D1%82/item/387822-%D1%82%D1%80%D1%8A%D0%BC%D0%BF-%D0%BD%D0%B5-%D0%B2%D0%BA%D0%BB%D1%8E%D1%87%D0%B8-%D1%80%D1%83%D1%81%D0%B8%D1%8F-%D0%B2-%D1%87%D0%B8%D1%81%D0%BB%D0%BE%D1%82%D0%BE-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%81%D0%B0%D1%89", "text": " на американската държава Доналд Тръмп счита за най-големи предизвикателства за САЩ Китай и Иран. Говорейки за Иран той заяви, че „не е имало по-голямо предизвикателство (за САЩ- бел.пр.) с изключение може би на Китай“, предава ТАСС.     По думите на Тръмп,  САЩ притежават „свидетелства“ за опити на Китай да се намеси в американския изборен процес. Тръмп заяви: „Аз няма да говоря за това сега, но това не е постъпило при нас от нищото“. Той е сигурен, че Пекин е искал поражението на републиканците на промеждутъчните избори за Конгрес на САЩ. „Те биха искали да загубя изборите, защото никога не са им отправяли предизвикателство така, както аз“ - заяви Тръмп, който влиза в Републиканската партия на САЩ. Той заяви, че Вашингтон „добре се справя със ситуацията около Китай в сферата на търговията“ и въпреки, че „Китай не е отворен по отношение“ на САЩ, самите САЩ „са отворени“ по отношение на Китай. Тръмп заяви за „отличните отношения“: с китайския лидер Си Цзинпин.   Превод: М.Желязкова", "date": "2018.09.30", "title": "Тръмп не включи Русия в числото на главните предизвикателства за САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387814-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D0%BA%D0%B0%D1%82%D0%BE-%D1%87%D0%B0%D1%81%D1%82-%D0%BE%D1%82-%D0%B4%D1%80%D1%83%D0%B3%D0%B0-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D0%B2%D0%B8%D0%B4%D0%B5%D0%B0", "text": "Ако бях на мястото на „Господари на ефира”, още по-внимателно и детайлно щях да преценявам поведението на репортера Димитър Върбанов и оператора му. \r\n Защото според мен съществува възможност инсценировката му да е първо действие, да е част от една още по-голяма, но останала скрита, пазена в тайна инсценировка: в началото на скандал, после на опровергаването на скандала. И като резултат – компрометация не само на Господарите, но и на всякаква разследваща журналистика. \r\n Големият въпрос за мен е дали нямаме активно мероприятие на специалните служби, в което разследващото лице (езикът ми не се обръща да го нарека колега) умишлено се е включило с цел първо да създаде скандал, а после скандалът да се окаже самият той (може би без да предполага юридическите последици за самия него.) Човешкият труд у нас е твърде евтин и би могло да го предположим срещу съответното, например… \r\n Подобни мисли навяха в мен публикуваните кадри. Ето ги моите наблюдения: \r\n 1. В склада е монтирана неоправдано скъпа техника за целите на охраната – цветни камери с много прилична резолюция и светлочувствителност. При това те снимат и записват в непрекъснат режим на работа, а не както повечето такива охранителни инсталации – по кадър на секунда или няколко секунди, за да се икономисва дисково пространство на компютъра. Но да приемем, че това е парадокс – глупост и разточителност на собственичката и управителя. \r\n 2. При отварянето на вратата на склада бликва много ярка светлина и фигурите, борещи се пред вратата, хвърлят сенки. Обяснението би могло да бъде слънчеви лъчи. Но от следващите кадри, снимани вече извън склада и непосредствено след изхвърлянето, виждаме, че:  • въобще няма слънце и телата на репортера и оператора въобще не хвърлят контрастни сенки;  • складът има огромен навес над вратата, който не допуска пряка ярка светлина не само върху стените на склада, но и на площадката пред стената, както виждаме от втория запис отвън, камо ли пък през прага на вратата (което обаче гледаме на първия запис вътре в склада). \r\n Тогава откъде се е взела тази светлина? Ами например от прожектор, монтиран за целта! \r\n Забележете:  – КРЪГЛОТО петно СВЕТЛИНА – ТИПИЧНО ЗА ПРОЖЕКТОР при отваряне на вратата. Вратата е правоъгълна, следователно и петното светлина, влизащо през нея трябва да има същата форма;  – Синкаво-лилавият оттенък на светлината, който няма нищо общо нито с дневна светлина, нито с цвета на слънчево греене;  – Необяснимият овален фокус на светлината на пода (зад хората) и елипсата, с която заглъхва светлината, вместо тя да бъде отрязана като с нож от рамката на вратата и да очертае по-светъл ПРАВОЪГЪЛНИК на пода;  – Човекът, който вече започва да затваря вратата, за разлика от предните секунди на записа, вече не хвърля дълга сянка, а СЪВСЕМ КЪСА и дори темето му ЛЪЩИ. Единственото обяснение е концентриран източник на светлина, който е подвижен и в този момент е преместен и е светнал по-отвисоко. Да, ама дневната светлина не е подвижна, не може да се фокусира по различен начин в пространството в течение на секунди време.  – Освен това вратата тепърва ще се затваря, ама светлината през нея вече въобще не прониква навътре в склада, както беше преди;  – Съществува и необяснимо преместване (подскачане) на някои сенки – например в 32 секунда от откъса (или на 16:59:57-58 от целия запис) подскача сянката на човека, който започва да затваря вратата.  (давам някои кадри) \r\n Т.е. напълно допустимо е да сме свидетели на театър, заснет с подходящо осветление – прожектор отвън. \r\n • Още едно доказателство са кадрите отвън. Защото абсолютно нелогично е охранителна камера да фиксира стената на склада и площадката пред нея вместо да се е втренчила в ключовото място за евентуално проникване за обир в него – вратата. На кадрите обаче виждаме точно това – репортерът Върбанов връхлетя в кадър сякаш отникъде – никаква врата не се вижда на откъса;  • направи ми и впечатление, че за да „изхвърлят” Върбанов, махат резе и отключват вратата. Изглежда са заключили след него, за да не влезе операторът. Странно как той не е снимал влизането в склада на Върбанов, собственото му спиране на прага и затварянето на вратата. Би трябвало да е върл непрофесионалист, ако не е направил това. И също пълен лаик, ако не е хванал изхвърлянето от склада – все пак има скандал, „схватката” трае немалко секунди;  • по начина, по който Върбанов държи микрофона си в склада, може да се предполага, че в него има монтирана и камера. И тези кадри обаче не ни ги показват, макар че биха могли да хвърлят светлина върху случилото се. А може би и въобще не са достъпни за предаването. Все пак полицията и следователите би трябвало според правилата да изземат всички възможни записи – и тези от екипа, и тези от охранителните камери. \r\n Имам и др. такива бележки по съдържанието на видеозаписите, които бяха публикувани, но засега ще си ги спестя.  Но и тези наблюдения са достатъчни, за да има място хипотезата, че правещият се на разследващ журналист Димитър Върбанов не само е инсценирал насилие и свето изхвърляне, но заедно с участниците в тази масовка са инсценирали цяло зрелищно представление в две действия. \r\n            Сценаристите и режисьорите зад кулисите първо са оставили “Господарите” да поднесат една част от него, доверявайки се на служителя си, после са хлопнали вратичката на капана с втората част – като убедителна контратеза на първата. \r\n Ясно е какво се цели с това.  Въобще не защищавам „Господарите”. Те са нещо като социален отдушник – илюстрация за демократичност у нас.  Защото е факт, че не посягат към големите теми за корупцията и към големите фигури от олигархията и политическия елит. Ясно е защо е това тяхно мълчание – иначе дори секунда време нямаше да видят в националния ефир.  Но е гнусно едно от малкото критични предавания в нашата действителност, макар и не по големи, значими корупционни теми, да се окаже чрез участието на свои служители в капана на някакво активно мероприятие.  И с неговия популярен сред обществото етикет да се компрометира какъвто и да е опит за някаква обективна и независима журналистика у нас. \r\n          ", "date": "2018.09.30", "title": "Скандалът: Инсценировка като част от друга инсценировка ? (ВИДЕА)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387815-%D1%81%D1%8A%D0%BF%D1%80%D1%83%D0%B3-%D0%BD%D0%B0-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0-%D1%80%D0%B5%D1%88%D0%B8-%D0%B4%D0%B0", "text": "Авиокомпанията Transavia вкара в черните си списъци за пет години съпругът на една от стюардесите, след като той предал на медиите нейния дневник, в който описвала изневерите си. За това съобщава Fox News. Когато мъжът разбрал, че съпругата му, майка на четири деца, му е изневерявала в продължение на дълги години, решил да й отмъсти.      Той предал историята на медиите и се срещнал с няколко пилоти, за които се споменавало в тайния дневник. След случилото се невярната съпруга решила да отиде в съда с цел да изиска медиите да не публикуват откровенията й. Авиокомпанията подкрепила стюардесата си с цел да защити сътрудниците си, тъй като в дневника сред любовниците се споменавали и няколко женени пилоти. Накрая все пак съпругата успяла да се договори със съпруга си да не се публикува дневника й. Но независимо от това авиокомпанията му забранила да лети с нейните самолети в продължение на пет години. През септември китайска стюардеса бе уволнена, след като видео с ефектно предложение за брак, направено по време на полет от приятеля й, попадна в социалните мрежи. Авиакомпанията China Eastern Airlines аргументира решението си с мотива, че поведението на стюардесата и младия й приятел е предизвикало безпоредици на борда и е застрашило полета. Момичето било обвинено в пренебрегване безопасността на пътниците.", "date": "2018.09.30", "title": "Съпруг на стюардеса реши да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387816-%D0%B0%D0%BD%D0%B6%D0%B5%D0%BB%D0%B8%D0%BA%D0%B0-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BA%D1%80%D0%B0%D1%81%D0%B8%D0%B2%D0%B0,-%D1%87%D0%B5", "text": "Московчанката Анжелика Кенова почти никога не е напуска къщата си сама. Всеки път, когато излезе, тя е придружавана с няколко телохранители, защото тя е толкова красива, че родителите ѝ се страхуват, че ще я нападнат на улицата. Анжелика изглежда като живо Барби.      Тя вече се е превърнала в звезда в социалните мрежи, където освен невинни детски снимки, пуска и доста провокативни за мъжете кадри, където е по бельо и показва прелестите си.      Тя е 28-годишен модел. Тя не е продукт на пластичната хирургия, макар да прилича на такъв. А причината да изглежда така отново са родителите ѝ. Анжелика се е посветила на това да бъде Барби още от малка.      Всъщност, в дъното на всичко са родителите и най-вече нейната майка. Анжелика вече е голямо момиче, но почти няма личен живот.                      ", "date": "2018.09.30", "title": "Анжелика е толкова красива, че..."}
