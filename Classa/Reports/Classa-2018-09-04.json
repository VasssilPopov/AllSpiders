{"url": "http://www.classa.bg/%D1%81%D0%B2%D1%8F%D1%82/item/386750-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-1,5-%D0%BE%D1%82-%D0%B1%D0%B2%D0%BF", "text": "Германският министър на отбраната Урсула фон дер Лайен представи днес план за модернизация на въоръжените сили на Федералната република (Бундесвера), който предвижда увеличаването на разходите на Германия за отбрана до 1,3 процента от брутния вътрешен продукт (БВП) до 2019 г., предаде ДПА. Планът предвижда разходите за отбрана да достигнат и до 1,5 % от БВП продукт до 2024 г.   Фон дер Лайен подчерта, че по-големият бюджет ще бъде разпределен между всички сфери на дейност на германската армия, но ще се обърне специално внимание на инвестирането във военно оборудване и дигитализация.      но само осем от 29-те държави от Алианса се очаква да изпълнят условието до края на тази година. Американският президент   многократно критикува Берлин, че не изпълнява поетия ангажимент за плащане на два процента от БВП за отбрана. Към сегашния момент Берлин харчи за тази цел само 1,24 процента от БВП, отбелязва ДПА.", "date": "2018.09.04", "title": "Урсула фон дер Лайен: Разходите за отбрана ще достигнат до 1,5% от БВП"}
{"url": "http://www.classa.bg/%D1%81%D0%B2%D1%8F%D1%82/item/386744-%D0%B3%D0%B0%D0%B7%D0%BF%D1%80%D0%BE%D0%BC-%D0%B7%D0%B0%D0%BF%D0%BE%D1%87%D0%B2%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BE%D1%82-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Строежът на подводната част на руския газопровод „Северен поток\" 2, който ще свързва директно Русия с газопреносната система на Германия, ще започне в най-скоро време, стартирайки на територията на Финландия, заяви анонимен представител на шведското дружество Nord Stream 2 AG, цитиран от “Ведомости“. „Проектът се развива в съответствие с графика, като може да очакваме пускането на газ в края на 2019 г.“, добавя той в писмо до Ройтерс. Както е известно, някои от държавите членки на Европейския съюз (ЕС) се противопоставят на проекта, изтъквайки факта, че той ще навреди на енергийната независимост на Европа.      Тръбополагащият кораб „Solitaire” ще поставя тръбите по морското дъно в изключителната икономическа зона на Финландия, след което ще се премести към следващия терен, предвиден от проекта. В края на настоящата година корабът ще започне полагането на части от газопровода в руски води, допълва представителят на Nord Stream 2 AG. Дружество, което стои зад изграждането на руския газопровод, е получило разрешение за строеж от четири от петте държави, през чиито водни пътища ще преминава съоръжението. „Властите в тези страни ни предоставиха терен за работа и сега работим съвместно с тях“, добави представителят. Въпреки направените планове все още няма абсолютно съгласие за маршрута на газопровода, предава „Ведомости“. Първоначалният сценарий включва изключителните икономически зони на Швеция и Финландия, както и териториалните води на Русия, Германия и Дания. Всички държави, с изключение на Дания, вече са се споразумели за изграждането на „Северен поток\" 2. „Мисля, че никой не се съмнява в проекта“, смята заместник-главният директор на газовите проекти към Националния фонд за енергийна сигурност на Русия Алексей Гривач. „При висчки положения проектът ще бъде завършен. Ако САЩ наложат санкции на участниците в изграждането на газопровода, това само ще доведе до някои трудности около организирането на проектното финансиране и преразпределянето на финансовата тежест от страна на стратегическите партньори в проекта към банковия сектор“, добави той. Ако е необходимо, „Газпром“ може да завърши самостоятелно проекта без финансиране от западните компании, смята анонимен член на една от компаниите, партниращи си с Русия в изграждането на газопровода.", "date": "2018.09.04", "title": "Газпром започва изграждането на подводната част от \"Северен поток\" 2"}
{"url": "http://www.classa.bg/%D1%81%D0%B2%D1%8F%D1%82/item/386745-%D1%82%D1%80%D0%B8%D1%88%D0%B5-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%84%D0%B8%D0%BD%D0%B0%D0%BD%D1%81%D0%B8-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BE%D0%BF%D0%B0%D1%81%D0%BD%D0%BE,-%D0%BA%D0%BE%D0%BB%D0%BA%D0%BE%D1%82%D0%BE-%D0%B8-%D0%BF%D1%80%D0%B5%D0%B7-2008-%D0%B3", "text": "Състоянието на световните финанси сега е толкова опасно, колкото и през 2007-2008 година, коментира бившият президент на Европейската централна банка Жан-Клод Трише пред АФП, цитиран от БТА.  \"Сега се приема, че масираното свръхзадлъжняване на развитите икономики е било основен фактор за избухване на световната финансова криза през 2007-2008 година\", посочва Трише.  По време на неговото управление европейската финансова институция с централа във Франкфурт бе на първата линия, редом до другите големи световни централни банки от 2007 година, отбелязва АФП.     \"Истинското начало на финансова криза, която щеше да опустоши света, аз съзрях на 9 август 2007 г. сутринта, когато бяхме изправени пред пълен срив във функционирането на паричния пазар в еврозоната\", спомня си Трише. Редица сигнали вече говореха за нестабилност на ипотечния пазар в САЩ, но през лятото на 2007 г. събитията ускориха ход и станаха първите фалити в САЩ. Критикувани и отляво, и отдясно след държавната помощ на компаниите за ипотечно рефинансирани Fannie Mae и Freddie Mac, американските власти оставиха Lehman Brothers да потъне. \"Според мен американската изпълнителна власт реши, че няма политическата възможност, в този момент, да се намеси с държавни пари. Тогава аз започнах да се готвя за катастрофата\", спомня си Трише. Днес \"нарастването на задлъжнялостта - най-вече на частната - в промишлено развитите страни се е забавило, но това забавяне е компенсирано от ускоряването на задлъжнялостта в нововъзникващите пазарни икономики. Именно това прави днес световната финансова система като цяло най-малкото също толкова уязвима, ако не и повече, колкото през 2008 година\", допълва финансистът, който от 2003 г. до 2011 г. бе начело на ЕЦБ.", "date": "2018.09.04", "title": "Трише: Състоянието на световните финанси е толкова опасно, колкото и през 2008 г."}
{"url": "http://www.classa.bg/%D1%81%D0%B2%D1%8F%D1%82/item/386746-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D1%81%D0%B5-%D1%83%D0%BC%D0%BE%D1%80%D1%8F%D0%B2%D0%B0%D1%82-%D0%BE%D1%82-%D0%BC%D0%B0%D0%BA%D1%80%D0%BE%D0%BD-%D0%BF%D0%BE-%D0%B1%D1%8A%D1%80%D0%B7%D0%BE,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BE%D1%82-%D0%BE%D0%BB%D0%B0%D0%BD%D0%B4", "text": "Поредният спад на рейтинга на френския президент Еманюел Макрон в обществените допитвания означава, че сега френският лидер е по-малко популярен от предшественика си Франсоа Оланд на същия етап от мандата му, предава Bloomberg. Одобрението за Макрон е намаляло с десет пункта до 31%, показва допитване на Ifop по поръчка на списание Paris Match и Sud Radio, публикувано във вторник. На същия етап рейтингът на Оланд е бил 32%, а той се превърна в най-непопулярния президент в историята на страната. След малко над 15 месеца на поста си Макрон се опитва да пребори усещането сред избирателите, че е далеч от проблемите им. Повечето от анкетираните заявили, че той не води добра икономическа политика и няма добра визия за страната, а 78% са казали, че не е наясно с притесненията на французите. „Промяната [в оценките] показва как е минало лятото му. Това е ужасяващо връщане на работа за Макрон“, казва Фредерик Даби, ръководител на отдел „Допитвания“ в Ifop. Френският президент е най-малко популярен сред младите избиратели, като 72 на сто от участниците в допитването на възраст между 18 и 24 години не го одобряват. Ifop е осъществила анкетата сред 1015 души в интернет на 30 и 31 август.     40-годишният френски президент излезе в отпуск, разтърсен от скандал със свой охранител, и се завърна на фона на поредица от лоши новини за икономиката и дневния му ред с реформи. Миналата седмица министърът на енергетиката и околната среда Никола Юло подаде оставка по време на радио предаване, излъчвано на живо, като се оплака от липсата на амбиция от страна на правителството. Дни наред администрацията му не успява да изясни дали смята да прокара промените в начина на изплащане на данъка върху доходите. Вътрешният дневен ред на Макрон ще бъде доминиран от редица реформи в идните месеци, като плановете му за пенсионната система вероятно ще предизвикат ново недоволство. Мнозинството французи смятат, че икономическата политика на Макрон няма да окаже положително въздействие дори до края на мандата му през 2022 г., показа отделно допитване на Iflop, публикувано в неделя във вестник Journal du Dimanche. Политическите сътресения за Макрон също не са приключили. Министърът на спорта Лаура Флесел, която е олимпийска шампионка по фехтовка, подаде оставка във вторник. Правителството определи Франсоа дьо Рюжи, председател на долната камара на парламента, за нов министър на енергетиката и околната среда, а Роксана Марасинеану, която е бивша плувкиня, ще бъде новият министър на спорта. Макрон ще проведе среща с министъра по бюджета и премиера във вторник, за да намерят решение за данъчната реформа. Планът беше иницииран от Оланд и продължен от Макрон.", "date": "2018.09.04", "title": "Французите се уморяват от Макрон по-бързо, отколкото от Оланд"}
{"url": "http://www.classa.bg/%D1%81%D0%B2%D1%8F%D1%82/item/386747-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%82%D1%80%D1%83%D0%BF%D0%B0-%D0%B1%D0%BE%D0%B9%D0%BD%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D1%8A%D1%81-%D1%81%D0%B8%D1%80%D0%B8%D1%8F", "text": "Танкове М-60 \"Патън\" са изпратени в граничните райони като част от секретен план на Анкара да овладее нова бежанска вълна.   Турция разположи допълнителен брой военни транспортни средства в югоизточната провинция Килис, близо до границата със Сирия. Общо осем камиона, натоварени с танкове и гаубици са преминали през Килис в направление област Елбейли на сирийската граница, съобщава вестник Hürriyet, цитиран от Агенция \"Фокус\".  Според анонимен източник на редакцията, който има наложени рестрикции за изяви в медиите, военните средства са били транспортирани при засилени мерки за сигурност и предадени на турските войници от сирийската страна на границата.  Танкове М-60 \"Патън\" са изпратени на границата като част от секретен план на Анкара да овладее нова бежанска вълна, която би могла да се отприщи след началото на евентуална офанзива на сирийския режим в Идлиб, един от последните бастиони на опозицията на Дамаск.  За проследяване на движението на мигрантите ще бъдат използвани танкове със системи за наблюдение на кратки разстояния.  Турция разшири бежанския лагер Атме от сирийската страна на границата и увеличи броя на постовете си в северозападната провинция Идлиб.  ООН изрази безпокойство, че офанзивата на правителствените сили на Башар Асад ще принуди два и половина милиона души да се отправят към турската граница.  Първият удар вероятно ще бъде нанесен югозападно в Идлиб и долината ал-Габ в близост до крайбрежната зона, в която Русия има свои военни и морски бази.  Друг потенциален фронт може да има в направление юг-югоизток, който би възстановил правителствения контрол над стратегическа магистрала, преминаващ през главните сирийски градове.  От няколко месеца районът, контролиран от опозиционните сили от 2015 г. насам, е обект на удари от военните на Дамаск и Москва, което доведе до разрушаване на инфраструктурата, училища и болници в провинцията.  След кампанята на сирийската армия в Алепо от 2016 г. хиляди бежанци се отправиха към Турция, припомнят от редакцията.   \r\n  ", "date": "2018.09.04", "title": "Напрежение! Турция трупа бойна техника по границата със Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386748-%D0%BF%D0%BE-%D0%B5%D0%B4%D0%BD%D0%B0-%D0%BF%D0%B5%D0%BD%D1%81%D0%B8%D1%8F-%D0%BD%D0%B0-%D0%B4%D0%B5%D0%BD-%D1%89%D0%B5-%D0%B5-%D0%B1%D0%B0%D0%B7%D0%B8%D1%81%D0%BD%D0%B8%D1%8F%D1%82-%D1%80%D0%B0%D0%B7%D0%BC%D0%B5%D1%80-%D0%BD%D0%B0-%D0%B4%D0%BD%D0%B5%D0%B2%D0%BD%D0%B8%D1%82%D0%B5-%D0%BF%D0%B0%D1%80%D0%B8-%D0%B7%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%82%D0%B5-%D0%BD%D0%B8-%D0%B2-%D1%80%D0%B8%D1%8F%D0%B4", "text": "94 евро на ден ще е базисният размер на дневните пари за дипломатите ни в Рияд Правителството одобри базисен размер от 94 евро на ден за определяне на командировъчните средства на служители в бъдещото посолство на България в Рияд, Саудитска Арабия. Това постанови днес Министерския съвет с допълнение в Наредбата за командировъчните средства при задграничен мандат. Изменението се налага във връзка с откриването на дипломатическа мисия на България в Рияд.     В съответствие с разпоредбите на Наредбата командировъчните пари се определят от базисен размер за съответната държава, като такъв не е утвърден за Саудитска Арабия. За времето на дългосрочната командировка изпращащата администрация е задължена да осигури на служителя и подходящо жилище или средства за наем, чийто максимален размер се установява по държави в Наредбата. В Кралство Саудитска Арабия няма сграден фонд, който българската държава би могла да предостави за жилища на дългосрочно командировани служители. Затова правителството определи и максималния размер на средствата за наем на жилища в Рияд – 95 % от базисния размер за Саудитска Арабия. Това означава, че месечният наем, който ще покрива държавата ни, ще е 2 679 евро.", "date": "2018.09.04", "title": "По една пенсия на ден ще е базисният размер на дневните пари за дипломатите ни в Рияд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386749-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0%D1%85%D0%BB%D1%83%D1%85%D0%B0-%D0%B2-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0,-%D0%BE%D0%BF%D0%B8%D1%82%D0%B0%D1%85%D0%B0-%D1%81%D0%B5-%D0%B4%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D0%BF%D0%BE%D0%B2", "text": "Седем души нахлуха неправомерно в сградата на Министерство на транспорта, информационните технологии и съобщенията.     Хората са част от кръга на Николай Колев - Босия. Те са искали да извършат граждански арест на зам. - министъра на транспорта Ангел Попов, предаде репортер на . Припомняме ви, че Босия \"гладува\" 81 дни, докато не стана ясно, че министър   си подава оставката. До действията на министъра се стигна след тежката катастрофа на пътя убиец край Своге. Веднага след подаване на сигнала в сградата на ведомството са пристигнали полицейски служители. Те са разпръснали гражданите, които са били изключително агресивни. За момента не е ясно защо хората на Босия продължават да безчинстват, след като  \"гладната\" му стачка бе прекратена.  Зам. - министър Попов не знае защо медиите дават трибуна на хора като Босия, предаде репортер на  . \"Редно е те да ни покажат къде сме допуснали грешка в рамките на изминалата година, а не да ни дават информация от 2013 година, която е проверена\", заяви той.            ", "date": "2018.09.04", "title": "Агресивни граждани нахлуха в сградата на Министерство на транспорта, опитаха се да арестуват зам. - министър Попов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386741-%D0%BE%D1%82-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D1%87%D0%B8%D0%B2%D0%B8-%D1%83%D1%87%D0%B8%D0%BB%D0%B8%D1%89%D0%B0-%E2%80%93-%D0%BA%D1%8A%D0%BC-%D1%89%D0%B0%D1%81%D1%82%D0%BB%D0%B8%D0%B2%D0%B0-%D1%81%D1%82%D0%BE%D0%BB%D0%B8%D1%86%D0%B0", "text": "60 учители от начален, прогимназиален и гимназиален етап ще се включат в обучения от пилотната програма „Предприемчиви учители“, която стартира тази седмица в столицата. Тя е резултат от дългогодишното успешно сътрудничество в областта на обучението по предприемачество между Столична община и образователната организация  JA  България. Ключова цел на програмата, с оглед на последните изменения в Закона за предучилищното и училищното образование (ЗПУО), е да реализира отчетлив принос към подобряване на качеството на преподаване на предприемачество на територията на Столична община.  На откриването присъства и  заместник-министъра на образованието и науката, Таня Михайлова  –  каза Т. Михайлова .      В пилотната програма, която стартира днес с обучение на учители от начален етап, се включват представители на училища от почти всички райони на столицата. В двудневен формат ще премине обучението на учителите от начален и прогимназиален етап, а това за учителите от гимназиален етап ще бъде в продължение на три дни и ще се проведе на 12-14 септември. Обученията целят да провокират учене чрез преживяване и да запознаят учителите с интерактивни преподавателски техники, които могат да използват в своите класни стаи за развиването на предприемаческите умения и мироглед на младите хора, обучаващи се в столичните училища. Програмата предвижда и проследяване по време на учебната година чрез методическа подкрепа  за учителите и мониторингов механизъм, който има за цел да изведе резултатите и въздействието от обучението по предприемачество върху уменията, нагласата и мотивацията както на учителите, така и на учениците, обучаващи се по предприемачество в рамките на предмета “ Технологии и предприемачество“ в общообразователната подготовка, а също и в разширената и допълнителната подготовка. ", "date": "2018.09.04", "title": "От предприемчиви училища – към щастлива столица"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386742-deutsche-bank-%D0%BF%D0%BE%D0%BD%D0%B0%D1%81%D1%8F-%D0%BF%D0%BE%D1%80%D0%B5%D0%B4%D0%B5%D0%BD-%D1%83%D0%B4%D0%B0%D1%80-%D1%81-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D1%81%D0%B8-%D0%BE%D1%82-eurostoxx-50", "text": "Германската банка  Deutsche Bank  ще бъде извадена от индекса  Eurostoxx 50  на водещите европейски компании, съобщава Ройтерс, базирайки се на видени от агенцията официални документи. Това е поредният удар срещу най-големия германски кредитор. Ходът, който до известна степен бе очакван, се случва в момент, в който банката изпитва трудности с постигането на устойчива дългосрочна печалба след редица промени в стратегията и управлението. Германският борсов оператор  Deutsche Boerse  периодично преоценява списъка от компании в индекса  Stoxx,  използвайки данни за търговията, за да измери пазарната стойност и търговския обем и така да реши кои компании да включи в бенчмарка.     Акциите на  Deutsche Bank  са поевтинели с близо 38% от началото на годината досега. Deutsche Ba nk  каза в изявление по мейла, че е ангажирана със стратегията си за подобряване рентабилността на банката. „ Очакваме това да подкрепи оценката на  Deutsche Bank  от страна на пазара и така да се увеличи пазарната ѝ капитализация“, каза кредиторът в изявлението. „Този ангажимент, както и продължаващите усилия за укрепване на банката, остават незасегнати от новината от оператора на индекса“. Deutsche Boerse, която следи индекса  Eurostoxx,  е отказала коментар. Неин говорител каза, че резултатите от планираните промени в  Stoxx,  базирани на данни за търговията до края на август, ще бъдат оповестени на 24 септември. В сряда се очаква  Deutsche Boerse   да обяви и ребалансиране на германския индекс  DAX.  Вторият по големина кредитор за частно банкиране в Германия  Commerzbank  вероятно ще изгуби позицията си в германския показател на сините чипове заради свиващата се пазарна капитализация и по-ниския обем търговия.", "date": "2018.09.04", "title": "Deutsche Bank понася пореден удар с излизането си от Eurostoxx 50"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386743-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%BD%D0%B5-%D0%BF%D0%B0%D0%B4%D0%B0,-%D0%B7%D0%B0%D1%89%D0%BE%D1%82%D0%BE-%D0%BD%D1%8F%D0%BC%D0%B0-%D1%80%D0%B5%D0%B0%D0%BB%D0%BD%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0", "text": "Часове преди началото на новия политически сезон наблюдавахме един добре познат сюжет – посред нощ и след близо  четири  часа коалиционен съвет,  . Поредните компромиси в името на стабилността бяха предшествани от остра критика на Волен Сидеров към поведението на вицепремиера Валери Симеонов и искане за неговата оставка. Всичко това на фона на сатиричните опити на Красимир Каракачанов да омиротворява патриотичното трио със синя каска. \"Проблемът на този кабинет не е парламентът, а изборите, които предстоят догодина. Именно бъдещето му ще се реши на тези избори. Действията на коалиционните партньори са продиктувани от тях. Политиката в България е на ниско ниво и всеки министър мисли как да оцелее\", отбеляза политологът  доц. Румяна Коларова пред  . \"Отношенията между \"Патриотите\" са истерични. Хем ще крепят кабинета, хем ще осигуряват парламентарна подкрепа на ГЕРБ, хем не се понасят. Проблемът на този кабинет са министрите. Те са некадърни и потънали в корупция. Държавата започна да се разпада. Пътища, търговски регистър… Всички системи блокират и се разпадат, а главният прокурор само мига с очи\", допълни политологът  проф. Михаил Мирчев .  Доц. Коларова посочи, че единствената възможна политическа заплаха за сегашното правителство би била алтернатива в ляво.     \"Авторитетът на президента е силно ерозиран. Той беше избран със заявката, че ще бъде алтернатива на властта. БСП не е алтернатива. Там има възраждане на нещо старо, което инстинктивно отвращава българските избиратели. Заплаха за това правителство би била алтернатива в ляво, но БСП държи здраво контрола там и потиска всяка инициатива\", подчерта тя. Проф. Михаил Мирчев изтъкна пред Bulgaria ON AIR, че причината, поради която рейтингът на управляващите не пада, въпреки постоянните сътресения, е именно фактът, че в момента няма реална убедителна алтернатива. „Не знаем дали ще бъдат приети оставките на министрите. Ако бъдат приети, те ще бъдат заменени с хора от ГЕРБ”. Това коментира в ефира на “ Нова телевизия“ Георги Харизанов  от Института за дясна политика. „Всички ще продължим да се забавляваме със сериала в по-малкия коалиционен партньор. Там нещата ще стават все по-динамични”, коментира още Харизанов. „Не вярвам някой да е изненадан от това, което се случва. То не се случва за първи път, наблюдавали сме го и в предишни парламенти. Мнозинството като че ли е напът да се разпадне, но в последния момент сядат на масата, договарят се по някакъв начин, а за нас остава тайна това, което се договаря. Не мисля, че лидерите на ГЕРБ ще поемат този риск този път да отхвърлят подадени оставки”, заяви социологът  Юрий Асланов . По думите му по-важно е да се опитаме да преценим дали преживяваме някаква политическа криза и до какво може да доведе тя. Що се отнася до обръщението на президента Румен Радев, Георги Харизанов заяви, че „голямата изненада е, че той в някаква степен задраска и опозицията”, като каза, че избори в непосредствен времеви хоризонт няма да отворят нова перспектива”.  „Не мисля, че думите могат да променят в момента посоката, в която се развиват политическите процеси. Всичко е изричано много пъти от различни политици. Сега да се вторачваме в нещо, което ние сме констатирали и сме съгласни помежду си, само защото е казано от президента, ми се струва недостатъчно за анализа на положението, в което сме. Очевидно преживяваме един кризисен момент, който касае основно управляващите”, заяви Юрий Асланов. „Никой по този свят няма как да контролира пътни инциденти. Едва ли има изненадани от вчерашната реч на президента. Може би той задраска и опозицията. Трябва нова мисия и идея на изпълнителната власт, но няма смисъл от театър”, каза Харизанов. „Валери Симеонов има всички основания да престане да говори за оставка на Николина Ангелкова. Симеонов дължи серия от извинения”, каза Харизанов. „Не мисля, че оставките биха удовлетворили обществените очаквания”, коментира Асланов.", "date": "2018.09.04", "title": "Рейтингът на управляващите не пада, защото няма реална алтернатива"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386740-8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BD%D0%B0-%D0%B1%D1%81%D0%BF-%D1%81%D0%B0-%D0%B1%D0%B8%D0%BB%D0%B8-%D0%BE%D0%B1%D1%83%D1%87%D0%B0%D0%B2%D0%B0%D0%BD%D0%B8-%D0%B2-%D1%88%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BA%D0%B0%D0%BB%D0%B8%D0%BD%D0%BA%D0%B0-%D0%B8-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0", "text": "БСП е изпратила на партийни разноски осем от депутатите си да се обучават в създадения преди повече от година Институт за политика. Това се вижда в декларациите, които народните представители са длъжни да подават за имуществото и интересите си. И кадри на ГЕРБ са минали през същата школа, където курсът струва между 3300 и 3500 лв., твърди „Сега“. Съосновател и изпълнителен директор на института е бившият депутат от „Атака“ Калина Крумова, която след време се отцепи и започна да гласува като ГЕРБ, а по-късно премина към партията на Николай Бареков. Това лято се разбра, че Крумова работи като експерт по пътна безопасност към МВР. Бившата водеща в телевизия СКАТ и Нова тв съветва министър Валентин Радев (в оставка) и участва в подготовката на промените в пътните закони. Съдружник на Крумова в политическото школо е шефът на Института за изследване на населението и човека към БАН проф. Антоанета Христова. Крумова е докторант в този институт, който според публикации усвоява 378 000 лв. без ДДС по европроект на Министерството на транспорта. Курсове в училището на двете дами са карали основно социалисти, които са за първи мандат в парламента – Богдан Боцев, Веска Ненчева, Виолета Желева и т.н. Още неколцина са били на обучение в Българското училище за политика „Димитър Паница“, където цената е почти наполовина по-ниска. В графата „пътуване на чужди разноски“ соцдепутатът Румен Гечев е посочил, че през м.г. е бил в Калининград за сметка на руския парламент. Описал е и три пътувания, платени от ЕК. Лидерът на БСП Корнелия Нинова е описала пътуванията си за заседанията на Съвета на социнтернационала в Ню Йорк и Барселона и за форум на ПЕС в Лисабон. От ГЕРБ Александър Ненков и Ася Пеева са посочили пътувания в чужбина за сметка на партията. Колегата им Стефан Апостолов, който е и футболен съдия, е бил 7 пъти зад граница на разноски на УЕФА. Лидерът на „Воля“ Веселин Марешки е отчел две задгранични командировки, платени от свързани със семейството му фирми, и пътуване в чужбина, финансирано от съпругата му Светлана. Тя е направила и вноска по кредитната карта на бизнесмена на стойност 50 642 лв. Марешки е декларирал за 2017 г. получени над 2.1 млн. лева от дивиденти.", "date": "2018.09.04", "title": "8 депутати на БСП са били обучавани в школата на Калинка и Антоанета Христова"}
{"url": "http://www.classa.bg/%D1%81%D0%B2%D1%8F%D1%82/item/386733-%D1%81%D1%82%D1%80%D0%B0%D1%85-%D0%B8-%D0%BE%D0%BC%D1%80%D0%B0%D0%B7%D0%B0-%D0%B2-%D1%88%D0%B2%D0%B5%D1%86%D0%B8%D1%8F-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Швеция каза \"Сбогом\" на скучните предизборни кампании - крайно десните \"Шведски демократи\" са политическата сила, която провокира, разделя и разтърсва цялото общество преди парламентарните избори на 9 септември. Причината: \"избирателите искат да видят, че някой върши нещо, а не ги залъгват със старите досадни послания\". Поне така смята Тобиас Андершон, ръководител на младежкото крило на партията и кандидат-депутат. Засега стратегията печели. Партията е на път да се превърне в голямата изненада на изборите. Социолозите отчитат подкрепа за \"Шведските демократи\" от около 20% (при 13 на сто на последните избори). Ако партията успее да мобилизира избирателите си, ще се окаже втората по големина политическа сила в страната. Усложнената криминална обстановка в Швеция е част от причините за успеха на крайната десница. Големите градове в страната бяха белязани от поредица брутални нападения. Само в Малмьо са извършени 10 убийства от началото на годината. От 2016 г. насам са регистрирани 120 престрелки с 24 убити. В столицата Стокхолм полицията се бори с криминални банди, които се борят помежду си с умишлени пожари, взривове с гранати и нападения с нож насред улиците на града. В Гьотеборг в средата на август групи от маскирани младежи ограбваха магазини, подпалиха близо 100 автомобила. За последната година общо 43 души са убити при престрелки. \"Шведските демократи\" приписват престъпленията на имигрантите и настояват за мобилизиране на армията срещу групировките по улиците. Всъщност - извършителите са предимно млади мъже с шведски паспорти. Предците им живеят в Швеция от десетилетия, но интеграцията се е провалила с последното поколение.  Напрежението се провокира от \"едни и същи, добре познати лица\", казва зам.-ръководителят на полицията в Малмьо Ерик Йанзакер пред германския \"Шпигел\" - около двеста мъже между 19 и 24-годишна възраст, синове или внуци на мигранти от Близкия Изток, Иран, Босна. Това са мъже без добро образование, без работа, без перспектива. Швеция няма как да ги интегрира в обществото си. Възходът на крайната десница обаче не успокоява хората, а води до повишаване на напрежението.           Лидерът на партията Джими Акесон инжектира телевизионните предизборни дебати с остър тон и гневни речи. Нарича про-имиграционния кабинет на бившия премиер Фредрик Райнфелт \"най-лошото правителство в модерната епоха\". Политиката за защита на границите, прокарвана от кабиента на настоящия министър-председател Стефан Льовен, е \"тотално лицемерие\", според Акесон. Бившият шеф на полицията Дан Елиасон бил \"ходеща катастрофа\", по думите на опозиционния лидер   Преди седмици в Ескилстуна на около 130 км от Стокхолм се стигна до спречкване пред импровизирания предизборен щаб на \"Шведските демократи\" в центъра на града. Група мъже с велосипеди пристигат пред шатрата им и започват да се карат с доброволците и хората, спрели да разгледат програмата им. \"Какво по дяволите правите тук?\", крещи един от мъжете към млада жена, която чете партийната брошура. В недоволството си той я ругае, че му приличала на имигрантка и че е срамота да разговаря с активисти на шовинистка партия като \"Шведските демократи\". Момичето се оправдава, като казва, че \"партията има право да води кампанията си като всички останали, които се явяват на избори. Освен това съм родена в Швеция\". След известна размяна на обиди, мъжете се качват на велосипедите си и изчезват. Това не е единственият подобен сблъсък между привърженици и опоненти на националистите. По-рано членове на \"Шведските демократи\" са освирквани и замеряни с яйца по време на участието си на събор в близко селище. Налага се да извикат полиция, след като един от противниците му зарежда цяла пазарска количка с \"боеприпаси\" - кори яйца. Активистите на партията недоволстват, че органите на реда не се намесват незабавно и ги подлагат на разпити: \"Не сме чак такива чудовища, за каквито ни мислят\". Сътресенията съпътстват кампанията им не само на локално ниво. Лидерът на партията Джими Акесон инжектира телевизионните предизборни дебати с остър тон и гневни речи. Нарича про-имиграционния кабинет на бившия премиер Фредрик Райнфелт \"най-лошото правителство в модерната епоха\". Политиката за защита на границите, прокарвана от кабиента на настоящия министър-председател Стефан Льовен, е \"тотално лицемерие\", според Акесон. Бившият шеф на полицията Дан Елиасон бил \"ходеща катастрофа\", по думите на опозиционния лидер. Анализаторите смятат, че партията му успява да преобърне цялата предизборна кампания в посока на темите, по които посланията им отразяват настроенията на избирателите. Проучване на Novus от август показва, че предложенията на \"Шведските демократи\" по отношение на имиграционната политика получават много повече подкрепа сред гласоподавателите, отколкото всички останали претенденти за власт. Партията се нарежда на второ място по симпатии за програмата си в сферата на здравеопазването, и на трето - по идеите си за опазване на обществения ред и борбата с престъпността. Успехът на \"Шведските демократи\" е част от по-мащабна тенденция, която се простира от Доналд Тръмп в САЩ до популисткото правителство в Италия. Най-близкият паралел сред северните страни може да се намери в Дания. Датската Народна партия се класира на второ място по време на изборите през 2015 г. Въпреки че остана извън властта, партията оказва тактическа подкрепа на центристкото правителство на Ларс Льоке Расмусен в замяна на влияние при формирането на имигрантската политика. В една от речите си пред привърженици Аксеон пусна видео-послание от лидера на Датската народна партия Кристиан Тулесен Дал, който пожелава успех на \"Шведските демократи\". Акесон вярва, че датският модел е перфектен за собствената му политическа сила. Официалното участие в управляваща коалиция след изборите не е сред целите му, но колкото повече подкрепа събере, толкова по-силно ще бъде паралелното влияние върху политиката на правителството. Традиционните партии също смятат, че \"Шведските демократи\" няма да бъдат допуснати до властта. Както левият блок, воден от Социалдемократите, така и коалицията на \"Умерената партия\" уверяват избирателите, че няма да работят с крайната десница след изборите. Стефан Льовен ги нарича  \"неофашистка партия-еднодневка, която не уважава нито различията на хората, нито демократичните институции на Швеция\". Двата големи блока се борят за лидерство според данните от социологическите проучвания, но нито един от тях не може да разчита на пълно мнозинство. Дори да се опитат да съставят \"голяма коалиция\", двете най-големи партии не са \"по-големи\" от опозицията. Затова който и да спечели, ще срещне големи трудности без подкрепата на малките партии или \"Шведските демократи\". Така ролята им на балансьори в управлението става неизбежна. Възходът им се дължи до голяма степен на миграционната криза в Европа от 2015 г., но подкрепата на гласоподавателите започна датира от по-рано. Наред с Германия, Швеция беше сред първите европейски държави, които \"отвориха врати\" за чужденците, които търсеха убежище от Сирия и други близкоизточни и африкански страни. Само за 2015 г. страната прие 163 000 кандидат-бежанци. Впоследствие Швеция затегна законите си, като съкрати срока, в който мигрантите имат право да останат на територията й без бежански статут, и утежни процедурата по допускането на роднини на бежанците. \"Шведските демократи\" обаче настояват за по-сериозни рестрикции. Поддръжниците им казват, че социалната система на страната не издържа на натиска, а отношението на Акесон към имигрантите е като към бреме за държавата. Лидерът на партията настоява да се прекрати целия прием на имигранти, а онези, които не са получили статут на бежанци, да бъдат върнати по най-бързия начин в родината си. Риториката му провокира остри критики от страна на центристите и левичарите. \"Ще разрешим ли на расистите да говорят без съпротива? Естествено, че не\", пише в групата на младежите от \"Лявата партия\". И все пак \"Шведските демократи\" отричат тези обвинения. От 2012 г. партията въведе политика за нулева толерантност към расизма, а няколко души, нарушили етичния кодекс, бяха отстранени или сами напуснаха оттогава.", "date": "2018.09.04", "title": "Страх и омраза в Швеция преди изборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386734-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B5-%D0%B1%D1%8A%D0%B4%D0%B0%D1%82-%D0%BF%D1%80%D0%B8%D0%B5%D1%82%D0%B8", "text": "Оставките на тримата министри Валентин Радев (МВР), Ивайло Московски (Министерство на транспорта) и Николай Нанков (Министерство на регионалното развитие) може и да не бъдат приети и те да запазят постовете си. Това стана ясно от думите на заместник-председателя на ГЕРБ и председател на парламентарната група на партията Цветан Цветанов пред bTV. \"Премиерът прие оставките, но не сме стартирали процедурата. Парламентът трябва да гласува, когато одобрим заместниците им. В понеделник ще има нов коалиционен съвет и тогава ще се влезе в детайли\", посочи той. Премиерът Бойко Борисов поиска оставките на Радев, Московски и Нанков след катастрофата край Своге, при която загинаха 17 души. Последва остра реакция от един от коалиционните партньори - НФСБ в лицето на Валери Симеонов. След коалиционен съвет между ГЕРБ и Обединени патриоти, в които влиза НФСБ, Симеонов съобщи, че представителите на неговата партия ще гласуват против оставките. Тази сутрин Цветанов направи паралел с останалите на поста след оставки министри Теменужка Петкова и Бисер Петков. \"Тогава видяхме настроенията на обществото и след разговори премиерът не продължи процедурата. В понеделник ще водим дискусията. Всеки министър когато полага клетва е с оставката в джоба си, участието във властта не е гарантирано\", коментира той. Цветанов отрече, че той ще е следващият човек, който ще заеме поста на вътрешен министър. Той оглавяваше МВР в периода 2009-2013 г. По думите му имало сериозна подкрепа за министър Николай Нанков. Вчера спонтанно \"повече от половината кметове\" са застанали в негова подкрепа. Според зам.-председателя на ГЕРБ коалицията е стабилна и продължава да изпълнява програмата си. Напрежението идвало от липса на комуникация. Същевременно Цветанов посочи, че изказването на президента Румен Радев отново е търсело конфронтация. По думите на лидера на ПГ на ГЕРБ президентът е \"изпаднал във външна изолация\" и се е \"дискредитирал\".    ", "date": "2018.09.04", "title": "Оставките на тримата министри може да не бъдат приети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386735-%E2%80%9C%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5%E2%80%9D-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0,-%D0%B7%D0%B0%D1%89%D0%BE%D1%82%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D1%81%D0%B5%D0%B1%D0%B5-%D1%81%D0%B8", "text": "Могат ли да управляват държавата хора, които не могат да управляват себе си? Десет дни Симеонов, Сидеров и Каракачанов истеризират нацията, за да задоволят болните си амбиции за повече власт. Симеонов не може да преглътне, че туризмът не е в неговите ръце и води пунически войни, за да уволни министър Ангелкова. В беса си той дори сезира прокуратурата и сигурно ще влезе в книгата на Гинес. Има ли страна в ЕС, в която вицепремиер иска да вкара в затвора подчинен нему министър? След като прокурорите се изсмяха на вицето по тишината, ДНСК още по-лошо го удари през пръстите и отсъди: Два от затворените от вицето обекти напълно отговарят на стандартите за шума! След тези два гафа премиерът трябваше начаса да уволни провалилия се вицепремиер. Симеонов може да печели милиони от кабелната си мрежа и телевизия, но не е годен да управлява и лафка, защото не е в състояние да управлява себе си. Той третира другите или като негови подчинени, или като негови длъжници. Всъщност това е комплексът на всеки бързо забогатял в мътните времена на прехода. Защо Сидеров обяви война на Симеонов? Не е заради закритите от вицето заведения по морето, които са последната грижа на Сидеров. Не е заради бутафорните нападки на Симеонов срещу властта, в която той е вицепремиер. Атакистът инкасира тежък удар, след като Симеонов освети лобизма му за Домусчиев, с когото пък той води война за едни 50 милиона на държавата. Отмяната на поправките в Закона за приватизацията, облагодетелстващи крупни олигарси, вбесиха някогашния борец срещу олигархията. Ирония на съдбата е, че бизнесменът Симеонов воюва с бизнесмена Домусчиев заради държавните интереси, а някогашният смъртен враг на капитала днес е негов слуга. И още една причина изнервя Сидеров, даже го подлудява – двамата му коалиционни партньори отказват да му отстъпят лидерското място в евродепутатската листа. Военното вице твърдо държи на Джамбазки, а вицето по тишината се е запънало като магаре на мост и не пуска Сидеров в Брюксел. Атакистът с право иска да се пенсионира в европарламента. Кога, ако не сега, къде, ако не в мразената от него Европа, Волен ще може да управлява на воля финансовите си активи. Ако Сидеров и Симеонов са сиамски близнаци в жаждата за повече власт и още повече пари, Каракачанов го играе помирител на двамата. Но със зъби и нокти брани военните поръчки, от които падат космически комисионни. Затова и назначи за зам.-министър на войската бившия си заместник във ВМРО – доказан виртоуз в дискретното управление на парични потоци. Но ако някой министър трябва светкавично да бъде уволнен и предаден на специализираната прокуратура, това е той. Няма друг военен министър по света, останал на поста си, ако само за година паднат три бойни хеликоптера и загинат трима летци.   Това е истинското лице на тримата, без грим и без фотошоп.  ", "date": "2018.09.04", "title": "“Патриотите” не могат да управляват държавата, защото не могат да управляват себе си"}
{"url": "http://www.classa.bg/%D1%81%D0%B2%D1%8F%D1%82/item/386736-made-in-china-%D0%B0%D0%BA%D0%BE-%D1%81%D0%B5-%D0%BE%D0%B3%D0%BB%D0%B5%D0%B4%D0%B0%D1%82%D0%B5-%D0%BE%D0%BA%D0%BE%D0%BB%D0%BE-%D0%B2%D0%B0%D1%81-%D1%83-%D0%B4%D0%BE%D0%BC%D0%B0,-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D0%BD%D0%B5%D1%89%D0%B0-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%81%D0%B0-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8-%D0%B2-%D0%BA%D0%B8%D1%82%D0%B0%D0%B9", "text": "Китайците обаче не се шегуват. Подписаха договор с Иран, която им предостави три богати на ресурси ирански провинции, които китайците могат да експлоатират и развиват до 2024 ( ). Не само това, но тези три провинции се считат за китайски и който ги напа     Войни вече не се водят директно между големите икономики, а чрез по-малките им играчи. Или чрез т.нар. проксита/съюзници. Затова САЩ започнаха да налагат огромни санкции срещу Иран и страните, търгуващи с иранците. Прилагат смазващ натиск върху страната, за да не преподпишат договорите с Китай. Китай все още е зависима предимно от саудитския петрол, но иранския започна да го измества. Но ще ви кажа защо появата на нов голям играч има позитиви. Помните ли коя бе една от страните, символизиращи беднотия и мизерия в световен мащаб? Етиопия. Глад, суша, ад на Земята. Днес обаче Етиопия далеч не е това, което беше. Бедността бе смъкната от над 70% до под 30%. БВП на глава на населението бележи впечатляващ годишен ръст, един от най-високите в момента. В Адис Абеба могат да се видят вече и небостъргачи. Как се случи такава удивителна промяна? Отговорът е…Китай. Китайците им дадоха ноу-хауто и финансираха огромни инфраструктурни проекти. Строят им железопътна мрежа, която ще възлезе на 4 милиарда долара, както и гигантски язовир, който ще разреши голямата част от енергийните проблеми на страната, и който ще струва около 6 милиарда долара – един от най-широкомащабните проекти в историята на Африка. Китайците вече изнасят (аутсорсват) заводи в Етиопия, отварят нови производства и общо взето превръщат Африка в …. нов стар работнически Китай. Това разбира се не е безцелно. Китай финансира тези проекти, отпуска огромни безлихвени заеми (предимно чрез Export-Import Bank of China), но получава ресурси и готова стока на по-ниски цени. Създава си и политически васали. Ако проверите как гласуват африканците на Асамблеята на ООН, ще забележите, че почти всички африкански страни вече са действително “васали” на Китай. Нищо чудно. Китайците построиха в Кения жп линия от Найроби до Момбаса, която се изминава за 4 часа и половина, което е по-бързо от кой и да е влаковете в САЩ между Филаделфия и Бостън, а разстоянието е същото. Построиха и язовир в Гвинея за 526 милиона долара. Сами виждате как забравената от всички 100 милионна Етиопия изведнъж се превърна във фактор. До такава степен, че западната преса започна да се интересува от етиопци и да раздухват информации за липсата на демокрация там, за затворени журналисти и политици, за диктатори управители – позната история. Въпреки постигнатите резултати и въпреки тоталната незаинтересованост преди 30 години към когото и да е било етиопец. Идеята е, че от конкуренцията всички печелят, особено малките страни. Нещо, което някои фанатизирани до елементарна фенщина хора не могат да проумеят и сляпо подражават на този, в която сфера са попаднали. И едните и другите. Ако няма баланс и конкуренция, страх от конкурента, ще има тоталитарен режим. По-забавното е, че тези които се кълнят в основите на капитализма, са същите, които робуват на опитите за тоталитарен контрол на ресурсите. Щото живеят в 2D пространството. Вижте какво прави конкуренцията, а     ", "date": "2018.09.04", "title": "Made in China. Ако се огледате около вас у дома, повечето неща вероятно са произведени в Китай"}
{"url": "http://www.classa.bg/%D1%81%D0%B2%D1%8F%D1%82/item/386737-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%E2%80%9E%D0%B1%D0%BE%D0%BC%D0%B1%D0%B0-%D1%81%D1%8A%D1%81-%D0%B7%D0%B0%D0%BA%D1%8A%D1%81%D0%BD%D0%B8%D1%82%D0%B5%D0%BB%E2%80%9C", "text": "Провалът на Европа в това да реформира изостаналата си пенсионна система създава „бомба със закъснител“ за публичните финанси на региона, предупреждават от HSBC Holdings Plc. Тези държави, които имат най-високи нива на дълга, се намират в най-голям риск. В същото време резките промени в позициите по скорошни реформи заплашват да усложнят допълнително ситуацията, посочват от базираната в Лондон банка, цитирани от Bloomberg. „Пенсионните системи в еврозоната все още представляват значителна заплаха за бъдещата стабилност на публичните финанси на някои държави в паричния съюз“, посочва икономистът Фабио Балбони в коментар до клиенти. По думите му това е много вероятно да „постави огромно напрежение върху правителствата да намалят други разходи или да увеличават данъците“. Според HSBC програмата за финансови стимули на Европейската централна банка (ЕЦБ) и отслабващото напрежение върху пазарите са спомогнали да се ограничат опитите за увеличаване на възрастта за пенсиониране и ограничаване на пенсионните права. И макар в това отношение Италия да не е изложена на значителен риск, то други държави като Гърция, Белгия, Испания и Португалия ще трябва да се борят с по-трудни ситуации.     Италианската управляваща коалиция между Движението „Пет звезди“ и партия „Лига“ обеща да въведе нов пенсионен закон, който да обвързва възрастта за пенсиониране с продължителността на живота, заедно с други реформи като съкращаване на данъците и изплащането на базов доход за най-бедните. Дори и малките промени на пенсионната реформа биха могли да „увеличат риска вече затруднената фискална ситуация да стане още по-зле“, предупреждават от HSBC. В петък агенция Fitch понижи кредитния рейтинг на страната до „негативен“ от „стабилен“, като рейтингът на страната остава само две нива над „боклук“. Според отделен доклад на Fitch планираните нови мерки от италианското правителство биха могли да струват по 75 млрд. евро годишно.", "date": "2018.09.04", "title": "Пенсионната система в Европа - „бомба със закъснител“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386738-%D0%BD%D0%B0%D1%80%D0%B5%D0%BA%D0%BE%D1%85%D0%B0-%D1%82%D0%B0%D0%B7%D0%B8-%D0%BA%D1%80%D0%B0%D1%81%D0%B8%D0%B2%D0%B0-%D0%B4%D0%B5%D0%B2%D0%BE%D0%B9%D0%BA%D0%B0-%D0%B7%D0%BB%D0%B0%D1%82%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B9-%D0%B5-%D0%BE%D0%B3%D1%80%D0%BE%D0%BC%D0%BD%D0%BE", "text": "Математичката, наречена Златното момиче на България и Европа, представя първата си поетична книга в Карлово. След броени дни 20-годишната Виолета Найденова ще прочете своите стихове пред публиката в родния си град. Тя пише от петгодишна и премиерата на книгата се чака с огромно вълнение и от авторката, и от ценителите на поезията в Карлово. Но Виолета вече покори света на математиката. Тя е първата представителка на Европа, която спечели наградата на името на Мириам Мирзахани - иранката, удостоена с Филдосов медал, равностоен на Нобелова награда за математика, пише marica.bg. Момичето, родено в Карлово, което следва математика в Оксфорд, е носител на множество златни, сребърни и бронзови медали, спечелени на различни олимпиади и състезания по математика. Виолета е родена на 2 юли 1998 г. в Карлово. Още тогава обаче родителите живеят и работят в София. Тя се записва в Софийската математическа гимназия и става златното лице на училището. Има десетки медали от международни олимпиади по математика. Като част от националния отбор по математика печели 3 златни, 7 сребърни и 1 бронзов медал. След месец ще замине за Оксфорд. Там учи математика, ще бъде във втори курс. При решаването на задачи има вдъхновение, както при всяко творчество, казва Виолета. Тя дава всичко от себе си по време на състезания. Но лятото за талантливото момиче е време за ваканция.      По-голямата част от август и началото на септември тя е в родното Карлово. Дядо и Костадин Георгиев е журналист и учител по български език и литература. Баба Донка - медицинска сестра, която нейни връстници помнят като отличничката на карловската гимназия. Важни са упоритостта, постоянството, но също така и повече учене на теория. Иначе математиката най-много ме привлича с това, че е едно непрекъснато търсене на истината, казва Виолета. Освен в математиката тя е влюбена в рисуването и балета. Заради това дори я нарекоха „математичката на палци\". От дете пише стихове и проза. Нейни стихотворения са публикувани в периодичния печат, в алманах и във вестник „Новият пулс\" на Съюза на българските писатели. Нейни лирични миниатюри и импресии са отпечатани в рубриката „Млада муза\". В националния конкурс „Пурпурно перо\" тя печели първа награда за стихотворението си „Зелената надежда\". Пръв читател на нейните стихове е дядо . Тя беше едва петгодишна, когато започна реди стихове. Растеше и продължаваше да пише. Има деца, които на тази възраст пишат стихове и разкази, но после се увличат от други неща. Разбрах, че внучката ми носи поезията в себе си, когато след една олимпиада в чужбина донесе стихотворение, написано на салфетка. Зачетох се. И оттогава започнах да събирам творбите , разказа Костадин Георгиев. Затова и с огромна любов и вълнение той написа сам предговора към книгата . Виолета обича Карлово, тя се роди тук и първите шест месеца бяха у дома, спомнят си Костадин и Донка Георгиеви. Бяха месеците, когато бебета най-много плачат. В онези години слушахме радио и нашето бебе Виолета заспиваше едва в полунощ, когато зазвучаваше химнът. Вероятно тогава е идвало време за сън, но ние често си спомняме това време - може и това е допринесло за силното родолюбие, което нашата внучка носи, споделя Костадин Георгиев. Виолета си идва често в Карлово, по-голямата част от ваканциите е тук. Познава Балкана. Като дете тичаше вечер след светулките, после ги рисуваше, спомня си още Георгиев. Балетът също е страст на младото момиче. Детската мечта е да стане балерина, възхищава се на рускинята Светлана Захарова. От петгодишна ходи на уроци, които продължава и сега.", "date": "2018.09.04", "title": "Нарекоха тази красива девойка \"Златното момиче на България\"! Постижението й е огромно!"}
{"url": "http://www.classa.bg/%D1%81%D0%B2%D1%8F%D1%82/item/386739-%D1%82%D0%B0%D0%B9%D0%BD%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BD%D0%B0-mi6-%D0%B8-%D1%81%D0%B0%D1%80%D0%B0%D0%B5%D0%B2%D0%BE-%D0%BF%D0%BE%D0%B4-%D0%BA%D0%BE%D0%B4%D0%BE%D0%B2%D0%BE-%D0%B8%D0%BC%D0%B5-%E2%80%9E%D1%83%D1%88%D1%87%D0%B5%E2%80%9C-%D0%B5-%D1%81%D0%BB%D0%B5%D0%B4%D1%8F%D0%BB%D0%B0-%D0%B2%D1%83%D1%87%D0%B8%D1%87-%D0%B8-%D0%B4%D0%BE%D0%B4%D0%B8%D0%BA", "text": "Разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6. Това съобщава ексклузивно електронното издание на белградския ежедневник Vecernje Novosti във водеща статия за деня. В Сараево и Лондон са обезпокоени от политическите и икономическите връзки между Баня Лука, Белград и Москва. Операцията под кодово име „Ушче\" включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич, твърди изданието, като уточнява, че съответната информация е от източници от кръговете по сигурността.      Разузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични са от редакцията. Целта й е да бъдат отслабени позициите на Додик в навечерието на изборите в страната. Интересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта\" за Балканите, които имат стратегическо значение за Обединеното кралство, тъй като регионът е „врата към Европейския съюз\", пише Vecernje Novosti и допълват: „И нашите служители са активирани отново и две британското разузнаване център в Белград, защото британците искат да са в голяма начин обратно към Балканите, което е стратегически важно за тях, защото те са на входната врата на Европейския съюз\". В Баня Лука са категорични, че „това е чисто враждебно действие\" от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции\" на Запада и поради тази причина не виждат проблем в контактите с Москва, уточнява Фокус.", "date": "2018.09.04", "title": "Тайната операция на MI6 и Сараево под кодово име „Ушче“ е следяла Вучич и Додик"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386731-%D0%B1%D0%B8%D1%80%D0%BC%D0%B0%D1%82%D0%B0-%D0%BD%D0%B0%D1%88%D0%B0%D0%BC%D0%B0%D1%80%D0%B8-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%B0%D0%BB%D0%B8%D1%81%D0%B8%D1%8F", "text": "Въргалът се разиграл в нощно заведение в Благоевград пред очите на стотици гости на клуба. Малко преди певицата да излезе на сцената, милионерският наследник нахълтал в дискотеката и тръгнал към  , която стояла удобно в сепаре и си гукала с антуража си. Вместо с целувка и прегръдка към любимата Станоев нападнал половинката си с буйни крясъци. Бирмата вдигнал с ръцете си миньончето от сепарето и едвам не я убил с поглед. Според Бирмата   си има вземане-даване с личния ѝ шофьор и е бесен. \"Имаш нещо с него\", крещял Бирмата, докато сочел шофьора на изпълнителката. Певицата се опитвала да предотврати свадата и стояла спокойно до агресивния си приятел, без да обели и дума. Бирмата не преставал да вика и крещи, а накрая   изгубила самообладание и също на висок тон му отговорила, че това са поредните измислици, след което тръгнала към гримьорната си. В този момент Бирмата я хванал за ръката и ѝ ударил няколко плесници пред всички гости в заведението, твърдят очевидци. След ударите на Станоев   паднала на земята. Въпреки това Бирмата продължавал да крещи на певицата, която криела главата си с ръце, тъй като се страхувала боят да не продължи. Щом се изправила на крака,   се разплакала и хукнала към стаята, в която трябвало да се подготви за участието си. След няколко минути непрестанен рев певицата решава, че няма да пее в Благоевград и обявява на собствениците на бара, че си тръгва. Въпреки опитите им да я накарат да се качи на сцената,   е непреклонна. \"Заключи се сама в стаята и плака дълго\", разкриват свидетели на случката. За да замаже положението,   обяснява в специално видео на феновете си, че е паднала по стълбите и си е ударила лошо главата. \"Паднах по стълбите и си ударих главата. Час и половина не знаех какво се случва. Изплаших се. Стоях и чаках да ми мине, но главата ме болеше адски много. Не се чувствах добре\", твърди  . След шамарите певицата спира да вдига телефона и не отговаря на Станоев, който се опитва със скъпи подаръци да замаже гафа си. Певицата обмисля да сложи край на връзката си с милионерският наследник, но е разубедена от майка му - Лидка Скалата, с която са близки приятелки.", "date": "2018.09.04", "title": "Бирмата нашамари публично Алисия"}
{"url": "http://www.classa.bg/%D1%81%D0%B2%D1%8F%D1%82/item/386732-%D0%B5%D1%82%D0%BD%D0%B8%D1%87%D0%B5%D1%81%D0%BA%D0%B0-%D1%87%D0%B8%D1%81%D1%82%D0%BA%D0%B0,-%D1%86%D0%B5%D0%BD%D0%B7%D1%83%D1%80%D0%B0-%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%BB-%D0%BC%D0%B8%D0%B0%D0%BD%D0%BC%D0%B0%D1%80-%D0%BD%D0%B0-%D0%B0%D1%83%D0%BD-%D1%81%D0%B0%D0%BD-%D1%81%D1%83-%D1%87%D0%B8", "text": "Нобелов лауреат за мир, застъпничка за свободата на словото и демокрацията, любимка на световните медии - доскоро Аун Сан Су Чи беше сравнявана с фигури като Нелсън Мандела, Мартин Лутер Кинг и Далай Лама. В продължение на десетилетия Су Чи беше смятана за лице на борбата за свобода в Мианмар. По време на дългите години, в които тя беше поставена под домашен арест от военната хунта, чуждестранните кореспонденти пренасяха посланията й за мирна съпротива по целия свят. Сега 73-годишната Аун Сан Су Чи е лидер на упралвяващата партия и продължава да се радва на обожанието на сънародниците си. Отношението на световните правителства и правозащитните организации към нея обаче се промени драстично за последната година. Причината: тежката хуманитарна криза в региона Ракхийн, която беше провокирана от армията на Мианмар срещу малцинствената група на рохингите (мюсюлмани в преимуществено будистката страна). Разследване на ООН показва, че военната акция е проведена с \"намерението да се проведе геноцид\". Близо 700 000 души бяха изгонени от домовете си и са принудени да живеят в бежански лагери в Бангладеш. Рохингите свидетелстват за масови убийства, изнасилвания, брутален физически и психически тормоз от страна на военните, като не желаят да се връщат обратно в Мианмар. Въпреки призивите на световната общност - Аун Сан Су Чи отказа да се намеси в прекратяването на кризата. Последният удар по репутацията й на борец за свобода е странното дело срещу двама кореспонденти на агенция \"Ройтерс\", които бяха осъдени на 7 години затвор заради \"разкриване на държавна тайна\". Журналистите Уа Лон (32 г.) и Кяу Со У (28 г.) се занимават активно с отразяване на военните престъпления и последиците от прогонването на рохингите. Последното им разследване е посветено на екзекуцията на 10 души в селището Ин Дин, чиито трупове са заровени в масов гроб. Двамата успяват да свържат лица от службите за сигурност с убийството, като разполагат и със снимков материал от разстрела.     На 12 декември 2017 г. двамата репортери са арестувани по време на полицейска операция и са обвинени в придобиването на документи с класифицирана информация. Делото се води по т.нар. Закон за официалните тайни, наследен от времето на британското колониално управление (1824-1948). От самото начало на процеса Уа Лон и Кяу Со У твърдят, че са жертва на активно мероприятие на службите. Двамата са поканени в ресторант от полицейски служители с обещанието да им бъдат предоставени документи, доказващи вината на армията за клането в Ин Дин. Малко след получаването на документите се появява друг екип от полицаи, които арестуват журналистите. Един от свидетелите на обвинението - капитан от полицията - признава, че срещата в ресторанта е била \"постановка\", с цел Лон и Со У да бъдат компрометирани и наказани за отразяването на кризата с рохингите-мюсюлмани . Впоследствие свидетелят е осъден на 1 година затвор за нарушаване на служебните регулации, а семейството му е изгонено от общинското жилище. Делото продължава въпреки противоречивите показания и въпреки данните, които показват, че подхвърлените документи не са съдържали нито класифицирана информация, нито данни, засягащи националната сигурност. Съдът отказва поредица от молбите им да бъдат пуснати на свобода под парична гаранция. И двамата подсъдими свидетелстват, че са били подложени на груб натиск по време на първоначалните разпити в полицията. Лон и Со У са прибрани в затвора Инсеин, който е добре познат на самата Аун Сан Су Чи и на десетки репресирани по политически причини граждани на Мианмар. Институцията е символ на военния режим, известна е с нечовешките си условия и мъчения на арестанти. На 10 август съпругата на Уа Лон ражда първото им дете. До този момент журналистът не е успял да види новородената си дъщеря. Процесът срещу Уа Лон и Кяу Со У е наблюдаван по целия свят - - както от професионални журналистически асоциации, така и от политически и обществени лидери. Папа Франциск напомни на Мианмар, че правото на информация е право, което трябва да бъде защитавано винаги. \"Държавите, които имат какво да крият, винаги пречат на медиите и на свободната преса. Трябва да се борим за тази свобода. Трябва да се борим\",  казва Светият отец в интервю за \"Ройтерс\". Американският президент Бил Клинтън (1993-2001) призова журналистите да бъдат освободени незабавно и нарече \"неприемливо\" задържането им. През март 2018 г. Амал Клуни се включи в екипа по защитата на Уа Лон и Кяу Со У. За местните журналисти процесът е символ на илюзията за свободно общество, която се налага в Мианмар след края на военния режим. Свободата, за която Аун Сан Су Чи претендира да носи като лидер, е само \"холограма\", твърдят местни журналисти. Десетки активисти излязоха на протест в най-големия град в страната Янгон в подкрепа на колегите си. И двамата подсъдими са израснали в епоха на исторически обрати. Родени са в периода на бунта на поколението '88 - демократично движение, чието надигане е потушено с кървава агресия. Наблюдавали са как военната диктатура се отваря към света през последното десетилетие - рядко срещан преход към демокрация в регион, управляван от авторитарни режими. Държавната цензура в Мианмар е вдигната едва през 2012 г., след което местните медии започват първите си опити за работа в свободна среда. Много от журналистите са вярвали, че партията на Су Чи ще сложи началото на златна ера за държавата. Вместо това - старите форми на натиск се завръщат под нов флаг. Присъдите на Уа Лон и Кяу Со У бяха прочетени седмица след като международно разследване под егидата на ООН описа мащаба на насилието в провинцията Ракхайн и обвини лично главнокомандващия на армията на Мианмар за провеждането на етническо и религиозно прочистване срещу рохингите. Разследващите от ООН твърдят, че трябва да бъдат повдигнати обвинения за геноцид срещу няколко висши офицери от армията и силно критикуват Аун Сан Су Чи за това, че не е използвала моралния си авторитет за закрила на малцинството. Общественото мнение в Мианмар обаче е на нейна страна. Критиките се отричат като \"фалшиви новини\". Симпатиите към личността на Су Чи и широко разпространената неприязън на местните хора към рохингите стесняват полето за опозиционно говорене. В социалните мрежи наричат подсъдимите журналисти \"предатели спрямо расата и религията си\". \"Това е тъжен ден за Мианмар, за журналистите от \"Ройтерс\" Уа Лон и Кяу Со У и за пресата навсякъде. Няма да чакаме, докато Уа Лон и Кяу Со У страдат от несправедливостта. Ще преценим как да процедираме в следващите дни, включително - дали да потърсим помощ от международен форум\", каза главният редактор на световната информационна агенция Стивън Джей Адлър. Има индикации, че Аун Сан Су Чи може да посъветва президента на Мианмар да амнистира двамата журналисти в края на съдебния процес. Това твърди Арън Конъли, директор на политически тинк-танк в Австралия, който се позовава на данни от сътрудници на Су Чи. Международният съд в Хага все още обмисля дали има юрисдикция да се произнася по съмненията за геноцид в Мианмар. САЩ, ЕС и Канада наложиха санкции върху полицейски и военни служители, свързани с репресиите. Дали това ще се случи и колко още унижения ще претърпят подсъдимите, преди \"лицето на свободата\" в Мианмар да се намеси, остава под сериозен въпрос.", "date": "2018.09.04", "title": "Етническа чистка, цензура и произвол: Мианмар на Аун Сан Су Чи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/386729-%D1%89%D0%B0%D1%82%D1%81%D0%BA%D0%B8-%D1%84%D0%BE%D0%BD%D0%B4-%D0%BA%D1%83%D0%BF%D0%B8-%D0%B4%D1%8F%D0%BB-%D0%BE%D1%82-%D1%80%D0%B0%D1%8F%D0%BD%D0%B5%D1%8A%D1%80", "text": "Американският хедж фонд Harris Associates LP е закупил 3,07% дял в най-големия нискобюджетен авиопревозвач в Европа – Ryanair Holdings Plc. Стойността на сделката е около $540 милиона. Покупката идва в тежък за Ryanair момент. Цената на акциите на компанията се сринаха с над 20% за последната година, след като инвеститорите са единодушни, че разходите за труд на авиопревозвача ще се повишат след образуването на синдикални организации на пилоти и други служители. Harris Associates придоби акции и от гиганта Glencore пред 2015 г., когато акциите на компанията се сринаха. По-рано тази година закупи и 5,2% дял в японския производител на медицинско оборудване Olympus Corp. Вчера Ryanair подписа и първото си споразумение със синдикална организация, давайки на италианските пилоти и екипаж възможност да получат обезщетения и платен отпуск при раждане", "date": "2018.09.04", "title": "Щатски фонд купи дял от Раянеър"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/386721-%D0%BD%D0%BE%D0%B2%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%D0%BA%D0%BE%D0%BF%D1%87%D0%B5-%D0%B7%D0%B0-%D1%81%D1%8A%D0%BD-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D0%BF%D0%B5%D1%82%D1%80%D0%BE%D0%B2", "text": "Излезе любимата на няколко поколения приказка \"Копче за сън\" на Валери Петров. Прелестно ново издание с твърди корици, илюстрирано от Мария Налбантова. Художественото оформление е дело на Кирил Златков. Истории като \"Копче за сън\" (56 стр., цена: 15 лв.) показват на децата колко са важни обичта и приятелството. Открехват сетивата към красивото във всичките му разновидности.      Напомнят, че няма по-ценна красота от добротата. Книжката разказва за малкия Оги, който се бои от тъмното, и за неговия симпатичен дядо, принуден да измисля приказка след приказка. И да обяснява на Оги досадните \"възрастни\" думички. Страниците са осеяни с разкошни рисунки на котараци, рибки, мустаци, сънища, играчки и други смислени неща. А копчето за сън споменахме ли? Валери Петров не се нуждае от представяне. Ненадминат поет и преводач, драматург и сценарист от вида на \"хвърчащите хора\", той е автор и на скъпоценни произведения за деца, много от които имат филмови версии и драматизации. Незабравими са приказките \"Копче за сън\", \"Меко казано\", \"В лунната стая\", \"Пук!\" и \"Бяла приказка\", обединени в сборника \"Пет приказки\". Изнасянето на приказките в отделни книжки подчертава уникалния чар на всяка от тях.", "date": "2018.09.04", "title": "Ново издание на \"Копче за сън\" на Валери Петров"}
{"url": "http://www.classa.bg/%D1%81%D0%B2%D1%8F%D1%82/item/386722-%D0%BB%D0%B0%D0%B2%D1%80%D0%BE%D0%B2-%D1%81-%D0%BA%D1%80%D0%B8%D1%82%D0%B8%D0%BA%D0%B0-%D0%BA%D1%8A%D0%BC-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%B8-%D1%82%D0%B5%D1%85%D0%BD%D0%B8%D1%82%D0%B5-%D1%81%D1%8A%D1%8E%D0%B7%D0%BD%D0%B8%D1%86%D0%B8", "text": "Външният министър на Русия Сергей Лавров заяви, че Съединените щати и няколко техни съюзници се отказват от диалога в дипломацията, като използват вместо това диктат, шантаж и ултиматуми. Това съобщи в. „Известия“. По време на лекция пред студенти от първи курс на Московския държавен институт по международни отношения Лавров отбеляза, че подобно поведение от страна на групата страни начело със Съединените щати се наблюдава ежедневно.      „Те извършват ревизията на всичко, започвайки се от Всеобхватния план за действие по разрешаването на Иранския ядрен въпрос, Парижкото споразумение за климата, споразумението за НАФТА, което се опитват да реформират“, заяви руският външен министър. Според него днес заплахата е надвиснала и над Световната търговска организация, която Вашингтон определя като остаряла международна структура", "date": "2018.09.04", "title": "Лавров с критика към политиката на САЩ и техните съюзници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386723-%D1%89%D0%B5-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D1%82-%D0%BB%D0%B8-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B7%D0%B0-%D1%81%D1%82%D0%B0%D1%80%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "Драстично по-високи данъци за собствениците на стари коли. Това предвижда предложената от финансовото министерство нова схема за облагане на автомобилите. Не е тайна, че България е сред автоморгите на Европа и огромна част от колите, които се движат по пътищата ни са над 15-20 години. Регистрираните у нас превозни средства са над 3,6 милиона. От тези до 5 години са едва 168 000. А колите над 20 г. – 1,5 милиона.     Идеята на финансовото министерство е за старите автомобили данъците значително да се повишат, а за новите – да тръгнат надолу. С новите правила данъците ще зависят не само от мощността и възрастта на колите, но и от тяхната екологичната категория. Сметките показват, че за коли на възраст над 20 години данъкът може да скочи и с над 50 %. Така за кола с мощност 100 конски сили данъкът да скочи от 110 на 170 лв. Колкото колата по-малко замърсява, толкова по-голяма отстъпка от данъка ще има. Така за коли с екостандарт Евро 4 – това са коли, произведени след 2006 г., той може да падне с 20 %, а за най-новите – с Евро 6 – с до 60 %. „Асоциация вносители на автомобили в България отдавна алармира, че тази ставка трябва да се обърне. Не е нормално един автомобил над 20 години да се регистрира в България. Хората са бедни, нямат пари за нови автомобили. Но това ще спомогне за изчистване на предблоковите пространства”, заяви Любомир Доросиев, Асоциация вносители на автомобили в България. „Аз също подкрепям, че старите автомобили трябва да плащат по-високи данъци. Но когато става въпрос за данък от 14 или 17 лева, дори да го вдигнат 100 пъти, това е няколко кутии цигари, което не е сериозно”, заяви автоекспертът и бивш състезател Румен Дунев.", "date": "2018.09.04", "title": "Ще се повишат ли данъците за старите автомобили?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386724-wizz-%D0%B0ir-%D1%81%D0%BF%D0%B8%D1%80%D0%B0-%D0%BF%D0%BE%D0%BB%D0%B5%D1%82%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%81%D0%BE%D1%84%D0%B8%D1%8F-%D0%B8-%D0%B2%D0%B0%D1%80%D0%BD%D0%B0", "text": "Новината бе потвърдена и от авиокомпанията, и от дружеството “Фрапорт туин стар еърпорт мениджмънт” – концесионер на летищата във Варна и Бургас. Тя обаче все още не е публикувана на сайта на превозвача. Wizz Аir летя по тази линия до 2010 г., след което прекрати полетите, но ги възстанови отново през март 2017 г. “Ние непрекъснато следим заетостта на маршрутите си и ако е необходимо, разпределяме определени капацитети по други, по-популярни линии”, отговориха пред “Дневник” сега на въпроса каква е причината за прекратяването на летателната им програма от столицата до Северното Черноморие. От варненското летище пък заявиха, че “още през юли от компанията публично са комуникирали, че оптимизират графика си за София и Варна през зимния сезон”. Пак тогава от нискобюджетния авиопревозвач информирали концесионера, че временно, отново за зимния сезон, ще бъдат преустановени полетите от Варна до Милано, Бергамо и Тел Авив. Те ще бъдат изпълнявани само през лято. До момента Wizz Аir обслужваше линията София – Варна с един полет дневно и така отиване и връщане в един и същ ден беше невъзможно, но при купуване на двупосочен билет с ранна резервация цената на полета започваше от 70 лв. (по 34.99 лв. в едната посока). На тази цена могат да бъдат купени в момента и билетите за последните полети на авиокомпанията в края на октомври. От компанията заявиха още, че “обичайната практика на авиокомпанията е автоматично да информира всички засегнати пътници чрез персонализиран имейл за настъпилите промени и техните възможности”. Пътниците с резервации, засегнати от промяната, са уведомени, че имат три възможности – да изберат алтернативен полет от графика на превозвача, да им бъде изцяло възстановена платената сума или да получат 120% от първоначалната платената тарифа в своя WIZZ акаунт, които ще използват за бъдещи От Wizz Аir информираха, че капацитетът им за тези полети през 2017 г. е бил близо 103 000 места, докато от януари до август 2018 г. той е намалял до около 86 000 места. Броят на превозените пътници и коефициентът на натоварване обаче остава поверителна информация. Освен Wizz Аir, между София и Варна в момента с три полета дневно лети и националният превозвач “България еър”. Цените, които авиокомпанията предлага през сайта си за последната седмица на октомври, започват от 56 лв. при включен само един ръчен багаж. Същите цени важат и за ноември и декември, когато вече ще е без конкуренция.  ", "date": "2018.09.04", "title": "Wizz Аir спира полетите между София и Варна"}
{"url": "http://www.classa.bg/%D1%81%D0%B2%D1%8F%D1%82/item/386725-%D0%B1%D0%B5%D1%80%D0%BB%D0%B8%D0%BD-%D1%80%D0%B0%D0%B7%D0%BF%D0%B0%D0%BB%D0%B2%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D1%81%D0%B8-%D0%BA%D1%8A%D0%BC-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B1%D0%B0%D0%BD%D0%BA%D0%B8", "text": "Едва доловима, макар и изключително съществена промяна се случва в Берлин: правителството на канцлера Ангела Меркел се влюбва в банките. Обичайно германските власти са по-привлечени към производителите на автомобили, инженерните предприятия и семейните компании на средната класа – двигател на износа в най-голямата европейска икономика. Досега страната бе в най-добрия случай безразлична, ако не и подозрителна, спрямо световната финансова индустрия – позиция, която бе споделяна до голяма степен от германската общественост в разгара на световната финансова криза, посочва в. Financial Times.     Но Меркел и нейният финансов министър Олаф Шолц от лявоцентристката Социалдемократическа партия на Германия (ГСДП) започнаха да променят позициите на страната спрямо международните кредитори, доближавайки се много по-близо до финансовия сектор. Шолц по-рано призова за преоценка на активната индустриална политика в полза на финансовия сектор. Той дори назначи за свой заместник Йорк Кукийс, който допреди това заемаше високопоставен пост в американския гигант Goldman Sachs. „Искаме да бъдем възприемани като държава, която цени факта, че банките създават работни места в Германия и носят капитал и ноухау“, посочи той пред Financial Times. Очаква се във вторник канцлерът да потвърди сближаването с реч от Фондовата борса във Франкфурт – символичното сърце на финансовия сектор в страната, за това как да градът да се позиционира като финансов център след Brexit. „Това е очевиден политически сигнал“, смята Йорг Рохол, президент на базираното в Берлин бизнес училище ESMТ и член на надзорния съвет към финансовото министерство. Промяната на германската политика частично се дължи на промяна във финансовото министерство. Бившият кмет на Хамбург Олаф Шолц се доказва като по-заинтересован от банките от своя предшественик Волфганг Шойбле, който в момента е председател на Бундестага. Въпреки това създалото се раздалечаване остава значително. „Разстоянието между Франкфурт и Берлин е голямо – не само в географски смисъл“, посочва председателят на BlackRock в Германия Фрийдрих Мерц, който преди това бе високопоставен член на парламента от Християндемократическия съюз на Меркел. Но Берлин започва да приема идеята, че финансовият сектор заслужава да бъде ухажван. Brexit, както и възможностите, които предлага заради компании, която се местят от Лондон в желанието си да останат в ЕС, бе катализаторът. Стимул за действие бе и фактът, че Франкфурт не успя да се пребори за дом на Европейския банков орган, който в крайна сметка се премести от Лондон в Париж. Ранен сигнал за настъпващата промяна беше и тазгодишното коалиционно споразумение между консервативния блок на Меркел и социалдемократите. В него се поема ангажимент Германия да стане по-атрактивна за компаниите, предоставящи финансови услуги, както и да се улесни уволнението на високопоставен персонал в държава с традиционно стриктно трудово законодателство. В същото време някои банкери във Франкфурт възприемат настоятелния призив на Шолц за създаването на големи, силни, международни германски банки като сигнал за одобрение за обединението между Deutsche bank и Commerzbank – тема, за която политиците в Белин избягват да говорят. Дeлът от 15% на правителството в Commerzbank превръща Берлин във важен актьор при сключването на каквато и да е било сделка. Но дори и тези, които приветстват по-тесните връзки между големите германски банки и Берлин, признават, че все още е необходимо да мине време, преди те да успеят да спечелят същото влияние като стотиците малки спестовни банки и сдружения в страната.", "date": "2018.09.04", "title": "Берлин разпалва любовта си към големите банки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386730-%D0%B7%D0%B0%D1%89%D0%BE-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D1%80%D0%BE%D0%B4%D0%B8%D0%BB%D0%BA%D0%B8%D1%82%D0%B5-%D0%BD%D0%B0-%D0%BA%D0%B0%D0%BA%D0%B2%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D1%81%D1%82%D0%B0%D0%B2%D0%B0%D1%82-%D0%B6%D0%B5%D1%80%D1%82%D0%B2%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D1%83-%D0%BD%D0%B0%D1%81", "text": "„Повечето родилки се страхуват, не толкова от болката, колкото от отиването си в родилното! В очите на почти всяка жена се появява ужас и отвращение, когато говори за ражданията си!“, пише относно системата за родилна грижа у нас Анелия Икономова, майка на три деца, която разказва личните си преживявания, как са се държали с нея:     ).   Проблемите с родилките у нас изникват отново и отново. Припомниха ги трагичните обстоятелства около смъртта на две родилки това лято у нас. Те говорят за множество „възпалителни процеси” години наред в страна, която иначе е с намаляваща раждаемост.     Двата трагични случая на починали при раждането млади и здрави жени са болезнен повод да приканим в центъра на дебата за качеството на родилните грижи най-после да бъдат поставени тези, за които те са създадени – майките и бебетата. Това е част от изявлението на „Мрежа за съвременна родителска грижа“. Оттам също така алармират, че „практиката в българските родилни зали неприемливо често се разминава с утвърдените от международни гайдлайни добри практики“. Впрочем, темата не е важна само за самите родилки и семействата им, а за всеки, който иска да живее в една страна с добро бъдеще. Включително онези лекари, акушерки, медицински сестри и санитари у нас, които съвестно и със сърце вършат работата си, защото такива има. Затова и реакцията не бива да е линчуване на медиците, а протест срещу етичните и професионални нарушения. И интерес към проблеми като настоящите. Някой може да каже следното: родилки умират навсякъде, потенциален риск за трагичен развой винаги има. И в допълнение ще бъде приведена познатата народна мъдрост:   „Родилката винаги е с един крак в гроба“…   Да, но не съвсем. Или даже – напротив, в рамките на една съвременна здравна система. Съществуващите язви се отнасят както за частната, така и за държавната система. Те са допълнително усложнени от влошаващите се професионални и работни условия за голяма част от медицинския персонал у нас. Сред тях са отношението към родилките, както и към пациентите като цяло; нездравословно високото ниво на секцио – средно над 40 % случаи спрямо естествени раждания (с което сме сред водещите в Европа); маргинализирането на акушерките в процеса на бременността и раждането (за повече по темата виж  ) и др. Нужна е и широка обществена дискусия за спорни методи като напр.   метода „Кристелер“ (начин за избутване на бебето с натиск върху корема), към който много родилки имат психологически страх и който може да доведе до отрицателни последици в определени случаи. Отделно от това, в страната ни все по-осезаемо се усеща липса на неонатолози, акушерки, медицински сестри, както и лекари, извършващи фетална морфология. След смъртта на родилката 33-годишната Ренета Томова от Сливен, започна спор дали действително е било скачано върху корема й, както родилката е споделила на майка си и на приятелка след раждането. От болницата МБАЛ „Д-р Иван Селимински“ заявиха, че след направената проверка не е установено да е скачано по корема на родилката. Предстоят резултати от медицински одит. Иначе принципно т.нар. метод на „Кристелер“ за избутване на бебето с натиск върху корема не е непознат в България, където не е официално забранен. Според някои експерти тази интервенция е вероятно в някои случаи да се прилага при един вид „пришпорване“ на процеса. Ето какво казва за него в интервю д-р Йете Клаусен, акушерка и преподавател по акушерство в Дания, по повод наблюдения на раждания в Словакия: „Установих, че вторият етап от раждането почти липсва, а е изместен от насилствено избутване на бебето и така е в много от балканските и източноевропейските държави, макар че по-често остава извън официалните документи. Ако поровите в европейската медицинска литература почти няма да откриете информация за метода „Кристелер“. В една от най-големите бази данни за акушерки изобщо не събират информация за него, затова е трудно да се прецени колко често се използва и с какви последици“ (виж  ). в повечето европейски страни, като продължава да се прилага у нас и в Словакия, Турция, Индия, Русия, Япония. Най-вероятно, много нужната дискусия за този метод и за други интервенции, очевидно няма да се състои, въпреки апела в неправителствения сектор за прилагане на специализиран протокол за поведение при раждане. Смъртта на предишната родилка, Маргарита, настъпи по-малко от месец преди Ренета. 38-годишната жена почина в Плевенската университетска болница след секцио. Трагедията повдигна въпроса за обезпокоително големия брой секцио у нас, с оглед и на това, че хирургичната намеса трябва да се извършва само при необходимост. Предпочитанието към секцио е явление на много места, но здравната каса на Великобритания например обяснява предварително на майките какви рискове крие процедурата при необходимост. Множество организации призовават за спешни мерки за обръщане посоката на тази тенденция, която има своите здравни минуси. В края на август започна петиция за подобряване на родилните грижи в България, в която на първо място е отбелязано искането болниците и медицинските лица „да третират родилките с уважение и да зачитат правото им на информирано съгласие“. В споменатата в началото статия „Родилно отделение, сектор Наказателна медицина“ авторката започва разказа си със следните думи: “Искам да изкажа безкрайно съчувствие и любов към всички майки, които са преживели ужаса на класическия тормоз и унижение, съпътстващ голяма част от ражданията в България!”. Факт е, че масово жени се оплакват от отношението по време на раждане, както и преди него. Понякога то е като към досаден или безумен клиент, който идва да провери за пети път дали смартфонът му е в ред. Но не, тук става дума за една неизразима болка, отчаяните викове които са например причина в разказ на Хемингуей съпругът на една индианка да се самоубие по време на раждането й.  Дали пък родилките всъщност не изпитват удоволствие да гледат израженията на хората наоколо си и експериментират с вокалните си умения поради вродени дефекти в характера? Не, една раждаща жена ДОРИ не е в състояние да регистрира израженията около себе си. А медицинският персонал от своя страна е привикнал, поради рутина не регистрира действителната болка, която повечето родилки изпитват. У нас явно на места се смята, че с непукизъм, грубо или пренебрежително отношение ще изкоренят този така неприятен изначален и „архаичен“ проблем, свързан с неудобството от виковете на родилката. Отново за отношението към пациентите като за първата буква в медицинската азбука, само ще преведа един личен спомен. Никога няма да забравя гласа на един лекар в съседната зала на тази, в която раждах самата аз. Думите   „Хайде млъквай вече!“   бяха отправени към жена, която раждаше без упойка, поради което крещеше много силно. Моите крясъци също бяха досадни за персонала. Не помня дали медицинска сестра или санитарка, но ясно запечатани някъде из мозъчните ми гънки са думите й, че ако викам много, ще „настроя персонала срещу себе си“. Повече за собствените си изживявания ще се въздържа да разказвам, понеже това не е статия, писана за мен. Тя опира до професионална и достойна грижа за родилките, т.е. за настоящето и бъдещето ни. Под „нужно отношение“ може да се разбира следното, което има етичен, но и практически смисъл: достойно и уважително отнасяне и разговор с пациентката; надлежното й информиране за състоянието и процедурите. И не на последно място – търпение при обясненията или при емоционален израз на болките. Също и отговори на задаваните от него въпроси. В крайна сметка това не е пожелателно поведение, това са права на пациентите, нашите права. И всеки от нас трябва да е наясно, за да е подготвен следващия път при евентуален лаконичен, ироничен, неясен, объркващ или липсващ отговор. Защото всеки може да бъде в ролята на медицинския специалист – здрав (в идеалния случай), с надмощие поради знанията, опита и позицията си. Не всеки обаче може лесно да влезе в ролята на пациент. На раждаща жена – да не говорим… Да следваш професионалните стандарти, както и етичните, е толкова просто, хуманно и наложително. Защо тогава то се оказва толкова сложно в контекста на нашата здравна система? Можем да се надяваме този въпрос да е излишен за бъдещите родилки. А за предишните и настоящите…Тук е належащо да оставим многоточие.", "date": "2018.09.04", "title": "Защо се страхуват родилките? На какво отношение стават жертва в болниците у нас?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386726-%D0%B1%D1%80%D0%B5%D0%BA%D0%B7%D0%B8%D1%82-%D1%81%D1%82%D1%80%D1%83%D0%B2%D0%B0-%D1%81%D0%BA%D1%8A%D0%BF%D0%BE", "text": "Макар че Великобритания още е част от Европейския съюз, гласуването за излизане от блока вече ѝ е струвало над два процента от брутния вътрешен продукт, показва анализ на UBS Group AG, цитиран от Bloomberg. Банката изчислява, че брутният вътрешен продукт на страната вече е с 2,1 процента по-нисък, отколкото щеше да е, ако Великобритания бе гласувала да остане в Европейския съюз. Инвестициите са с четири процента по-малко, вътрешното търсене – с 1,7 процента, а инфлацията е с 1,5 процента по-висока. Великобритания успя да избегне рецесията, прогнозирана от някои, но растежът на икономиката изостана от останалите големи икономики. UBS казва, че синхронизираният растеж на световната икономика през последните две години са помогнали за компенсиране на част от негативните ефекти от Brexit.", "date": "2018.09.04", "title": "Брекзит струва скъпо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386727-%D0%B7%D0%B0-%D0%BE%D0%B1%D1%89%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на тол системи и таксите за ползване на пътищата в региона да бъдат уеднаквени. Такова предложение направи днес премиерът Бойко Борисов в Подгорица по време на съвместната пресконференция с премиера на Черна гора Душко Маркович, съобщават от правителствения пресцентър. Борисов е на еднодневно официално посещение, съобщи clubZ. По думите на Борисов ако идеята му за тол таксите се прeтвори в реалност, Балканите могат да станат „мощна икономическа зона\". В самата България се очаква въвеждане на тол система от следващата година. „Рисковано, но и с много воля, постигнахме значителни резултати по процеса за евроинтеграцията на Балканите. Мисля, че до края на годината Черна гора има реалния шанс\", каза още българският министър-председател и посочи, че трябва да се работи активно, за да може страната да затвори още две глави от предприсъединителния процес. Борисов заяви и че ще бъде създадено смесено дружество между двете страни за пренос на електроенергия. „Мисля, че това ще е успешен проект. Надявам се през следващите месеци да направим икономически форум, да подготвим една подобна структура. Черна гора и Италия правят нещо уникално. Ние имаме енергия, можем да направим нещо подобно\", каза премиерът. По думите му това ще е един балкански проект с участие на всички държави, които имат интерес. По отношение на миграцията българският премиер отново подчерта, че всяка държава на външна граница, трябва да полага усилия за справяне с миграционната вълна. „България го е направила – изграждане на съоръжение, много техника, видеокамери, и имаме нула миграция. Така че ние показахме, че можем\", допълни Борисов. Маркович благодари за усилията на страната ни за поставянето на европейската перспектива за страните от Западните Балкани във фокуса на обсъжданията в Европейския съюз. Той оцени положително резултатите от проведените срещи по време на Българското председателството на Съвета на ЕС, както и подписаната от всички европейски лидери в София декларация за интеграцията на страните от региона. По-късно Борисов бе награден с орден „Черна гора\" с лента от президента Мило Джуканович.", "date": "2018.09.04", "title": "За обща тол система на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386728-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%87%D0%BA%D0%B0%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F", "text": "Заради продължаващата и във вторник стачка на Общогръцката морска федерация се очакват проблеми с плаването до и от островите в цяла Гърция, предупреждава посолството на България в Атина. Това съобщиха от МВнР. От външното ни министерство припомнят, че синдикатът насрочи 24-часова стачка в понеделник, когато реши тя да бъде продължена и на следващия ден. Всички категории кораби ще останат в пристанищата и няма да обслужват редовните линии. В случай на необходимост засегнатите от стачните действия българи могат да потърсят допълнителна информация на телефоните на посолството: +30 210 674 8105 и +30 210 674 8106, както и на мобилен +30 6937 096220. Гражданите могат да се свързват и с бреговата охрана на Гърция, както и с туристическите компании, чиито услуги са използвани при резервациите.", "date": "2018.09.04", "title": "Проблеми заради стачката в Гърция"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386719-%D0%B0%D0%BD%D0%B0%D0%BB%D0%B8%D0%B7%D1%8A%D1%82-%D0%BD%D0%B0-%D0%B8%D1%81%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BF%D1%83%D1%81%D0%BA%D0%B0-%D0%BA%D0%BE%D1%80%D0%BC%D0%B8%D0%BB%D0%BE%D1%82%D0%BE-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Кабинет с ниска компетентност по отношение на IT-технологиите и тяхната значимост в съвременния свят не може да изгради електронното управление, от което се нуждае модерна България.   Институтът за стратегии и анализи (ИСА) публикува политическия си анализ за събитията в България, в Европа и в света през месец август 2018 година под заглавие:     ВЛАСТТА - ПОД НАТИСК. КАБИНЕТЪТ – В КРЪГОВА ОТБРАНА ВОЙНАТА С ПРЕЗИДЕНТА ПРИДОБИ НОВИ ИЗМЕРЕНИЯ ГЕРБ – ПЪЛНА ДОМИНАЦИЯ НА МЕСТНО НИВО. ЦВЕТАНОВ КАТО ДВОЙНИК НА БОРИСОВ БСП ВТВЪРДИ ТОНА, НИНОВА ДЕЙСТВА БЕЗ КОМПРОМИС РАСТЕ ОПАСНОСТТА ОТ НАКАЗАТЕЛЕН ВОТ   Приеманият за отпускарски месец август се превърна в един от най-динамичните във вътрешнополитически план. Събитията не позволиха нито ден без политически новини в широкия диапазон от скандали (блокирането на Търговския регистър и фалитът на „Олимпик“), протести, правителствени заседания, извънредно свикване на парламента. Напрежението в страната е видимо.  Задаващите се високи цени на енергоносителите може да отключат спонтанни протести през есента. Липсва перспектива за бъдещето, отсъства общонационална кауза, обществото е дълбоко разединено, на практика българинът е във война със себе си и с околните. Чувството за нация отсъства. Трусовете в по-малкия коалиционен партньор , натрупването на все повече нови точки на напрежение в почти всички обществени сфери и липсата на каквито и да е реформи вкарват с все по-голяма сила темата за предсрочни парламентарни избори.     Идеята за доминираща в България безалтернативност, социална апатичност и дори овчедушие , която се лансира в публичното пространство, е в ярко противоречие с политическата теория и практика. Политиката няма край. Тя е процес. При евентуални предсрочни избори не изключваме наличието на сериозен наказателен вот. Кабинетът се озова в кръгова отбрана вследствие на собствените си бездействия и в по-малка степен - действия. Държавата реално е блокирана. Премиерът вече се занимава персонално с почти всичко , дори до най-ниските проблемни нива – решения на общински съвети за строеж на плаж, неуредици с детски хор, разлив на мазут, пътища и т.н. Това обезсмисля институционално държавата и вкарва личността му в капана на невъзможното управление на времето за значимото около политическия процес. Борисов вече трудно удържа кормилото на властта.  През близо 10-те години начело на държавата той концентрира цялата власт в себе си и сега се огъва под тежестта на цялата отговорност за нея. Демокрацията е разпределение на отговорности, а не тотална концентрация на такива – от съдбата на лъвчетата до детския радиохор, който отиде да пее под неговите прозорци. Реакцията на премиера закъсня по отношение на Търговския регистър.  Борисов не осъзна колко сериозно е случилото се и какви проблеми създава то за държавата. Сривът на Търговския регистър за толкова дълъг период е срив на държавността. Събитието е показателно и за капацитета на кабинета за изграждането на е-правителство в България. Кабинет с ниска компетентност по отношение на IT-технологиите и тяхната значимост в съвременния свят не може да изгради електронното управление,  от което се нуждае модерна България. На фона на срутващото се доверие в институциите  президентската институция е единствената, която остава с висок рейтинг . Това е и самозащитен рефлекс на обществото, въпреки ограничените правомощия на президента в оперативната политика. Измислени скандали, които целят да ерозират доверието към държавния глава, само засилват този рефлекс. Самоубийственият нагон при патриотите достигна нови върхове.  Сидеров и Каракачанов направиха коалиция в коалицията и изолираха НФСБ. Сидеров преследва фиксирано и грубо Симеонов, унижава го почти всекидневно и вече е ясно, че това се прави целенасочено - или за изхвърлянето му от коалицията, или за свалянето на правителството.  Патриотите сами разказаха на целия свят, че са франчайзингови дружества, свързани с различни олигарси , с чиито имена открито се обвиняват взаимно. Очевидно е, че груповият им престой във властта не продуцира политика, но за сметка на това е безпрецедентен спектакъл на разкритията за властта. Блокирането на Търговския регистър е събитие с огромно значение,  което тепърва ще отеква в политиката и икономиката на страната. Подкопа се доверието в една от най-важните за бизнеса и гражданите институция, а оттам - и към държавата. Не по-малко сериозно е, че бе компрометирано и доверието на чуждестранните инвеститори, от които България отчаяно се нуждае. Под съмнение е българският пазар и условията за функционирането му. Трябва да е ясно, че не ниските данъци, както дълги години у нас се лансираше, привличат чуждите инвестиции, а нещото, което се нарича „сигурност“. Няма ли сигурност и доверие – няма кой да дойде. Прехваленият корпоративен данък, който у нас е 10%, в Унгария е 9%, а в Естония дори е нулев. Особено опасно за правителството е отдалечаването на страната от Шенген и Еврозоната заради пробива в най-големия и важен кибер масив в страната. Проблем е и конспиративният характер на коментарите и теориите около срива, който продължи немислимите за съвременните условия 17 дни. Българската стопанска камара (БСК) отчете пълен срив на чуждите инвестиции и декапитализиране на страната.  Работодателската организация изнесе данни, че през миналата година общите инвестиции са били 18,947 млрд. лв., като чуждите инвестиции са 1,858 млрд. лв., тоест една десета от общата сума. През 2007 г. съотношението е било обратното – 98,6% от общите инвестиции в страната на стойност 17,962 млрд лв. са били от чужбина. Безработицата бележи спад, като в София почти няма такава.  Трябва обаче сериозен анализ какви са причините за явлението, доколко влияе емиграцията и какви кадри напускат България, постявайки все по-големи препятствия пред бизнеса. Бързи институционални реакции правителството демонстрира след трагедията на пътя край Своге с многобройни жертви.  Но това вече не е достатъчно. Обществените реакции и обвинения не изчакаха нито експертизи, нито официални информации, нито дори изясняване на параметрите на случващото се. Дотам стигна липсата на толерантност и доверие в управлението. Заговори се за „пътна мафия“. Отключи се обществено недоволство, което се насочи към държавата. Инцидентът „Своге“ с целия си бекграунд показва тотален срив на всички държавни институции и органи.  Една фирма се оказа над държавата, отказвайки да изпълнява предписанията на държавните структури. Подобно поведение води само до извода за  политически чадър и милиони, вложени в осигуряване на политическия заслон. Рухна четвъртата по големина застрахователна компания в страната - „Олимпик“, с почти 200 000 полици гражданска отговорност. Парите са изнесени от страната. Комисията за финансов надзор влезе в публичното полезрение с оставката на ресорния заместник-председател (Ралица Агайн), която бе поискана от финансовия министър. Председателката на органа влезе в пререкание с нея и между двете заваляха обвинения за отговорността за случилото се. Управляващите подцениха Агайн, която направи медиен рейд, за да се защити и реално вкара бившия си работодател в обяснителен режим. Рано или късно ще трябва да се постави въпроса за дейността на регулаторните органи у нас, оправдани ли са петцифрените заплати  (без да се броят допълнителните бонуси), при положение, че премиер и президент взимат неколкократно по-малко от тях. Върнахме се в политическия дневен ред на 90-те години,  когато охранителни фирми и свързани с тях лица от служби за сигурност и обществен ред и политика отново са в центъра на публичното внимание и новини. Думата, която се повтаря, за да обозначи явлението, е „срастване“. По Черноморската дъга има друга държава  – с обързване на силов бизнес, местна власт, полиция и т.н. Работодател на издирвания от Интерпол Димитър Желязков се оказа бивш директор на полицията в Бургас, а задържани с него бяха настоящ общински съветник и бивш депутат. ПРОГНОЗА НА ИСА: Съдбата на кабинета е неясна, но изглежда че късметът не е на негова страна  и всяко събитие, независимо от мащаба си, може да се превърне в капсул детонатор за неговия край. Това може да се случи или по волята на управляващите, или по независещи от тях причини - както вътрешнополитически, така и външнополитически. Всяка тема, дори смъртта на родилката в Сливен, се превръща в национална. Ситуацията не предполага изработването на устойчиви прогнози поради летливостта около управлението и изброените фактори. Категорично обаче събитията през август оформиха картината на 10-годишната държава на ГЕРБ. Предстои тежък политически сезон с крайно изострена политическа конфронтация. В страната вървят дълбоки идеологически трансформации. Патриотите демонстрират видим стремеж към либералните избиратели (компромисът за името Северна Македония, въздържали се за Истанбулската конвенция в Европарламента, обслужване на интересите на големия бизнес). БСП все по-плътно се утвърждава като социално-консервативна формация в унисон с доминиращата парадигма в Централна и Източна Европа. „Да, България“ и ДСБ заемат водещи позиции в ляво-либералното европространство (за Истанбулската конвенция, джендъризъм, мигранти, граждански свободи, мултикулутурализъм, екология). Декларациите на лицата, заемащи висши публични длъжности, показаха една порочна практика на смесване на държавното с частното.  Служители на държавна заплата декларираха милиони в пари и активи, които няма как да бъдат заработени в държавния сектор за столетие. Очевидно, държавните институции, болници, правоохранителни организации, БАН и т.н. се използват за плацдарм за развиване на паралелна дейност в частния сектор. Държавното се разглежда като лост за прокарване и развиване на частното. Такъв модел е успешен за частното, но е пагубен за държавното, което се вижда ясно по мястото на България във всички възможни индекси, класации, статистики. От Първата световна война насам се е превърнало в азбучна истина, че  външната политика на България е едно от най-слабите й места – цели,  задачи, реализация, кадри, имидж, организация. В момента около Македония се разиграва поредният срив на дипломатическото поле. Българо-македонските отношения регресират . Въпреки обявения курс към сближаване между двете правителства и историческите компромиси от българска страна, антибългарските рецидиви продължават с нова сила. Аргументите на македонското правителство, че това са изявления само за вътрешна употреба (Заев: Илинденско-Преображенското въстание е македонско) с оглед на предстоящия референдум, не са извинение, нито вършат работа на София. При тези развития трябва да се даде ясен знак кои сме и какво Македония може да си позволява по отношения на нашата държава, история и национално достойнство.  Комисията за общата история следва да бъде разпусната . Няма основания македонските историци да приемат нашите тези. Създава се терен за безсмислено говорене и се харчат финансови и времеви ресурси, от които България се нуждае за по-смислени цели. Кибервойските се превръщат в едни от най-важните войскови части на съвремието. Естония вече създаде такава армейска част. България трябва да инвестира бързо в създаването на кибер полк. Вътрешнополитическите проблеми на американския президент Тръмп ескалират  с оглед на приближаващите ключови за съдбата на американската политика предстоящи избори за Конгрес. Във външнополитически план продължава линията на американски изолационизъм и прагматизъм. Отношенията с Русия са едновременно парадоксално диалогични и санкционно влошаващи се. ЕС продължава да търси изход от мигрантската криза,  която отново изби на първо място в дневния ред на общността. Формирането на антиимигрантски управления и настроения вече има ефекта на доминото (Вишеградска група, Австрия, Италия, Бавария) и не изключваме възможността да залее Европа през пролетта на 2019 година, когато са редовните избори за Европейски парламент. Т урската лира продължи да пропада  вследствие на сблъсъка между Вашингтон и Анкара около задържането на американския пастор, който Ердоган се опитва да размени за проповедника Гюлен. Американските санкции срещу Турция удариха косвено ЕС и многомилиардните европейски инвестиции в турската икономика.  НАТО е на изпитание и скоро - на кръстопът. Политическата трансформация на антилиберална основа на западния свят - независимо дали е устойчива или моментна, е безспорен факт. Преди година бе немислимо американски президент да каже, че не отговаря на въпроси на медия за фалшиви новини като CNN, а руският президент да е почетен гост на сватбата на външния министър на страната председател на ЕС – Австрия. Прагматизмът изтласка лицемерния ценностен либерален универсализъм.  Германия продължава строителството на „Северен поток 2“, въпреки съпротивата на Вашингтон и инвестира ударно (над милиард) в Унгария, въпреки обвиненията в недемократичност на режима на Орбан. В световен план с нова сила се поде темата за климатичните промени.  Повод станаха рекордните жеги, особено в Северна Европа, пожари, потопи. България също усети влиянието на негативните процеси, но по посока на студено лято, наводнения, включително с много щети. Оттук насетне темите за екологията, опазването на природата, електрическите автомобили, пластмасата, пречистването на водите, екологичното съзнание и възпитание ще стават все по-централни и важни. Вече не може да има управление без екологична компонента в тялото си.   Анализът е изготвен от екип в състав:      ", "date": "2018.09.04", "title": "Анализът на ИСА: Борисов изпуска кормилото на властта!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386720-%D0%B3%D0%B0%D0%B4%D0%B6%D0%B5%D1%82%D0%BE-%D0%BD%D0%B0-%D0%B3%D1%80%D0%B8%D1%88%D0%BE-%D0%B5-%D0%BA%D0%B0%D1%82%D0%BE-%D1%80%D0%B0%D0%B7%D0%B3%D0%BE%D0%BD%D0%B5%D0%BD%D0%B0", "text": "Приятелката на Григор Димитров - Никол Шерцингер, продължава да провокира феновете с в социалните мрежи.  Както БЛИЦ СПОРТ писа,   В Брашов тя впечатли с тоалет, наподобяващ бельо. Сега американката публикува нова снимка от горещата вечер в Брашов. Този път тя се е разчекнала предизвикателно пред отрупана маса, а погледът й е мръснишки. Под фотоса Шерцингер е написала:  \"Какво прави малко салам и кашкавал с мен\".              ", "date": "2018.09.04", "title": "Гаджето на Гришо е като разгонена"}
{"url": "http://www.classa.bg/%D1%81%D0%B2%D1%8F%D1%82/item/386713-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B2%D0%B5%D0%B4%D0%BD%D1%8A%D0%B6-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Президентът на Турция, Реджеп Тайип Ердоган, обяви необходимостта да се сложи край на господството на долара в международната търговия, съобщи Анадолската информационна агенция.   \"Сега трябва да прекратим постепенно господството на долара веднъж завинаги, използвайки националните пари между нас\", каза турският лидер в рамките на бизнес форум в Турция-Киргизстан, проведе в столицата Бишкек. Той декларира, че зависимостта от долара в световната търговия се превърна в голям проблем.   В средата на август, турският президент заяви, че страната му се готви да извършва разплащания в национални валути с Русия, Китай, Иран и Украйна. Ердоган заяви, че би искал също така да използва еврото в търговията с Европейския съюз.   Тази инициатива на турския президент идва докато страната е изправена пред остра криза на лирата. Валутата е спаднала с 40% спрямо долара от началото на годината, заради опасения на инвеститорите за политиката на турската Централна банка и споровете на Анкара със САЩ   Президентът на САЩ, Доналд Тръмп, наложи през август двойни мита на стомана и алуминий, внос от Турция, след което стойността на лирата спрямо долара достигна рекордно дъно.   Междувременно Анкара отговори чрез повишаване на митата за различни стоки в САЩ, в отговор на техните \"умишлени нападения\" срещу турската икономика", "date": "2018.09.04", "title": "Ердоган: \"Трябва да се сложи край на господството на долара веднъж завинаги\""}
{"url": "http://www.classa.bg/%D1%81%D0%B2%D1%8F%D1%82/item/386714-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE-%D1%87%D0%B0%D1%81%D1%82%D0%B8%D1%82%D0%B5-%D0%BD%D0%B0-%D0%B0%D0%BB%D0%B8%D0%B0%D0%BD%D1%81%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0-%D0%B2%D0%BE%D0%B9%D0%BD%D0%B0", "text": "Украинският „Апостроф“ през устата на руския журналист Пол Фелгенхауер наскоро съобщи, че Русия се готви за световна война. Съществува усещане, че както авторът на статията, така и изданието, което я публикува, са силно заинтересовани от това Русия да я разпали - необходимо е да се докаже нейният агресивен характер. Публикацията завършва с информация за това как Русия се е разширила през последните 500 години, опитвайки се да внуши на доверчивите народи, че нейната военна политика е чисто отбранителна по своята същност. В същото време на доверчивите народи по някаква причина не се разказва историята на Америка, както на Северна, така и на Южна. По този начин основното доказателство за подготовката на Русия за нова световна война е провеждането на военните учения „Изток-2018“ от 11 до 15 септември, в което ще вземат участие войските на Източния и Централния военни райони, корабите на Северния флот, самолетите от далечната и военно-транспортната авиация. Подразделения на армиите на Китай и Монголия ще се присъединят към ученията. На маневрите, които ще бъдат разгърнати в Сибир и Далечния изток, ще участват 300 000 войници.     По-нататък се представя статистиката за ученията на руските въоръжени сили, проведени през предходни години. И се доказва, че в количествено отношение работата стриктно увеличаваща се. Вярно, статистиката е доста странна, фелгенхауеровска. Министерството на отбраната на Руската федерация заяви, че преди три години в ученията участват определен брой военнослужещи, но защото военното министерство на Русия винаги лъже, то се изчислява, че всъщност е имало много повече. Измамата се повтаря през следващата година, така че истинската фигура е такава... И догодина на ученията в Кавказ ще има поне 400 000 души, предсказва Фелгенхауер. Това е такава неоспорима логика. Следва да се отбележи, че всички големи руски военни учения се предхождат не от предположения, а от „точните прогнози“ на Запада за истинската заплаха, която те представляват за Европа. Миналогодишното упражнение „Запад-2017“ се проведе през септември на територията на Беларус. В него бяха включвени 13 хиляди войници (Фелгенхауер твърди, че са били почти 300 хиляди). В същото време всички бяха уверени, че тази огромна сила ще премине границата и ще започне да окупира прибалтийските страни. И това е само началото. Защото „главният враг на Русия, разбира се е Америка, а също така и нейните съюзници и сателити като Украйна“, казва експертът по военна стратегия и тактика. Пише, без да забелязва, че думата „сателит“ (абсолютно, трябва да кажа, справедливо) трябва сериозно да обиди потомците на „великите укри“. Те се смятат за съюзници на САЩ, но не и за васали. Разбира се, статията прогнозира краха на „агресивните планове на Русия“: „Русия, както винаги, планира война с цялото земно кълбо. Макар и, разбира се, Кремъл да има съюзници като например, Киргизстан“, иронизира авторът. Въпреки това, както се казва, той мами - Китай, който има мощни въоръжени сили, участва в ученията. И това участие в ученията по никакъв начин не е повърхностно. В края на август Министерството на отбраната на КНР излезе с изявление, в което се казва: „Целта на тези учения е да се засилят и развият руско-китайските отношения на всеобхватно стратегическо партньорство и сътрудничество, да се задълбочи практическото приятелско сътрудничество между въоръжените сили на двете страни“. Разбира се, нито Русия, нито Китай, противно на прогнозите на „Апостроф“, нямат намерение срещу земното кълбо. И срещу Америка също. И дори срещу Украйна, която се държи като чакала Табаки при тигъра Ширхан от приказката на Киплинг. Въпреки това, ще се наложи да бъдем готови в случай, че такова желание изведнъж се появи у „световния жандарм“, който губи своите позиции по света. Необходимо е да се каже, че опасенията на „Апостроф“ относно това, че ученията ще бъдат скрити със завеса на секретност от „цивилизованата общност“, са абсолютно безпочвени. Всички заинтересовани наблюдатели, както от НАТО, така и от военните министерства на различни държави, са поканени да участват. Военните аташета на Унгария, Германия, Гърция и Великобритания вече изразиха съгласието си да дойдат в Сибир. Несъмнено до 11 септември ще се събере голяма компания от чуждестранни наблюдатели. В същото време ученията на НАТО през пролетта и есента са почти непрекъснати. И годишният им брой постоянно се увеличава. Тази година са планирани 106 съвместни и 180 национални маневри. Ако съберем броя на участващите в тях военнослужещи, то със сигурност ще надхвърлят един или два милиона. Интензивността на подобни мероприятия в близост до руските граници вече е достигнала до показателите на Студената война. Само през първата половина на 2018 г. в Полша, Латвия, Литва и Естония бяха проведени 20 учения на НАТО с различна интензивност. Всички те са изградени по един сценарий. Първата фаза е отражение на нападението на „руските войски“. Второто е прехвърлянето на допълнителни сили. Третият е преход към настъпление с навлизане на територията на „противника“. Някои маневри се планират по такъв начин, че напредващите войски на НАТО да влязат в контакт с населението на заловените територии. За това се привличат статисти, които говорят руски. Разбираемо е, че при това се имитира руската гражданска и военна техника. Ако \"Восток-2018\" се провежда далеч от нечии чужди граници (особено тези на балтийци, украинци и поляци, които зад всеки храст намират злобен руски окупант), то ученията на НАТО „Анаконда“ не са толкова далеч от руска територия, в Полша. В същото време в тях участваха 100 хил. души, от които 20 хиляди са поляци. По концентрация на единица площ това е съществено по-плътно от 300 000 души, „размазани“ по огромните разстояния на Сибир и Далечния Изток. Учението включваше 5000 единица бойна техника, 150 самолета и 45 кораба. Смята се, че това е реакцията на НАТО на гореспоменатите руско-белоруски учения от миналата година. И по размах отговорът надминава „Запад-2017“ седемкратно. Така че кой-кого, в края на краищата, се опитва да напада.", "date": "2018.09.04", "title": "Единствено частите на Алианса могат да се готвят за голяма война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386715-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%80%D1%8A%D0%B1%D0%B0", "text": "България отдавна не се управлява ефективно – тя се носи по инерция. Липсата дори на елементарно усилие и активност, от страна на институции и власти, започва да става все по-очевидна. Усещането е като за разпад в полунапусната къща, която никой не се наема да ремонтира, защото не вижда смисъл. Пътища и сайтове се сриват – красноречив образ. Трупането на гнева може да продължи и по-дълго, но веднъж натрупан, той може да се отприщи по най-незначителен повод. А за Борисов е жизненоважно как ще се оттегли от властта. Мисля, че Бойко Борисов никога не е бил толкова близо до ръба. Досега винаги е успявал да се измъкне от всякакви ситуации и е проявявал изключителен инстинкт за самосъхранение. От всички политици на прехода той успя да задържи най-дълго доверието към себе си в значителен брой избиратели, така че да е на върха. Сега е на ръба да загуби именно това и да започне да слиза надолу. Решението му да махне трима министри показва, че Борисов отлично си дава сметка за това. Работата е там, че обръчът от бушони, които гърмят, за да пазят него, все повече се стеснява. Съвсем скоро той ще се превърне в тежест на всички, които сега имат достъп до властови и финансови ресурси заради него и го крепят, защото ГЕРБ продължава да е първа политическа сила. В момента, в който процентите се смъкнат под тези на БСП, ще започне много бърз срив, а на Бойко Борисов ще му е много трудно да оцелее за четвърти път във властта. Гневната реакция срещу управлението по повод трагичната катастрофа край Своге е ясен знак, че управлението на ГЕРБ навлиза в своя залез. Спомням си много добре, че подобни реакции имаше срещу Костов няколко месеца преди да загуби катастрофално изборите. Една луда жена на таксиметров шофьор удуши детето си, но вестниците написаха “България уби дете”, а таксиджиите блокираха Народното събрание. Това се случи през март 2001 година. Никой не подозираше, че царят ще влиза в политиката, а победата на СДС на изборите през юни изглеждаше предизвестена. Гневът срещу управлението на Костов обаче витаеше във въздуха и избухваше по всеки повод, независимо дали бе справедлив или не. Правя тази аналогия, защото ми се струва, че същото се случва в момента с Бойко Борисов. Не мисля, че управляващата коалиция ще се разпадне. Струва ми се абсурдно Патриотите да я напуснат, а Валери Симеонов се прави на интересен и се опитва да изглежда, че нещо зависи от него. Дори и без НФСБ властта ще оцелее и това много ясно бе казано от Волен Сидеров и Красимир Каракачанов. Времето сега работи за тях, както и за БСП, защото имиджово те нищо не губят – губи само ГЕРБ. Мисля, че пред Борисов има два варианта – да направи предсрочни парламентарни избори през май догодина с изборите за Европейски парламент или да ги направи през есента, заедно с общинските. Дори ми се струва, че след година ще е твърде късно, защото износването на образа му ще е минал своя предел. Свидетели сме на скандал след скандал – само през отпускарския август имаше три много сериозни: спирането на Търговския регистър (който според мен е най-големия скандал); фалитът на застрахователна компания и оставките на трима министри, заради подозрения в корупция при строителството на пътища. Това изглежда като тенденция, защото от няколко месеца насам не е имало дори една седмица затишие. Следя новините ежедневно и го знам със сигурност. А и България отдавна не се управлява ефективно – тя се носи по инерция. Липсата дори на елементарно усилие и активност, от страна на институции и власти, започва да става все по-очевидна. Усещането е като за разпад в полунапусната къща, която никой не се наема да ремонтира, защото не вижда смисъл. Пътища и сайтове се сриват – красноречив образ. Трупането на гнева може да продължи и по-дълго, но веднъж натрупан, той може да се отприщи по най-незначителен повод. А за Борисов е жизненоважно как ще се оттегли от властта. Досега прояви майсторство в овладяването и задържането й, но следва най-висшият пилотаж – да слезе безболезнено от сцената. Лично за мен това ще е много интересно за наблюдение, защото не се сещам за друга аналогия в историята на следосвобожденска България. Президентските избори са твърде далеч, за да се опита да се пенсионира там, въпреки, че очевидно иска и поради тази причина ГЕРБ непрекъснато бие по Румен Радев, впрочем все по-неуспешно. Изгледите да остане премиер в тази абсурдна коалиция никак не са добри за личния му образ, който така грижливо пазеше в последните 18 години. Само за няколко месеца той може да се превърне от обичан и харесван от мнозина в мразен от почти всички. Това е ръба, за който говорих в началото на този коментар. В някакъв смисъл Борисов е в капан, а дали ще успее да се измъкне и този път предстои да видим. ", "date": "2018.09.04", "title": "Борисов на ръба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386716-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B7%D0%B0-%D0%BF%D1%8A%D1%80%D0%B2%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D1%81%D0%BB%D0%B5%D0%B4-%D0%B2%D0%B0%D0%BA%D0%B0%D0%BD%D1%86%D0%B8%D1%8F%D1%82%D0%B0", "text": "На дневен ред е народните представители да се произнесат дали да разрешат тютюнопушенето в обособени помещения чрез промени в Закона за здравето Днес в Народното събрание се открива новият политически сезон, напомня Новини.бг. Очаква се по традиция това да стане с декларации за приоритетите на парламентарните групи. Дневният ред на заседанието включва първо четене на промени в Закона за здравето, както и три годишни доклада за 2017 г. - един на Българската академия на науките (БАН) и два на Комисията за регулиране на съобщенията (КРС). Депутатите ще се произнесат дали да разрешат тютюнопушенето в обособени помещения чрез промени в Закона за здравето, внесени от депутати от „Обединени патриоти”. Връщането на стария режим в закрити обекти бе предложено от вицепремиера Валери Симеонов с мотива, че настоящата забрана не се спазва, а туристическите обекти търпят загуби. С промените се предвижда по подобие на обособени самостоятелни помещения за пушене в летищата, такива да могат да се открият и на не повече от половината от търговската площ на заведения за хранене и развлечение. МС ще определя с наредба изискванията, на които трябва да отговарят тези помещения. При нарушения глобите се завишават двойно. Две комисии - на Здравеопазването и по Икономическа политика и туризъм, вече отхвърлиха законопроекта. В програмата е и ратификация на Спогодбата между Република България и Кралство Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане. По правилник есенната сесия започва в първата сряда от септември, но преди лятната ваканция депутатите решиха да заседават извънредно на 4 септември, за да могат да почиват на 7 септември.      ", "date": "2018.09.04", "title": "Депутатите се събират за първо заседание след ваканцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386717-%D0%BE%D1%89%D0%B5-%D1%82%D1%80%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0%D1%80%D0%BE%D1%87%D0%B5%D0%BD%D0%B8-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B8-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0,-%D0%B4%D0%B8%D0%BC%D0%BE%D0%B2,-%D1%86%D0%B0%D1%87%D0%B5%D0%B2%D0%B0", "text": "По-рано през годината подадоха, а после оттеглиха оставките си Бисер Петков и Теменужка Петкова Още трима министри са нарочени за отстраняване, сочат източници на Епицентър.бг. Това са Николина Ангелкова - на туризма, Нино Димов - на екологията и Цецка Цачева - на правосъдието. Срещу работата и на тримата отдавна има доста възражения. Вицепремиерът Валери Симеонов, бунтарят в правителството, отдавна призовава Ангелкова да бъде сменена като министър. Нейната оставка може да бъде ключ към сдобряването на НФСБ с останалата част от управляващата коалиция, независимо от успешния туристически сезон.     Нено Димов пък може да бъде жертван заради зелените. Те също отдавна са го взели на прицел. Срещу работата на цецка Цачева има дълъг списък \"прегрешения\". Последното е сривът на Търговския регистър, който изправи пред сериозни трудности бизнеса у нас. Но освен това правосъдното министерство има и други, по-остри трески за дялане. В навечерието на Великден от строго охранявания Цетрален софийски затвор избягаха двама затворници - Владимир Пелов и Радослав Колев. По-късно Пелов бе убит в бандитска престрелка. От Колев още няма и следа. В петък премиерът Бойко Борисов поиска оставките на трима министри - на строителството, вътрешните работи и транспорта Николай Нанков, Валентин Радев и Ивайло Московски заради трагичния инцидент край Своге. В жестока катастрофа на 25 август загинаха 17 души, а 27 бяха ранени. И тримата подадоха оставки. В началото на годината подада оставки, но после те бяха изтеглени, други двама министри - на енергетиката Теменужка Петкова и на социалната политика Бисер Петков. Теменужка Петкова заяви готовност да си отиде от властта заради скандала с продажбата на ЧЕЗ на Гинка Върбакова. Петков пък бе готов да поеме отговорност заради протестите на майките на деца с увреждания, продължили повече от месец. Сега отново се заговори, че Бисер Петков също може да излезе от състава на правителството.    ", "date": "2018.09.04", "title": "Още трима министри нарочени за оставки - Ангелкова, Димов, Цачева?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386718-%D0%BA%D0%BE%D0%B9-%D0%B5-%D0%B2%D0%B5%D1%82%D0%BA%D0%BE-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2", "text": "    Арабаджиев се сочи като първия български бизнесмен, който притежава два частни самолета, известен е със страстта си към луксозни коли. В края на 2013 година Комисията по досиетата на кредитните длъжници разсекретява агентите, кредитни милионери на банка \"Хеброс\"-Пловдив. Точно там попада името на Вълчо Кузмов Арабаджиев като агент Стефан към ОУ на МВР-Пловдив, отдел Държавна сигурност. Фирма, в която той е бил съдружник, е един от големите длъжници на фалиралата банка, съобщава Novini.bg. След 1989 година хотелиерът се прекръства от Вълчо на Ветко. През уикенда стана ясно, че Ветко Арабаджиев и съпругата му Маринела са обявени за общодържавно издирване. Издадена е европейска заповед за арест и червена бюлетина за издирване от Интерпол. При акцията на прокуратурата в петък в хотелите на Ветко Арабаджиев \"Маринела\" в София и \"Марица\" в Пловдив са открити и иззети над 10 млн. лв. Излизат пари от куфари, кутии, сейфове, касетки в банки, разказа зам.-главният прокурор Иван Гешев и допълни, че такова нещо не бил виждал в кариерата си. Наложило се дори спешно съдействие от БНБ през нощта за осигуряване на броячни машини. Роден е  на 9 януари 1956 година в Асеновград.   Туристическият му бизнес стартира с фирмата \"Виктория - 89\".  Арабаджиеви започват да развиват първите си хотели през 1996 г. Началото е хотел “Марица” в Пловдив. Днес управляват хотелите “Маринела” в София, “Пампорово” в едноименния курорт, летните хотели в комплекс “Елените”, “Виктория палас”, “Чайка бийч”, “Метропол” и “Аркадия” в Слънчев бряг и комплекс “Хасиенда бийч” в Созопол.  В два от тези хотели - столичният \"Маринела\" и пловдивският \"Марица\", започна акцията на разследващите за укриване на данъци и пране на пари.  Двамата имат 4 деца - най-малкият Вълчо, който бе задържан при акцията и освободен срещу 20 000 лв., отговаря за ресторант Bulgar в хотел \"Маринела\", големият син Владимир се занимава със захарните заводи, двете дъщери също са ангажирани в туристическия бизнес.  . Решението ѝ бе публикувано през септември. Арабаджиев бе осветлен като член на управителен орган и съдружник във фирма \"Шугар енд Моласес\" ООД и  С решението си от 10 септември 2014 г. Комисията по досиетата съобщи, че разполага с данни,  Арабаджиев се сочи като първия български бизнесмен, който  известен е със страстта си към луксозни коли.  През 2016-а около фамилията се заговори усилено заради текст за лошото стопанисване на един от емблематичните комплекси по Черноморието - Елените. Тогава разказ за злополучна почивка в комплекса бе публикуван в блога \"Мама Нинджа\" и събра стотици хиляди преглеждания.  Още по-голям скандал избухна година по-рано, когато новите стопани на Японския хотел (Кемпински) в София   Тогава хотелът бе прекръстен на съпругата на Ветко Арабаджиев - Маринела, и до ден-днешен носи нейното име.   \r\n", "date": "2018.09.04", "title": "Кой е Ветко Арабаджиев"}
{"url": "http://www.classa.bg/%D1%81%D0%B2%D1%8F%D1%82/item/386711-%D0%BF%D0%B5%D0%B4%D1%80%D0%BE-%D1%81%D0%B0%D0%BD%D1%87%D0%B5%D1%81-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "По време на интервю, дадено в понеделник на Кадена Сер, председателят на правителството на Испания Педро Санчес говори за провеждане на референдум за самоуправление в Каталуния.   Лидерът на Изпълнителната власт обаче подчерта, че ако в Каталуния се проведе референдум, няма да се касае за самоопределение, а за самоуправление.   \"Искаме диалог и разрешаване на политическа криза, окончателното събитие трябва да бъде гласуването\", каза Санчес, като настоя, че \"законът и диалогът\" са отговор на политическата криза в Каталуния.   Според испанския премиер \"това, което сега е заложено в Каталуния, не е независимостта, а съвместното съществуване\". В този смисъл Педро Санчес подчерта, че испанското правителство \"е против всички символи, които разделят\", като се позовава на разпространението на жълти връзки (символ на каталунското движение за независимост).   Премиерът на испанското правителство призова лидерите на движението за независимост на Каталуния да сложат край на \"блоковата динамика\". \"Каталунското общество е разделено, разделено на два блока и трябва да скъсаме с тази динамика\", каза Санчес.   Той също така информира, че преди края на годината ще се проведат две заседания на кабинета извън Мадрид. \"Ние ще изведем Съвета на министрите от Мадрид и ще го отведем в Андалусия и Каталония\", каза Санчес", "date": "2018.09.04", "title": "Педро Санчес подкрепя референдума за самоуправление в Каталуния"}
{"url": "http://www.classa.bg/%D1%81%D0%B2%D1%8F%D1%82/item/386712-%D0%B2-%D1%81%D0%B0%D1%89-%D0%B7%D0%B0%D1%8F%D0%B2%D0%B8%D1%85%D0%B0,-%D1%87%D0%B5-%D0%BC%D0%B0%D0%BA%D0%BA%D0%B5%D0%B9%D0%BD-%D0%B5-%D0%BE%D1%81%D1%82%D0%B0%D0%B2%D0%B8%D0%BB-%E2%80%9E%D0%BF%D0%BE%D1%81%D0%BB%D0%B0%D0%BD%D0%B8%D0%B5%E2%80%9C-%D0%B4%D0%BE-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%BD%D0%B0-%D1%81%D0%B2%D0%BE%D0%B5%D1%82%D0%BE-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5", "text": "Бившият постоянен представител на Вашингтон при ООН Саманта Пауър публикува в социалната мрежа „Туитър“ коментар, според който починалият на 25 август сенатор Джон Маккейн е оставил на собственото си погребение „послание“ до лидера на Русия Владимир Путин, а също така и до главата на Белия дом Доналд Тръмп. Според Пауър, американският политик, който лично се е занимавал с щателна подготовка за своето погребение, неслучайно отделя на поканения на церемонията по прощаване украински президент Петро Порошенко място до генералния секретар на НАТО Йенс Столтенберг.     Такъв жест от страна на Маккейн представлява, според бившия постоянен представител на САЩ при ООН, „прощално послание към Владимир Путин и Доналд Тръмп: Америка остава редом до своите приятели и съюзници“. Това се съобщава от РИА Новости. Джон Маккейн умира на 25 август на 82-годишна възраст от агресивна форма на рак на мозъка.", "date": "2018.09.04", "title": "В САЩ заявиха, че Маккейн е оставил „послание“ до Путин и Тръмп на своето погребение"}
{"url": "http://www.classa.bg/%D1%81%D0%B2%D1%8F%D1%82/item/386710-handelsblatt-%D1%80%D1%83%D1%81%D0%B8%D1%8F-%D0%BF%D0%BE%D0%BA%D0%B0%D0%B7%D0%B2%D0%B0-%D0%BD%D0%B0-%D0%BD%D0%B0%D1%82%D0%BE-%D1%81%D0%B2%D0%BE%D1%8F%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D0%BC%D0%BE%D1%89-%D0%B8-%D1%81%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D1%81-%D0%BA%D0%B8%D1%82%D0%B0%D0%B9", "text": "Русия демонстрира на НАТО своята военна мощ, провеждайки редица военни учения, в това число и край бреговете на Сирия, пише германският вестник Handelsblatt. При това авторът на статията подчертава, че не трябва да се недооценява и символичното участие на Китай в някои маневри, защото това говори за още по-тясно сътрудничество между двете страни, които също така се свързват с икономически интереси. Русия неочаквано обяви за провеждането на „ “ учения на флота в източния района на Средиземно море, съобщава германският вестник Handelsblatt. Подразделения на Черноморския, Северния, Балтийския и Каспийския флоти в течение на осем дни ще провеждат маневри край бреговете на Сирия. Участие в тях ще приемат 25 кораба и 30 бойни самолета, сред които стратегическите бомбардировачи Ту-160. Както поясни заместник-министърът на външните работи на Михаил Богданов, тези учения не са свързани с напрегнатата ситуация в Сирия. Но в руските военни кръгове говорят, че ученията в региона са отговор на увеличаващото се присъствие на американския флот край сирийските брегове, отбелязва изданието. Според автора на статията Андре Балин, в полза на тази версия говори фактът, че едно от упражненията на ученията цели противодействие на подводници, а в региона се намират най-малко два американски подводни съда. По съображения за сигурността цялата местност на провеждане на ученията е обявена за опасна за съдове зона. Както отбелязва германският вестник, времето за провеждането на маневрите е избрано неслучайно: армията на Башар Асад планира настъпление срещу Идлиб – последният район в страната, който не се намира под влиянието на правителствените сили. Русия вече обвини Запада в желанието да инсценира химическа атака, за да може след това да започне с нанасянето на въздушни удари по Сирия. Настоящите учения, видимо, трябва да послужат за сплашване, смята авторът на статията. Освен това се планира с голям размах да се проведат ученията „Изток-2018“, подчертава Handelsblatt. Тази есен Русия ще задейства в маневрите повече от 300 хил. военни, тоест почти трета от своите въоръжени сили. Министърът на отбраната Шойгу говори за 36 хил. единици военна техника, едновременно задействана в операцията, за танкове, за бойни машини на пехотата и военен транспорт, при това всичко трябва да премине изпитания в условия, приближени до бойните.     За четири дни, от 11 до 15 септември въоръжените сили трябва да докажат способността си за съвместни действия и да демонстрират своята огнева мощ. Точното протичане на ученията се държи в тайна, но трябва да бъдат отработени както подвижната отбрана, така и преходът в контранастъпление. По численост на войските и техниката ученията са сравними с големите военни операции от Втората световна война, уверява изданието. Както уточнява авторът, НАТО през тези месеци също интензивна отработва армейски маневри. В края на август почти 10 хил. военни в Литва отработваха сценарий на борба срещу опълченци, получили подкрепа от Русия. В края на октомври до началото на ноември в арктическите води в района на Норвегия трябва да преминат ученията Trident Juncture („Единен тризъбец“), които трябва да отбележат най-значимото присъствие на сили на НАТО от края на Студената война. Наистина, числеността на войниците в случая е едва 40 хил. души, осем от които са от Бундесвера. Мнението на експертите съвпада, че Русия със своите грандиозни военни игри подава на световната общност мощен знак. Докато в Япония следят тези демонстрации на сила в Далечния изток с притеснения, в Москва съобщават за тях с гордост, пише германският вестник. Както отбелязва заместник-председателят на комисията на Думата по отбраната Юрий Швиткин, „ние подаваме сигнал, че защитата на нашата държава е в надеждни ръце“. Той също така допълни, че ученията ще преминат в съответствие с международното право, но при това Русия винаги има предвид постоянно увеличаващото се присъствие на НАТО на западните си граници. Военният експерт Виктор Баранец също оценява ученията като послание към НАТО. Той като всички операции ще се провеждат в Сибир или на Далечния изток, Русия показва от една страна, че не планира да напада територията на Алианса, а от друга страна, въплъщава кошмарите на Пентагона, защото отработва в това число и военното сътрудничество с Китай. Американските адмирали в последно време постоянно говорят, че най-лошата заплаха за САЩ и НАТО е хипотетичният отбранителен съюз между Русия и Китай, напомня Баранец. Ученията наистина ще се провеждат при поддържката на китайски и монголски подразделения, дори ако участието им да не може да се нарече значително, пише Handelsblatt. Народноосвободителната армия на Китай ще изпрати 3200 военнослужещи на стратегическите учения, но символичното значение на съвместните маневри не трябва да се недооценява, настоява авторът на статията. Както подчертава журналистът на изданието, примерно тогава в региона ще се състои друго голямо събитие, което трябва да сплоти Китай и Русия – четвъртият Източен икономически форум във Владивосток. Лидерът на КНР Си Дзинпин и руският президент Владимир Путин със сигурност ще участват, уверява Андре Балин. Както се съобщава в статията, вече са планирани редица икономически споразумения, които ще доведат до по-тясно сътрудничество между двете съседни страни. Възможно е, форумът във Владивосток също да даде тласък за началото на строителството на новия газопровод от Русия до Китай. Не трябва да се изключва и вероятността, че и двамата държавни лидери ще поискат да наблюдават хода на военните учения. Така Путин може за пореден път да демонстрира, че той не е изолиран и че на негова страна има мощен икономически и военен партньор, смята кореспондента на изданието. Между другото дори правителствените допитвания на населението за последните години отбелязват спад на доверието сред руските граждани към Китай като към партньорска държава. 62% от руснаците, както и преди се отнасят дружелюбно към Поднебесната, но това е с 15% по-малко, отколкото е през 2015 г., в пика на кризата на отношенията със Запада. Според автора на статията, това е свързано с факта, че Пекин в конфликта не заема страната на Москва с цялата си еднозначност, както се надяват мнозина. Освен това, в сферата на икономическото сътрудничество Китай крайно бдително следи собствената си полза. „ “, уверява Андре Балин. Според него Русия за Китай е най-вече доставчик на суровини. Пекин с охота купува дървесина, въглища, руда, благородни метали, петрол и газ, но както и преди проявява забележителна сдържаност по отношение на инвестиране на средства в руското производство, заключва Handelsblatt.", "date": "2018.09.04", "title": "Handelsblatt: Русия показва на НАТО своята военна мощ и си сътрудничи с Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386706-%D0%BD%D0%BE%D0%BC%D0%B5%D1%80%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D0%B5%D0%BC%D0%B8%D0%BD%D0%B0%D1%85%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B7%D0%B0%D0%BF%D0%B0%D0%B7%D0%B2%D0%B0-%D1%81%D1%8A%D1%81%D1%82%D0%B0%D0%B2%D0%B0-%D1%81%D0%B8", "text": "Коалицията на ГЕРБ и \"Обединени патриоти\" се запазва, стана ясно след заседанието на коалиционния съвет, продължило повече от три часа. \"Коалицията е единна и в името на България продължаваме напред\", заяви вицепремиерът и лидер на ВМРО Красимир Каракачанов: \"Неслучайно се появих със синя каска, тя беше знак за умиротворението, което е необходимо на държавата в името на държавността и в името на България. Ние продължаваме да си бъдем различни. И ще бъдем различни, защото сме различни хора. Всеки един от нас споделя, че диалогът трябва да е по-чест, по-интензивен и по-конструктивен. Тази вечер се осъществи за пореден път. Сесията ще бъде открита, коалицията е единна. Вървим напред в името на държавността и в името на България\".     Лидерът на \"Атака\" Волен Сидеров, който е и председател на парламентарната група на \"Обединени патриоти\", потвърди, че всички формации остават в правителството. Другият вариант са предсрочни избори, които ще хвърлят държавата в хаос, обясни Сидеров: \"Кое е по-важното - да остане управлението, за да не хвърляме страната в хаос или да се разтурим и да не знаем какво следва. Ние решихме, че второто е по-вредно за страната ни, за народа ни. И цената, която сега ще платим за това решение, ще я платим пак ние, т.е. това, че ние решаваме да продължим напред като коалиция\". Председателят на парламентарната група на ГЕРБ Цветан Цветанов призна, че диалогът в коалицията не е на желаното ниво, но подчерта, че коалиционното споразумение се изпълнява и че запазването на политическата стабилност е най-важното в момента: \"Към настоящия момент няма стартирана процедура по коалиционното споразумение по точка 6, където е записано кога трябва действително да се търси това съгласуване. Съгласуването ще бъде направено в понеделник, когато вече ще дадем ход и на процедурата, която е свързана с правилника за дейността на Народното събрание и на Конституцията\". На пресконференцията след коалиционния съвет стана ясно, че персоналните смени в кабинета, наложили се след оставките на министрите на регионалното развитие, вътрешните работи и транспорта, ще бъдат обсъдени на нов коалиционен съвет идния понеделник. Оцеляването на коалицията бе поставено под въпрос, след като вицепремиерът Валери Симеонов изрази несъгласие с оставките на тримата министри, подадени след катастрофата край Своге, и обвини ГЕРБ, че кадруват зад гърба му. В отговор Волен Сидеров прикани Симеонов да подаде оставката си от кабинета, обвинявайки го, че изнудва коалиционните си партньори.", "date": "2018.09.04", "title": "Номерата на Валери Симеонов неминаха! Управляващата коалиция запазва състава си"}
{"url": "http://www.classa.bg/%D1%81%D0%B2%D1%8F%D1%82/item/386705-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D0%BE%D0%B6%D0%B0%D1%80-%D0%BF%D0%BE%D0%B3%D0%BB%D1%8A%D1%89%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D1%81%D1%82%D0%B0%D1%80%D0%B8%D1%82%D0%B5-%D0%BC%D1%83%D0%B7%D0%B5%D0%B8-%D0%B2-%D1%80%D0%B8%D0%BE-%D0%B4%D0%B5-%D0%B6%D0%B0%D0%BD%D0%B5%D0%B9%D1%80%D0%BE", "text": "Голям огън е регистриран в неделя вечер в Националния музей в Рио де Жанейро, съобщиха местните медии.   Музеят, който има около 20 милиона произведения на изкуството, е създаден преди 200 години. Според местната преса, пожарът започал след като музеят е бил затворен за посетители и не са съобщени жертви.   \"Безценна за Бразилия е загубата на колекцията на Националния музей. Загубени се 200 години работа, изследвания и знания\", пише бразилският президент Мишел Темер в профила си в Twitter. \"Това е един тъжен ден за всички бразилци\", добави той.   \"Това е трагедия, вътре се намираха деликатни и запалими произведения, страхотна библиотека. Колекцията на музея е не само наследство на Рио де Жанейро или Бразилия, но и на световната история. Страната ни няма политика да защитава музеи \", се оплаква директорът на тази институция, Пауло Кнаус.   Властите са започнали разследване, за да определят причините.   Националният музей е автономна институция, която е част от Форума за наука и култура на Федералния университет в Рио де Жанейро и е свързана и с Министерството на образованието. Институцията е създадена на 6 юни 1818 г. Въпреки историческото си значение, през последните години галерията нямаше финансиране.", "date": "2018.09.04", "title": "Огромен пожар поглъща един от най-старите музеи в Рио де Жанейро"}
{"url": "http://www.classa.bg/%D1%81%D0%B2%D1%8F%D1%82/item/386707-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9-%D0%BE%D1%82%D1%81%D0%BB%D0%B0%D0%B1%D0%B2%D0%B0-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89", "text": "Китайската икономика изостава. Производственият сектор на азиатския гигант отслабва и общото охлаждане се отразява в индекса на покупки (PMI) Caixin. Индикаторът се измерва чрез проучвания между фипмите и пада до 50,6 през август - най-ниското ниво през последните 14 месеца.   PMI, който отбеляза 50,8 пункта през юли, показва, че китайският икономически растеж е намалял до минимумите от юни 2017 г. Въпреки че остава над 50 пункта, което показва растеж, а не свиване, търсенето спада. Въпреки че в предлагането има стабилност.   Икономистите свързват падането на PMI основно с търговската война със САЩ. както и на натиска върху цените. Директорът на макроикономическия анализ на CEBM Group, Жонг Женшен каза, че стабилно предлагане не може да бъде поддържано на фона на слабото търсене и добавя че \"икономиката на Китай е изправена пред очевиден натиск надолу\".   Проучването показа също така, че през август китайските компании са избягвали наемането на повече служители и са склонни да намаляват персонала. Според Жонг, влошаването на проблема с трудовата заетост може да се отрази отрицателно на потреблението.", "date": "2018.09.04", "title": "Икономиката на Китай отслабва на фона на търговската война със САЩ"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386708-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B5-%D0%BF%D1%80%D0%B0%D0%B2-%D1%81%D0%BC%D1%8F%D0%BD%D0%B0-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "Напълно е прав президентът Радев, че самоцелното правене на избори не е решение. Защото претенцията \"стани да седна\" не носи реална промяна. Нужна е смяна на системата. А това означава едно - демонтаж на вредното статукво на неолибералния глобализъм. Статуквото не са Борисов, ГЕРБ, Нинова, БСП, кмета, филанкишията... Статуквото е именно системата, установена от неолибералния глобализъм - със \"свободната\" търговия, която поробва държавите в полза на корпорациите; с ерозията на националната държава в полза на безконтролна и безотчетна наднационална бюрокрация, излъчвана от елитите, а не от народите; с джендър-идеологията, която ерозира социо-културния код на човечеството, налагайки силово чрез социално инженерство стереотипите на едно малцинство като универсална социална норма; с войнстващия атеизъм, който иска да обезцъркви обществото и да се обяви за общовалиден... Това е днешното статукво. Или си срещу него, или го подкрепяш. Партийните етикети са без значение. Това е истинският и същностен идеологически разлом! Останалото е мимикрия и неспособност от отделните дървета да се види гората. Малките сюжети са без значение. Важна е голямата картина! Защото без да нарисуваме нова голяма картина, няма никакво значение, дали си слагаме ляв или десен партиен етикет, дали сричаме \"социални\" или \"консервативни\" лозунги и пристрастия. Все едно - това крепи статуквото. Национална държава, Конституция, Църква. Това иска да анихилира неолибералния глобализъм, който е превзел леви и десни партии на статуквото. Всеки изминава своя път в осъзнаването на вредите от това статукво. От своята си \"камбанария\" отстоявам неизменно и последователно тези идеи второ десетилетие - Държава, Конституция, Църква. Така както ги разбирам през годините. Идеите са важни, а не партиите! Бъдете верни на идеите си и зарязвайте всяка партия, която изменя на идеите, в които вярвате! Партиите са само организационен инструмент. Нищо повече! Няма по-порочен принцип от този, че \"партията е права, дори когато съгреши\". Щом от инструмент за реализация на идеи една партия се превърне в механизъм за консумация на власт и субсидии и за назначения на партийния апарат и роднините в администрация, държавни и общински бордове, тази партия се превръща в част от статуквото и е неспособна да донесе промяна. Слушайте разума и сърцето си, а не партийните апартчици. Статуквото на неолибералния глобализъм трябва да разрушено. За да я има България!", "date": "2018.09.04", "title": "Президентът е прав - смяна на системата!"}
{"url": "http://www.classa.bg/%D1%81%D0%B2%D1%8F%D1%82/item/386709-%D1%82%D0%B0%D0%B9%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0-%D0%BE%D0%BE%D0%BD-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D1%8F,-%D0%B4%D0%BE%D0%BA%D0%B0%D1%82%D0%BE-%D0%BD%D1%8F%D0%BC%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D1%85%D0%BE%D0%B4", "text": "Вътрешен документ на ООН, изтекъл до медиите, показва, че организацията няма да предостави хуманитарна помощ на разкъсваната от войната Сирия, докато няма споразумение за \"политическия преход\", съобщава в. \"Комерсант\". ООН от своя страна отрече съществуването на такава директива.   Двустраничният документ от октомври 2017 г., публикуван от вестника в неделя, определя рамката за \"всички участници на ООН, действащи в Сирия\", за да се гарантира подкрепа и помощ на онези, които се нуждаят от нея във всички районите на Сирия. \"   Според изтеклата информация, ООН \"ще бъде готова да улесни възстановяването в Сирия само след като има истински и всеобхватен политически преход, договорен от страните\".   Междувременно руският външен министър Сергей Лавров по-рано повдигна въпроса за това, че ООН свързва своята помощ за следвоенното възстановяване с политическия процес в Сирия. В изказване на пресконференция, Лавров заяви, че Секретариатът на ООН е раздавал през октомври миналата година \"тайна директива\", която забранява на агенциите на организацията да участват в икономическото възстановяване на Сирия.   Руският министър каза, че първо е заподозрял, че такава директива може да съществува в рамките на ООН, след като ЮНЕСКО отхвърля искането от Москва на помощ за възстановяване на обекти на световното културно наследство, частично разрушени в опустошения древния град Палмира.   Според Комерсант изтеклият документ е бил написан от бившия американски дипломат Джефри Фелтман, който сега е помощник на генералния секретар на ООН по политическите въпроси.   Междувременно ООН отрече, че такъв документ съществува. \"Няма тайна директива, издадена от някоя от службите на ООН\", каза Стефан Дуджарич, говорител на генералния секретар на ООН, след думите на Лавров пред информационната агенция TASS.", "date": "2018.09.04", "title": "Тайна директива: ООН няма да помогне за възстановяването на Сирия, докато няма \"политически преход\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386701-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D1%81%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%BE-%D0%BD%D0%B0-%D0%BF%D0%BE%D0%BF%D1%83%D0%BB%D0%B8%D0%B7%D0%BC%D0%B0", "text": "Премиерът Бойко Борисов събра на среща управляващата коалиция. ГЕРБ и лидерите на \"Обединените патриоти\" обсъждат трите министерски оставки, които министър-председателят поиска и които предизвикаха напрежение в мнозинството. След инцидента край Своге, при който загинаха 17 души, Бойко Борисов поиска оставките на трима министри - на вътрешните работи Валентин Радев, на транспорта Ивайло Московски и на регионалното развитие Николай Нанков. На този фон президентът Румен Радев настоя оставките да не бъдат начин за решаване на проблемите. Според държавния глава трябва да се поеме истинска отговорност за инцидента край Своге и управляващите, както и опозицията, да се насочат към решаването на реалните проблеми и налагането на реални алтернативи. Социологът Юлий Павлов и политологът доц. Стойчо Стойчев също се съгласиха, че с оставки проблеми не се решават. \"Специално трагедията в Своге показа по какъв начин функционира системата за управление на обществените процеси в България, въобще как се управлява\", каза  политологът доц. Стойчо Стойчев. Той обаче беше категоричен, че това не е система на управлението само на ГЕРБ, а тя е валидна за всички партии и коалиции, които са били на власт в последните 30 години. Политологът добави още, че решаването на подобни системни проблеми, като пътната безопасност, с персонални промени няма да доведат до нищо. Социологът Юлий Павлов също се съгласи с мнението, че смяната на министри няма да помогне за справянето с определени проблеми. Той дори нарече тези действия \"тържество на популизма\" и сподели мнението си, че Радев, Нанков и Московски нямат никаква вина за инцидента край Своге или за този с бащата на президента Румен Радев. Павлов каза също, че виновен си е водачът на автобуса, който падна в пропаст край Своге. \"И ако има наистина нарушения в асфалта, трябва да се търсят първите виновници. Тази комисия, която е приела проекта, а това е част от АПИ. Всички други си подават оставката, само АПИ не\", подчерта социологът пред Bulgaria ON AIR. Двамата гости говориха и за бъдещето на управлението на кабинета. Според тях БСП не предлагат алтернатива, а само персонална замяна и няма кой да събори това правителство, защото няма сила нито в парламента или извън него, която да е способна на това.", "date": "2018.09.04", "title": "Оставките на кабинета са \"тържество на популизма\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386702-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B8%D0%B4%D0%B2%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%BE%D1%82%D0%BE-%D0%BF%D1%80%D0%B5%D0%BD%D0%B0%D1%87%D0%B5%D1%80%D1%82%D0%B0%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5", "text": "На неформалната среща на външните министри на страните-членки на ЕС, приключила във Виена на 30-31 август, беше обсъдена възможността за териториален обмен между Косово и Сърбия. Някои политици на Запад и в самата Сърбия виждат това като начин за „уреждане на отношенията“ между сепаратисткия режим, установен в Прищина и Белград. Сръбският президент Александър Вучич, който преди година започна  , търси „златния ключ“, който да отключи вратата на Белград към Европейския съюз. По въпроса за приемането на Сърбия в ЕС Брюксел заема повече от двусмислена позиция: официално Сърбия е наречена един от основните кандидати за членство в Европейския съюз, но в същото време ѝ поставят сериозно условие –   на отношенията с Прищина. За да се присъедини Сърбия към Европейския съюз, тя трябва да признае независимостта на Косово (докато пет държави-членки на ЕС – Испания, Гърция, Кипър, Словакия и Румъния – отказват да признаят косовско-албанските сепаратисти). Една от най-обсъжданите идеи в Сърбия в рамките на вътрешния диалог за Косово е предложението на външния министър Ивица Дачич за преначертаването на границите между Сърбия и Косово на етнически принцип. Такава идея Дачич изрази още през май 2011 г. в интервю за албанския вестник „Зери“, с уговорката, че „това е личното му мнение, дори ако не се харесва нито на Прищина, нито на Белград“. Видите ли, той, Ивица Дачич е реалист и не вижда друго решение. Обещанието Сърбия да бъде приета в ЕС е направено на нещо както примамка за сърбите. По този въпрос върху Белград натискат и Брюксел, и Вашингтон. В навечерието на срещата на министрите във Виена, Йоханес Хан, европейският комисар по разширяването и политиката на добросъседство, призова ЕС да не възпрепятства сделката между Прищина и Белград. Това изявление прозвуча в деня след като ръководителят на режима на Косово Хашим Тачи и сръбският президент Александър Вучич потвърдиха, че преговорите между тях могат да доведат до такава сделка. Според неофициални източници, европейски дипломати разчитат на сключване на всеобхватно и правно обвързващо споразумение между Сърбия и Косово през пролетта на 2019 г., а изпълняването на обещанието Сърбия да бъде приета в ЕС се отлага най-малко до 2025 г.     От какво може да се състои подобна сделка? Дачич има предвид размяна на територии: северната част на Косово, населена предимно от сърби (4 общини, 120 000 души), отново ще бъде прехвърлена в Сърбия ( след като в резултат на намесата на НАТО през 1999 г. ѝ отнеха тази територия), а южната част на Сърбия , населена предимно с албанското население (споменават са общностите Прешево и Буяновац), ще бъдат присъединени към Косово. В допълнение към двете посочени общини албанците възнамеряват да присъединят към Косово и община Медведжа. Но Хашим Тачи назовава като условие за „премахването на напрежението“ със Сърбия не размяната на територии, а преразглеждането на границите, в резултат на което териториите с преобладаващо албанското население да бъдат включени в Косово. Според Тачи това ще отвори и за двете страни перспективата за присъединяване към Европейския съюз, а за Косово, е добавим, и в НАТО. Не случайно Държавният департамент на САЩ подкрепя идеята за „преразглеждане“ на границите, а Тачи обсипва с благодарности американските посланици в Белград и в Прищина за поддържката. Вучич отдавна е разбрал, че „на Сърбия няма да дадат нищичко“, но обречено показва безпомощност: видите ли, какво може да са направи. Междувременно Държавният департамент „напомня“ на сръбския президент за своите очаквания. И ключът може да не е златен или дори не позлатен: ще получат в ръце ключ от пирит, който се нарича „златото на глупаците“. Историческите прецеденти за етническото разграничаване са повече от достатъчно. През ХХ век такова преначертаване на границите обикновено е придружено от депортиране на населението. Ще има ли такова и сега? Например, Тачи споменава 55 000 етнически албанци, които след преразглеждането на границите ще живеят в Косово – любопитна фигура, ако се вземе предвид например, че според преброяването през 2002 г. по-голямата част от населението на град Буяновац е сръбско. По-късни статистически данни липсват, тъй като през 2011 г. албанците бойкотират преброяването на населението. Идеята за преначертаване на границите е от голямо значение за Сръбската православна църква, особено в общината на най-стария манастир Високи Дечани. За това говори архимандрит Сава (Янич): ако Сърбия признае Косово, православният храм ще бъде на албанска територия, което може да има катастрофални последици – помните варварското унищожение на православните църкви и манастири от албанците, допуснато от международните сили на КФОР. В момента западните медии твърдят, че Северно Косово се намира на практика под контрола на Белград. Така ли? В края на март тази година косоварите заловиха пристигнали там Марко Джурич, въпреки че директорът на Канцеларията по въпросите за Косово и Метохия с точност да следва договореностите за посещения на официални лица между Белград и Прищина. През януари около офиса на сръбската партия „Свобода, Демокрация, Истина) бе разстрелян нейният лидер Оливер Иванович. Година преди това тогавашният президент на Сърбия Томислав Николич бе принуден да заплаши с разполагане на войски за защитата на етническите сърби в Северно Косово. Известно е, че позициите на страните от ЕС по отношение на възможното териториално преразпределение на Балканите се различават. По-специално, Австрия изрази подкрепата си за преговорите на Вучич с Тачи. Брюксел подчертава, че евентуално споразумение между Белград и Прищина няма да се счита за прецедент. Цитираме европейския комисар Хан: споразумението „не трябва да се използва като пример в случай на решението на други проблеми.“ Против преразглеждането на границите са Германия и Испания. Външният министър на Германия Маас смята, че дори дискусията по този повод не е целесъобразна, а преразглеждането на границите може „да отвори стари рани“. Немците се опасяват, че новото разделяне на териториите на Балканите ще доведе до разпадане на Босна и Херцеговина. Това бе пряко посочено от трима бивши високопоставени представители на ООН – немецът Кристиан Шварц-Шилинг, шведът Карл Билд (печално известен със своята поддръжка на бомбардировките над Югославия) и британецът Пади Ашдаун. Перспективата за създаване на „Велика Албания“ се отминава с Мълчание. А Балканите междувременно ще си запазят печалната слава на димното буре на Европа.", "date": "2018.09.04", "title": "На Балканите идва следващото преначертаване на границите"}
{"url": "http://www.classa.bg/%D1%81%D0%B2%D1%8F%D1%82/item/386703-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BA%D0%B0%D0%BA-%D0%BF%D0%BE%D0%BB%D1%88%D0%B0-%D0%BE%D1%82-%D0%B0%D0%B4%D0%B2%D0%BE%D0%BA%D0%B0%D1%82-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BD%D0%B5%D0%B8%D0%BD-%D0%BE%D0%B1%D0%B2%D0%B8%D0%BD%D0%B8%D1%82%D0%B5%D0%BB", "text": "Украинско-полските отношения никога не са били прости и еднозначни и в годините след Евромайдана Киев и Варшава също толкова рядко достигат до взаимно разбиране, особено когато става дума за историческа памет. Както показват последните заявления на Анджей Дуда по случай деня на независимостта на Украйна, тенденцията към примирие на двата народа я има, но за окончателното изглаждане на конфликта киевските власти ще трябва да признаят собствените си герои от миналото за престъпници и бандити. Във времена на открито прозападна и антируска политика на киевските власти Полша се позиционира като еднозначен приятел на Украйна и неин адвокат пред останала Европа. Тя стана за Украйна образец за успешно влизане в ЕС, на нея се ориентира ръководството и идеологията на украинската евроинтеграция.     Но твърдата антируска позиция и на двете страни изигра недобра шега на двустранните отношения. Принципният стремеж на Полша да откъсне Украйна от Русия доведе до създаването на реална заплаха край полските граници под формата на ръста на националистическите настроения в съседната република. Паметта за Волинското клане от една страна и скока на популярността на идеите на Бандева от друга накараха Полша от лагера на приятелите на Украйна да премине сред нейните прокурори и обвинители. Днес нито Полша, нито Украйна не са готови да отстъпват от своите позиция и тълкуване на историята. Витолд Вашчиковски още като външен министър на Полша през 2017 г. по време на интервю пред изданието wPolityce подаде на Украйна абсолютно ясен сигнал: „С Бандера няма да влезете в Европа“. За Полша въпросът е още по-принципен, отколкото за Украйна, намираща се в търсенето на националната идея: все пак Бандера като герой е приемлив едва за определена част от украинските граждани. Миналогодишно допитване, проведено от социологическата група „Рейтинг“ показа, че като борец за независимост на Бандера е признат от 49% от населението на Украйна. Сред тях 80% живеят в западните области. И макар тези показатели да са достатъчно високи, тяхното разбиване по региони свидетелства за нееднозначното възприятие на дейността на Организацията на украинските националисти и нейния лидер вътре в самата Украйна. От своя страна Полша демонстрира последователна съпротива на тази политика на памет, която се провежда от настоящите украински власти. Още през юли 2013 г. полският Сейм във формат резолюция класифицира Волинското клане като геноцид над полския народ. По-късно на 7 юли 2016 г. Сенатът публикува специално постановление „по въпроса за увековечаването на паметта на жертвите на геноцида, изпълнен от украинките националисти по отношение на гражданите на Реч Постолита между 1939 и 1945 г.“. Накрая, на 1 февруари тази година Полша прие поправки в закона „За Института за национална памет“, болезнено възприети от Украйна заради забраната да се пропагандира бандеровска идеология и строгите мерки, които заплашват нарушителите на закона. Характерно е, че принципната позиция по въпросите на историческата памет и в Полша, и в Украйна са свързани със засилването на политическото влияние на десните сили. Тази тенденция предизвиква доста категорично сблъскване на равнище официално междудържавно взаимодействие. Инициативата в този сблъсък все по-често се поема именно от Полша. Въпреки това, при целия си стремеж да натисне Украйна и всячески да възпрепятства нейната интеграция в европейска насока Полша не може да се откаже от своя антируски наратив. Като страна, която е по-силна икономически и има устойчиви позиции в „европейското семейство“, Полша има голям потенциал за натиск по съседа, но и той има своите ограничения. Нали там, където възниква „руска заплаха“ се появява необходимостта да се завръщат към интегрирането на Украйна, всъщност привличането ѝ на западен фланг. Но освен официалното равнище на взаимоотношения има и равнище, което е по-ниско, но не по-маловажно за анализ – на население. И тук ситуацията не е по-добра: „взаимен обмен“ на запалени автобуси, актове на вандализъм на гробища, натрупването на страстите в полските и украинските медии – всичко това издава сложността на отношенията между двете общества. Освен това все по-често се проявява полската мъка по старите територии: например държавното Polskie Radio публикува цяла серия предавания за Лвов, в това число за довоенния, „полски“ период на неговата история. Това равнище се отличава от държавното с това, че с времето става все по-трудно да се пречупи възприятието на народа с единични политически решения и акции. И колкото по-дълго време продължава конфликта, толкова по-сложно става да се говори за реално помирение между поляци и украинци. Съвместните заявления на Петро Порошенко и на Анджей Дуда по време на мероприятията от 11 юли по увековечаването на паметта на жертвите от Волинското клане показват, че опитите за примирие на официално равнище се осъществяват с много проблеми. Полската страна, както и преди остава непоколебима в своите оценки: Волинското клане е геноцид срещу поляците, извършен от украинските националисти. Взаимното отчуждение заради историческото минало не може да се преодолее с исторически компромиси: в такива случаи не може да се намери отговор, който да устрои всички. Друг е въпросът, че полската страна има повече шансове да достигне до своята истина. Нали при желание може лесно да се повдигне въпроса за недопустимостта на героизирането на Бандера и УПА на международно равнище. И това може да се направи както чрез по-широко осветяване на Волинското клане, така и чрез акцентиране на вниманието върху участието на украинските националисти в Холокоста, в това число на територията на Полша по време на нейната окупация от нацистите. Дали Полша е готова на толкова сериозна и шумна крачка, рискувайки да се лиши от почетния статут на защитник на Украйна от „източната заплаха“? Няма ли да стане „жест“ към Кремъл в очите на самите поляци? Тала или иначе, игнорирането на очевидните разногласия е невъзможно: обществото и политиците не са готови да постигнат компромис по въпроса за историческата памет. И ако държавата не предприеме мерки, то ролята на ковачи на съдбата може да се поеме временно от активистите от народа. Само че те ще направят това стихийно, което само ще налее масло в огъня на взаимното неразбиране между двата народа. Засега шансовете за убеждаване в правилността на своето тълкуване на историята, клонят към полската страна.", "date": "2018.09.04", "title": "Война на паметта: Как Полша от адвокат на Украйна се превърна в неин обвинител"}
{"url": "http://www.classa.bg/%D1%81%D0%B2%D1%8F%D1%82/item/386704-%D0%BC%D1%80%D0%B5%D0%B6%D0%B0%D1%82%D0%B0-%D0%BD%D0%B5-%D0%BF%D1%80%D0%BE%D0%BF%D1%83%D1%81%D0%BD%D0%B0-%D1%81%D0%BB%D0%B0%D0%B4%D0%BA%D0%B8%D1%8F-%D0%BC%D0%BE%D0%BC%D0%B5%D0%BD%D1%82-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D0%B1%D1%83%D1%88-%D0%B8-%D0%BC%D0%B8%D1%88%D0%B5%D0%BB-%D0%BE%D0%B1%D0%B0%D0%BC%D0%B0-%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%BA%D0%B5%D0%B9%D0%BD-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%B4%D0%B6%D0%BE%D1%80%D0%B4%D0%B6-%D1%83-%D0%B1%D1%83%D1%88,-%D0%B2-%D1%81%D1%8A%D0%B1%D0%BE%D1%82%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BF%D1%80%D0%B8%D1%8F%D1%82%D0%B5%D0%BD-%D0%BC%D0%BE%D0%BC%D0%B5%D0%BD%D1%82-%D1%81-%D0%BC%D0%B8%D1%88%D0%B5%D0%BB-%D0%BE%D0%B1%D0%B0%D0%BC%D0%B0,-%D0%B1%D0%B8%D0%B2%D1%88%D0%B0%D1%82%D0%B0-%D0%BF%D1%8A%D1%80%D0%B2%D0%B0-%D0%B4%D0%B0%D0%BC%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0,-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D0%B8%D1%82%D0%B5-%D0%BF%D0%BE-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81", "text": "Президентът на САЩ Джордж У. Буш, в събота участва в приятен момент с Мишел Обама, бившата първа дама на страната, по време на церемониите по погребението на сенатор Джон Маккейн в Националната катедрала във Вашингтон.   Снимки показват президентските двойки Буш (2001-2009) и Обама (2009-2017) седнали на първия ред, когато Джордж Буш взема бонбон от ръката на съпругата си Лора и го дава тайно на Мишел Обама, седнала до него.   Специалният жест между двамата - чието очевидно приятелство датира от няколко години - не само бе видян от милиони хора по националната и международната телевизии, но и бе забелязан от техните съпрузи. Бившият президент Барак Обама незабавно показа усмивка, която много интернавти отразиха чрез социалните мрежи.   \"Не мога да отмина факта, че Джордж У. Буш бе хванат, опитвайки се да предаде на Мишел Обама бонбон, на погребението на Джон Маккейн\", написа потребител на Twitter.   \"Джордж У. Буш, който промъква бонбони за Мишел Обама, прави сърцето ми щастливо\" - добави друг.   „Това може да е видеото, което ще спаси Републиката. Бих искал да мисля, че моменти като този между Джордж У. Буш и Мишел Обама са онова, което Маккейн би очаквал\", заяви друг интернет потребител", "date": "2018.09.04", "title": "Мрежата не пропусна сладкия момент на Джордж Буш и Мишел Обама на погребението на Маккейн"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386700-%D1%81-%D0%B1%D0%BB%D0%B8%D0%B7%D0%BE-85-%D1%81%D0%B0-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D0%BB%D0%B8-%D1%86%D0%B5%D0%BD%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B2%D0%B5%D0%BA%D0%B0", "text": "България е на четвърто място в Европейския съюз по поскъпване на стоките и услугите между 2000 и 2017 г., сочат данни на европейската статистическа служба Евростат. С изключение на мебелите и домакинските уреди цените на стоките и услугите у нас отбелязват по-голямо повишение в сравнение със средното равнище в ЕС през разглеждания период, като в почти всички категории сме в топ пет по нарастване на цените, сочат още данните на европейската статистика. Най-много са поскъпнали алкохолът и цигарите, а най-слаб е бил ръстът на цените в областта на комуникациите. В пет от 11-те изследвани категории стоки и услуги от Евростат цените у нас са нараснали с над 100%, а в нито една не е отчетено поевтиняване от началото на века.     Между 2000 и 2017 г. цените  у нас отбелязват ръст от 84,6% при средно равнище от 36,5% в ЕС през същия период. Най-много е поскъпнал животът в Румъния – цените на стоките и услугите в северната ни съседка са нараснали с цели 257% от началото на новия век. Преди страната ни са също Унгария с ръст на цените от 98% и Латвия с 86,7%. Цените на стоките и услугите в Исландия също са се повишили повече, отколкото в България през разглеждания период – със 108,3%, но страната не е членка на ЕС.     Най-слаб ръст на цените на стоките и услугите между 2000 и 2017 г. е регистриран в Германия – само с 28,6%, следвана от Швеция с 29,1% и Франция с 29,7%. По отношение на категориите стоки и услуги у нас най-голям ръст на цените от началото на века е регистриран при  алкохола и цигарите  – с цели 408,8%. Страната ни е на второ място в ЕС по този показател след Румъния, където същите стоки са отбелязали ръст на цените от 726,5% при средно равнище в ЕС от 92,1%. Най-слаб ръст на цените алкохола и цигарите през разглеждания период регистрира Финландия – само 35,8%. От началото на века цените за  образование  в България са нараснали с 214,5%, което поставя страната ни на трето място сред страните членки на ЕС отново след Румъния, където образованието е поскъпнало с 297,3%, и Великобритания, която отбелязва ръст от 256,4%. Най-слабо увеличение на цените в тази категория е отбелязано в Швеция – само с 9,5%, следвана от Естония с 12,6% и Хърватия с 14% при средно равнище в ЕС от 91,2%. Здравеопазването  е следващата област със силен ръст на цените от началото на века у нас – със 154,7% между 2000 и 2017 г., сочат данните на Евростат. България е на второ място по най-голямо поскъпване на здравеопазването в ЕС от началото на века след Унгария, където цените са се увеличили със 156,8% при средно равнище в ЕС от 40,8%. На другия полюс е Белгия, където цените в здравеопазването са се повишили само със 17,1%, следвана от Люксембург със 17,2% и Испания със 17,6%. Между 2000 и 2017 г. цените на  жилищата, водата, електричеството, газа и другите горива  в България са нараснали със 130,6%, което поставя страната ни на шесто място сред страните членки на ЕС. Най-голям ръст на цените в тази категория е регистриран в Румъния с 536,5% при средно равнище в ЕС за периода от 57,2%. Германия отчита най-слаб ръст на цените в тази област от едва 38,1%. Храните и безалкохолните напитки  в България са поскъпнали с 87,1% между 2000 и 2017 г., като страната ни е на пето място сред страните членки на ЕС в тази категория. Най-голям ръст на цените през периода отбелязва Румъния със 185,6%, следвана от Латвия със 123,4% и Унгария със 120,3%. Преди България е и Естония, където цените са се повишили с 89,6% при средно ниво в ЕС от 43,3%. Най-слаб ръст на цените в тази категория е отчетен в Ирландия от 7,6%, следвана от Португалия с 27,5% и Холандия с 31%. Цените на  транспорта  в България са се повишили с 55,2% от началото на века, което поставя страната ни на пето място в ЕС след Румъния (338,3%), Латвия (69,3%), Унгария (64,6%) и Великобритания (56,6%). Най-слабо поскъпване на транспорта в разглеждания период отбелязва Чехия с едва 9,2% при средно равнище в ЕС от 41,2%. България е на трето място в ЕС по поскъпване на  дрехите и обувките  – с 26,7% от началото на века, като е изпреварена само от Румъния със 144,1% и Естония с 64,9%. 12 страни членки на ЕС отчитат спад на цените на дрехите и обувките през разглеждания период, а средно в съюза цените в тази категория отбелязват минимален ръст от 0,8%. Цените в категорията  отдих и култура  у нас бележат ръст от 17,4% от началото на новия век при средно равнище в ЕС от 7,1%. Отново лидер по поскъпване на цените е Румъния със 128,9%, а Франция е единствената страна членка на ЕС с намаляване на цените на отдих и култура от началото на века със 7,5%. Мебелите и домакинските уреди  в страната ни са поскъпнали с 13,7%, като това е единствената област у нас с ръст на цените под средното равнище в ЕС за периода от 18,7%. В същото време в три страни членки на съюза е отчетен спад на цените в тази категория, като той е бил най-голям в Ирландия (-27,9%), а в Литва цените са останали непроменени. Последната категория, включена в анализа на Евростат, са  комуникациите , като в България те са поскъпнали с 9,7% между 2000 и 2017 г. Това поставя страната ни на четвърто място в ЕС след Румъния (135%), Словакия (39%) и Словения (25,1%). Само осем страни членки на ЕС отчитат повишаване на цените в тази категория, като средно в съюза те са се понижили с 21,7%, а най-голям спад регистрира Кипър с 42,4%. България е на трето място в ЕС по поскъпване на  хотелите и ресторантите , чиито цени са се увеличили със 122,8% от началото на века. Преди страната ни са само Румъния и Унгария с увеличение от съответно 328% и 158,5% при средно равнище в ЕС от 56,1%. Най-слаб ръст на цените на хотелите и ресторантите в разглеждания период е отчетен в Германия с 41,9%, следвана от Италия с 45% и Франция с 47,9%.", "date": "2018.09.04", "title": "С близо 85% са поскъпнали цените в България от началото на века"}
{"url": "http://www.classa.bg/%D1%81%D0%B2%D1%8F%D1%82/item/386695-%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D0%BC%D0%B2%D1%84-%D0%B2%D0%BE%D0%B4%D0%B8-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%B4%D0%BE-%D0%B1%D0%B0%D0%BD%D0%BA%D1%80%D1%83%D1%82", "text": "Шансовете за преизбиране на президента на Аржентина Маурисио Макри на изборите догодина се топят с всеки изминат ден, и за да оцелее дотогава, той се старае да убеди всички, че след пореден транш от МВФ, инвеститорите ще повярват в платежоспособността на страната и ще се върнат с парите си. Но и инвеститорите, и аржентинският президент, и чиновниците от МВФ знаят, че когато дойде времето за плащане по дълга, Аржентина ще обяви дефолт  по всичките свои задължения пред фонда. И това е главната цел на МВФ, – страната да бъде задушена с дадените и заеми, и цялата и собственост да се купи на безценица, от «правилните» инвеститори  МВФ вече многократно е отработвал тази схема в Аржентина, и то съвсем неотдавна. През 90-те години министърът на външните работи и на икономиката на Аржентина, Доминго Кавальо проведе редица монетарни реформи, като привърза курса на песото към долара, обяви масова приватизация на държавната собственост и освободи чуждестранните инвеститори   от данъци, за срок от пет, до 25 години. Икономиката тогава действително се оживи, и МВФ поощряваше действията на Кавальо, отпускайки на страната кредити, за разплащане по старите дългове. Но щом 1999 година в съседната Бразилия  девалвираха своята валута, инвеститорите   се прехвърлиха там, Аржентина останала, и без собственост, и без пари. Тогава МВФ обяви, че вече е късно да се спасява страната от дефолта, и отказа поредния транш… Успехите на МВФ по разрушаване на националните икономики съвсем не се ограничават с Аржентина. Истински кошмар за Югоизточна Азия стана 1997 година. Тогава «Азиатската криза» се предшестваше от инвестиционен бум, осигуряван предимно със средства от заеми… Главата на правителството на Малайзия, Мохамед Махатхир бързо разбра източника на финансовата агресия и нареди да се закрие представителството на МВФ, и изгони от страната неговите “специалисти”. Останалите страни, обаче останаха верни на международния кредитор и се задължиха да изпълняват предписанията на МВФ, в замяна на кредити за възстановяване на икономиките си. Най-показателен е случаят с Южна Корея. Срещу заем от 60 милиарда долара правителството се съгласи да продаде на чуждите компании (на същите световни банкери, начело с Ротшилд) активите на двете си най-големи банки, и да даде право на същите финансови организации, без ограничения да провеждат финансовите си и икономически операции в страната. В добавка, Корея свали забраната за продажба на земя, на същите ( ) чуждестранни инвеститори, и ликвидира традиционната форма за производствена дейност — «чеболи», ненавиждана от   транснационални корпорации… Икономиката бе възстановена, но сега тя практически цялата се контролира от ( ) американски капитали. Така се процедира с всички, които се обръщат към МВФ. Когато властите на Руанда помолиха за финансова помощ, след многогодишната суша, на страната бе предоставен кредит — при убийствени условия. Наложи се Правителството да се откаже от държавната подкрепа на фермерите, за самоосигуряване с храни, и да девалвира националната валута… – и “добрите” чужди инвеститори веднага изкупиха земята, почти без пари. Резултатът от либералните реформи, както винаги, е — хиперинфлация, петократно увеличаване на държавния дълг и преминаване на фермерските земи в собственост на “западните” корпорации. Едва ли не, единствената страна, която все още устоява на натиска на МВФ, е Гърция. Но това е заслуга на Евросъюза, понеже излизането от ЕС и еврозоната, с което заплашваха Гърция, щеше да е страшен репутационнен удар по Брюксел и ЕС. Затова Европа взе върху себе си значителна част от разходите за стабилизация на гръцката икономика. Но за втория по големина, дълг пред МВФ, на държавата Украйна, не може да се очаква такъв вариант. Въпреки всичките обещания, страната така и не я приеха в ЕС, а външният дълг на Киев, след свалянето на президента Янукович, се вдигна, от 76,5%, на 122% от целия национален продукт на страната. Сега МВФ иска, дълговете на недалновидното украинско правителство, да платят сами те украинци, и обявиха ултиматум: или да се увеличи двойно цената на газа за населението, или да забравят за новия транш от два милиарда долара. Който, впрочем, почти три четвърти, ще отида за плащане на лихвите по “външните” заеми.  ", "date": "2018.09.04", "title": "Убийствената помощ на МВФ води страните до банкрут"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386696-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BC%D0%BE%D0%B9%D1%81%D0%B5%D0%B9-%D0%B1%D0%BE%D0%B3%D0%BE%D0%B2%D0%B8%D0%B4%D0%B5%D1%86", "text": "    Мойсей бил третото дете на съпрузите Аврам и Йохаведа, принадлежащи към Левиевото коляно. По-големият брат се казвал  , а сестрата – Мариам. Родил се около 1550 г. преди Рождество Христово, когато угнетяването на евреите в Египет стигнало до най-високата си точка. Фараонът Тутмос І (1557-1501 г. пр. Р. Хр.), като виждал, че съществуващите до това време притеснителни мерки не спрели увеличението на евреите, издал заповед да бъдат убивани при раждането или да бъдат хвърлени в раката Нил новородените мъжки еврейски деца. Три месеца Йохаведа криела своето дете. Като видяла, че не може повече да го пази в тайна, сложила го в едно кошче, намазано с асфалт и смола, и го пуснала в тръстиката до брега на реката Нил. А Мариам застанала отдалече да наблюдава какво ще стане с братчето й. По някое време дошла на това място фараоновата дъщеря да се къпе в реката. Тя съгледала кошчето и пратила случинята си да го донесе. Отворила го и видяла вътре хубаво детенце, което плачело. Смилила се над него и по Мариам го пратила на майка му да й го откърми. След като отбила детето си, радостната Йохаведа го предала на царската дъщеря. Тя го осиновила и му дала името Мойсей, което значи “от вода изваден\". Макар и възпитан в царския дворец, Мойсей не изгубил съзнанието, че е евреин. Не изгубил и любовта си към своя народ. Когато станал на 40 години, той установил по-тесни връзки със своите сънародници. Виждал ги като жалки роби и страдал по тях. Веднъж в пристъп на гняв убил един египтянин, който жестоко биел евреин. Престъплението му станало известно на фараона. Затова избягал в Мадиамската страна. Там свещеник Йотор го приел в своя дом и му дал по-късно за жена дъщеря си Сепфора, от която му се родили двама сина – Гирсам и Елиезер. През следващите 40 години Мойсей се занимавал със скотовъдството на тъста си. Бил пастир. Дошъл денят, когато Бог го призовал да стане водач на еврейския народ. Както пасял стадото при  , той видял една горяща и неизгаряща къпина. Смутен и развълнуван, чул гласа на Бога изсред къпината: - Видях страданията на Моя народ в Египет и чух вика му от жестоките разпоредници. И тъй върви! Ще те пратя при фараона, за да изведеш Моя народ из Египет! ( ). Господ отхвърлил всички колебания и възражения на Мойсей.   му бил придаден като говорител, понеже сам той говорел тежко, заеквал. Послушен на Божията воля, Мойсей се разделил с тъста и семейството си и тръгнал към Египет. По Божие внушение Аарон го посрещнал радостно. Около двамата братя се насъбрали много евреи. Те спечелили доверието им. Настъпило въодушевление сред робския народ. Но скоро то се заменило с униние и малодушие. Новият фараон Аменофис ІІ отхвърлил искането на Мойсей да бъде разрешено на евреите да излязат от Египет. Умишлено били влошени условията за работа на евреите. Народът изгубил тлеещата до това време надежда, че ще бъде избавен от робската неволя в Египет. Мойсей също изпаднал в колебание. Почнал да губи вяра, че мисията му ще успее. Но тъкмо в най-критичния момент по Божия повеля се заредили в Египет десет природни бедствия. Едва след последното, десетото бедствие – умъртвяването на всичко първородно в Египет – било позволено но двамата братя да изведат еврейския народ из Египет заедно с цялото му имущество. Като всепризнат вожд Мойсей наредил на евреите да празнуват първата Пасха в чест на освобождението си – да заколят пасхално агне, което да ядат с неквасен хляб и горчиви треви в пълна готовност за път, дори с пътнически тояги в ръцете. Мойсей искал да поведе народа си по най-късия път за Ханаан. Но получил заповед от Бога да завие на юг към Пихахирот, отдето да преведе народа през Червено море. Египтяните се разкаяли, че освободили евреите, се впуснали с войската си да ги гонят и върнат. Червеното море по чудесен начин се раздвоило и дало възможност на Божия народ да премине по дъното му като по сухо. Когато египтяните се устремили по същия път, водите на морето се съединили и погълнали цялата фараонова войска. Тогава еврейският народ под ръководството на Мойсей, Аарон и Мариам, в знак на благодарност, изпял на Господа тая песен: \"Да възпея Господа, защото се славно прослави; коня и ездача му хвърли в морето. Господ е моя сила и моя слава. Той ми стана спасение. Той е мой Бог, и ще го прославя; Бог на баща ми, и ще Го превъзнеса!\" (Изх. 15:1-2). По пътя за   с Божия помощ Мойсей направил горчивата вода при Мерра сладка за пиене. В пустинята изпросил от Бога чудесна храна за народа – пъдпъдъци и манна. При Рафидим извел вода от една скала. По съвета на тъста си Йотор, който го посетил при Синай, поставил свои помощници при управлението на народа. Тук именно той станал посредник между Бога и своя народ. Господ често му се явявал на планината Синай, дал му подир четиридесетдневен пост Десетте заповеди и много други наредби и закони. Когато Израилевите колена, в негово отсъствие, изпаднали в идолопоклонство, Бог ги заплашил с унищожение. Тогава Мойсей проявил своето духовно величие, като казал: - Ако тях не простиш, тогава и мене заличи от книгата на живота! При своето второ четиридесетдневно престояване на Синай Мойсей получил нови скрижали с Десетте заповеди, тъй като първите той счупил в пристъп на свещен гняв поради идолопоклонството на евреите. Когато се връщал от планината, лицето му изпущало зари, понеже говорил с Бога. Като го гледали цял в светлина евреите се бояли да се доближат до него. Те не можели да гледат светещото му лице. Затова той трябвало да си сложи покривало. И по-после той покривал лицето си, когато идвал от светилището, където беседвал с Бога. През време на едногодишното пребиваване край планината Синай Мойсей наредил, по небесно указание, да построят скинията (подвижен храм), където бил поставен ковчегът на завета с двете каменни плочи на  . Тия славни десет Божии заповеди имали силата да запазят еврейския народ в почит към истинския Бог, да го държат отделен от езическите народи и тъй да го приготвят да приеме идещия Спасител. Като стигнали в Миавската равнина, Мойсей произнесъл своите прощални речи пред еврейския народ, в които изобразил бъдещата му съдба. После поставил за своя заместник  , изкачил се на планината Нево, отдето видял обетованата земя, и починал там на 120 години. Гробът му останал неизвестен за евреите. По Божие вдъхновение и откровение при странстването из пустинята Мойсей написал първите пет книги на  , които са известни под името Моисеево Петокнижие: Битие, Изход, Левит, Числа и Второзаконие.", "date": "2018.09.04", "title": "Св. пророк Мойсей Боговидец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386697-4-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "476 г. - Одоакър детронира последния римски император Ромул Августул.   1207 г. - Българи убиват солунския крал Бонифаций Монфератски от засада и изпращат главата му на цар Калоян.   1260 г. - В битката при Монтаперто (Италия) войските на Свещената Римска империя разгромяват армията на римския папа.   1781 г. - Основан е Лос Анджелис, Калифорния, от 44 испански заселници.   1852 г. - Състои се премиерата на операта Ако бях цар на Адолф Адам.   1867 г. - Основан е ФК Шефилд Уензди.   1870 г. - Френският император Наполеон III е свален и е обявена Трета френска република.   1886 г. - Вождът на апачите Джеронимо се предава на армията на САЩ.     1888 г. - Джордж Йистман регистрира търговската марка Кодак и получава патент за своя фотоапарат, който използва фотофилм.   1907 г. - Франция, Русия, Германия и Великобритания подписват в Осло съглашение, с което признават границите на Норвегия след излизането ѝ от федерацията с Швеция.   1911 г. - Провеждат се избори за 15 Обикновено народно събрание, спечелени от управляващите народняци и прогресивнолиберали.   1916 г. - Първата световна война: Тутраканска битка: Трета българска армия, командвана от генерал Пантелей Киселов започва атака за овладяване на крепоста край град Тутракан.   1916 г. - Първата световна война: Войскови части, командвани от генерал Тодор Катранджиев освобождават Добрич.   1947 г. - В Авиньон (Франция) е открит първият театрален фестивал, организиран от Жан Вилар.   1954 г. - Произведен е първият български пеницилин.   1958 г. - Във Франция е приета нова конституция на страната, която поставя началото на Петата република.   1969 г. - Открита е ТЕЦ Марица Изток 2.   1972 г. - Марк Шпиц става първият състезател, който спечелва седем медала в едни Олимпийски игри.   1973 г. - Салвадор Алиенде е избран за президент на Чили.   1974 г. - Пуснат е в действие първият реактор на АЕЦ Козлодуй.   1976 г. - Обявена е независимостта на Азорските острови.   1992 г. - Тодор Живков е осъден от Върховния касационен съд на България на 7 г. затвор и парична глоба за злоупотреба с държавни средства, но след смъртта му всички обвинения срещу него отпадат.   1997 г. - 8 души са убити и 150 ранени при три самоубийствени атаки на военната групировка Хамас в центъра на Йерусалим.   1999 г. - В дагестанския град Буйнакск при терористичен акт е взривен жилищен блок - загиват 62 души, а повече от 100 са ранени.   2006 г. - Завършва едноседмичният културен ежегоден фестивал Burning Man в САЩ.  ", "date": "2018.09.04", "title": "4 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386698-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D1%81%D1%82%D0%B0%D0%B2%D0%B8-%D1%80%D0%B5%D0%BA%D0%BE%D1%80%D0%B4-%D0%BF%D0%BE-%D1%86%D0%B8%D0%BD%D0%B8%D0%B7%D1%8A%D0%BC", "text": "Някои хора вече изобщо не схващат, какво говорят.  Докато коалиционните карагьозчии разиграваха поредния водевил, Каракачанов изтърси една безподобно отровна фраза:  „Не може при всеки случай, когато част от обществото поиска кръв, да жертваш министри!“  Запомнете тези думи. От тях излиза, че оставките на трима министри са   по-важни от драмата на 17 семейства, потопени в кръв;   че те са жертва, а не 17-те мъртъвци.   Пускат кръвта на Народа, а оплакват министрите. Какво сърце трябва да имаш, за да упрекнеш обществото в кръвожадност – когато то иска справедливост и сигурност, нищо повече.   Някои хора обаче са скършени от егоизъм и нечувствителност.  Няма да мирясат, докато не ви изпият кръвта. Човекът на снимката е натовски военен министър и вицепремиер.  Има особено чувство за хумор, от което вероятно дори иконата до него се е изчервила.  Нахлупил е синя каска, за да помирява вълците във Властта.  А би трябвало да помирява себе си - със собствената си свяст. И Мъртвите няма да имат мира, докато някои се правят на шутове.   ***  ", "date": "2018.09.04", "title": "Каракачанов постави рекорд по цинизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386699-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%B9%D1%82%D0%B5-%D0%B3%D0%BE,-%D0%B4%D0%B0-%D0%BD%D0%B5-%D0%B5-%D0%B4%D1%80%D0%B5%D1%85%D0%B0,-%D1%87%D0%B5-%D0%B3%D0%BE-%D0%BA%D1%8A%D1%80%D0%BF%D0%B8%D1%82%D0%B5", "text": "Може и да не сте го осъзнавали досега, но България е една магическа страна именно заради своите пътища. Те напомнят на някаква гигантска трапеза и то не само заради това, че са осеяни с повече дупки от швейцарско сирене. Само през последните две години върху тях се е разливало какво ли не – от зехтин (на магистрала \"Марица\"), през масло (край Пловдив) до тонове бира (на \"Тракия\"). Последното несъмнено е трагично събитие, което при отразяването си в новините вероятно е разплакало не един и двама квартални кибици. Същевременно през няколко години животновъди традиционно разливат мляко върху асфалта - като израз на своето несъгласие с държавната политика в техния сектор. Така София-Варна е един много по-истински \"Млечен път\" от някаква си там галактика. Последната нова пътна настилка е на участък от автомагистрала \"Хемус\", който беше покрит с брашно заради аварирал камион. Накрая ще вземе да се окаже, че брашното или някой друг случайно разсипан по платното хранителен продукт дава по-добро сцепление от некачествения асфалт, който (ни) струва милиони. Както разбираме, властта няма проблем той да се  , щом не е магистрала. Че асфалтът не става се разбира (официално), когато се стигне до трагедия, а контролът вече спре да бъде фиктивен и се превърне в реален. Макар и с няколко години и няколко живота закъснение.     Резултатът след много от ремонтите не само е видим, той дори се усеща. Тогава обаче виновно е времето - амплитудите в температурите, резките смени на климата и какво ли още не. На места асфалтът се цепи по-лесно от изпусната диня. На места потъва по-бързо от парите, дадени за полагането му. С любимия метод \"кърпене\" (ремонтирайте го, да не е дреха, че го кърпите?) се създават едни чудесни неравенства по пътя, които да те държат буден и нащрек. \"Добре\", че тук-там някои тираджия без да иска разсипва съдържанието на камиона си върху настилката, че да ни подслади малко всяко горчиво пътуване. Можем да се сетим и за репликите на представители на двете политически сили, които си прехвърлят властта през последните 13 години. Още преди години от БСП отбелязваха, че \"хората не ядат асфалт\", а ГЕРБ допълваха, че \"без него нищо няма да ядат\". В крайна сметка се получава така, че този асфалт може би става повече за ядене, отколкото да се шофира върху него. После идват и инцидентите. Стигна се дотам местни власти да прибягват до суеверни методи срещу тях. Като кмета на Нова Загора Николай Грозев, който през 2015-а разпореди главните пътища в общината да бъдат   заради зачестилите катастрофи. Надеждата била, че това ще прогони \"злата прокоба\". Хубаво, де, то и паленето на свещи в църквата за здраве едва ли има по-добър резултат, ама как не могат да се сетят, че не е въпросът в захарта? Всичко е до политика - на централно и местно ниво, т.е. на добре свършена работа. Истината е, че трябват подобрения на всички нива – от възлагането на обществените поръчки (не на   от родата на кмета), през качеството на строителството и ремонти (\"Фрезовай, сменяй горния пласт и да си ходим!\") до контрола (а не да се подадат седем сигнала, а резултат да има чак  , както е край Своге). Дотогава ще продължава налице да е тъжната ситуация, в която всеки върнал се от пътуване не в Западна Европа, а в съседна Сърбия, да обяснява \"колко хубави пътища имат там\". Приказни, би казал някой. За шофиране, а не за обсъждане. Не като нашите. Между другото мантинелите не ви ли се виждат малко ниски?", "date": "2018.09.04", "title": "Ремонтирайте го, да не е дреха, че го кърпите?"}
{"url": "http://www.classa.bg/%D1%81%D0%B2%D1%8F%D1%82/item/386691-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D1%81%D0%B8-%D0%BF%D1%80%D0%B0%D0%B2%D1%8F%D1%82-%D0%B8%D0%BB%D1%8E%D0%B7%D0%B8%D0%B8", "text": "Позициите на Брюксел и Лондон за Брекзита остават несъвместими. Британците едва ли ще получат специален статут. Много неща обаче зависят от това как ще бъде организирано излизането от ЕС           Брекзитът все още е най-големият неразрешен проблем на Европейския съюз (EС). От начина, по който ще бъде организирано излизането на Великобритания от ЕС, зависят много неща. Дали позицията на Европа в света ще бъде отслабена или може би укрепена? Ще се засили ли или ще отслабне сътрудничеството между останалите страни от Съюза? Как могат да бъдат избегнати сериозни провали в търговията? Тези въпроси не са от вчера, а от над две години. През юни 2016 година британците гласуваха за излизане от ЕС. Оттогава насам Брюксел и Лондон не могат да сключат надеждно споразумение за излизането на Великобритания от ЕС. Да не говорим пък за бъдещите отношения между двете страни. В края на седмицата още веднъж се видя колко несъвместими са позициите. Правителствената ръководителка Тереза Мей държи на своята идея, че Великобритания трябва да получи привилегирован статут по отношение на търговията със стоки. Главният европейски преговарящ Мишел Барние отхвърля тази идея и посочва, че вътрешният европейски пазар е неделим. Очевидно той има пълната подкрепа на страните-членки. И по същество тази позиция е оправдана. ЕС не може да има интерес вътрешният европейски пазар да се превърне в магазин на самообслужване, от който всеки участник да си взима това, което му харесва. Икономическата добавена стойност на вътрешния пазар е в това, че предлага едно общо пространство, в което свободно се придвижват, хора, капитали, стоки и услуги. Никоя друга част от европейската интеграция не е била по-сполучлива от него. Фактът, че ЕС успя да преодолее вътрешните напрежения в последно време, се дължи именно на несекващата привлекателност на вътрешния европейски пазар. Ето защо в Лондон не бива да хранят прекомерни надежди, че страните от Съюза могат да бъдат разединени по този основен въпрос. Вероятно накрая британците ще трябва да избират между суверенитет и вътрешен пазар. Това беше ясно от самото начало, но мнозина не искаха да повярват. Въпреки това има достатъчно поле и за компромиси. По въпросите на отбраната, вътрешната сигурност, научната дейност и в много други сфери. Колкото по-тясно си сътрудничат в бъдеще ЕС и Великобритания, толкова по-силна ще става Европа.", "date": "2018.09.04", "title": "Британците да не си правят илюзии"}
{"url": "http://www.classa.bg/%D1%81%D0%B2%D1%8F%D1%82/item/386692-%D0%B2-%D1%81%D0%B0%D1%89-%D0%BB%D0%B5%D0%BA%D1%83%D0%B2%D0%B0%D1%82-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D1%81%D0%B8-%D0%B4%D0%B5%D1%86%D0%B0", "text": "Стотици хиляди хора в САЩ имат тази съдба: подлагат ги на терапия, за да \"излекуват\" хомосексуалността им. Много от \"пациентите\" са деца, изпратени на терапия от собствените си родители.  Понякога с фатални последици.             Потънал в сълзи, 16-годишният Матю най-после признал пред баща си, че изпитва влечение към момчетата. Двамата тъкмо прекосявали с колата Бруклин. Бащата отбил до тротоара и подхванал спокоен разговор със сина си.   Матю Шурка - някогашният \"пациент\" днес е активист „Реакцията му много ме зарадва\", разказва 30-годишният днес Матю Шурка. „Каза ми, че ме обича, независимо от всичко.\" Бащата обещал да се погрижи. В онзи момент Матю изобщо не предполагал, че ще го подложат на терапия, за да бъде „излекуван\" от хомосексуалната си ориентация.   700 хиляди съдби   Проучвания на калифорнийския институт „Уилямс\" показват, че в САЩ близо 700 000 души са преминали през такава терапия. Половината от тях са на възраст под 18 години. „Тъй наречената „репаративна терапия\" си поставя за цел да промени сексуалната ориентация или пък половата идентичност на ЛГБТ-личности\", обяснява Кристи Малъри от института „Уилямс\". „Онези, които предлагат подобна терапия, все още вярват, че хомосексуалността е някакво увреждане, подлежащо на лечение\", казва тя и добавя, че освен терапевтите, подобна дейност извършват и религиозни организации. „Да, църквата определено е голям проблем, защото за някои християни да си гей или лесбийка е грях\", казва Матю Шурка. В момента 57 000 момчета и момичета на възраст между 13 и 17 години преминават през подобна църковна терапия, предполагат специалистите от института „Уилямс\". В редица щати вече бяха приети закони, които забраняват платената репаративна терапия. Но религиозната терапия е безплатна, тоест - остава си разрешена.     Обикновено родителите са онези, които вкарват всичките тези десетки хиляди момчета и момичета в коловоза на репаративната терапия. Много от бащите и майките просто не желаят да приемат различната сексуална ориентация на децата си. Хомосексуалността все още е натоварена с какви ли не предразсъдъци, казва Матю Шурка. Според него младите хора възприемат хомосексуалността много по-спокойно в сравнение с предишните поколения. Тъкмо поради това с родителите възникват големи трудности, когато син или дъщеря признаят своята различна ориентация и помолят за подкрепа.   \"Ако не си силен мъжага, не струваш пукната пара\"   Матю е израснал в консервативно еврейско семейство в едно от нюйоркските предградия. „Баща ми е роден в Израел, но родителите му са иранци\", обяснява 30-годишният мъж. По-късно семейството емигрирало в САЩ, където бащата започнал собствен бизнес. „Той ми каза: Ако това подлежи на терапия, бих предпочел да си хетеросексуален. В неговия свят не струваш пукната пара, ако не си силен мъжага\", разказва Матю. Именно под влияние на баща си, който смятал, че като гей ще има огромни трудности в живота си, Матю решил да започне терапията. Терапевтът, при когото отишъл заедно с баща си, изповядвал един широко разпространен възглед: всички хора изходно са хетеросексуални, а хомосексуалната ориентация е резултат от някаква травма, преживяна в детството. На първия сеанс Матю се чувствал ужасно напрегнат и уплашен, но разговорът все пак преминал добре. Следващите сеанси вече се провеждали по телефона, защото терапевтът практикувал чак в Калифорния - бащата на Матю се опитал да избере най-добрия. При Матю репаративната терапия се свеждала единствено до беседи. Но други хора, преминали през нея, разказват наистина страшни неща. Често пъти се практикува така наречената „аверсионна\" или „електроконвулсивна терапия\", в чиито рамки на пациентите се пуска хомосексуално порно, а в същото време ги подлагат на електрошокове в комбинация с предизвикващи повръщане медикаменти. По този начин в главите им хомосексуалността трябва да се свърже с отрицателни емоции. Терапевтът на Матю бързо „открил\" къде се корени хомосексуалността на пациента му. „Каза ми, че в детството си съм имал прекалено много жени като пример за подражение\", спомня си Матю. Според терапевта, момчето било имало прекалено близка връзка с майка си и с двете си сестри, а и поддържало твърде много приятелства с момичета. „Затова първата стъпка в лечението беше да прекарвам по-малко време с жени и повече с мъже\", разказва Матю. В продължение на седмици не бивало да общува с майка си. Той самият имал съпротива срещу тази мярка, но въпреки това изпълнил указанието. Майка му също се подчинила, макар че след няколко седмици ѝ дошло до гуша и казала: „Не знам как може да бъде полезна една терапия, която отделя дете от майка му\".   Мъки години наред   Няколко здравни организации в САЩ предупреждават, че репаративната терапия крие много опасности. Тя е вредна за организма, а и не дава никакъв ефект, твърди Американската медицинска асоциация. Матю също бързо забелязал, че терапията му се отразява много зле. Изпаднал в депресия, наддал 30 килограма и често мислел за самоубийство. „Две години го обмислях, но тъй и не посмях\", признава той. Минали цели пет години, докато най-после решил да прекъсне терапията. „Много пъти съм питал дали има примери с хора, които успешно са променили ориентацията си\", разказва Матю. И след като терапевтът тъй и не му посочил конкретен пример, младежът постепенно започнал да се съмнява. На 21-годишна възраст, измъчван от тежки психически проблеми, Матю се отказал от репаративната терапия. Трябвали му още две години, докато се отърве от депресията.   Днес Матю живее в малко жилище в Манхатън. И си е изборил свободата да бъде такъв, какъвто е. Има си приятел и напоследък е един от най-важните активисти на движението срещу репаративната терапия в САЩ. Неговата организация \"Born Рerfect\" помага на хора, които са станали жертва на опити за промяна на сексуалната им ориентация. А основната му цел е да бъдат наложени закони срещу тази терапия. „Искаме да сложим край на стигматизирането. Хората най-сетне трябва да разберат, че е нормално да си хомосексуален\", казва Матю. \"Предразсъдъците са много жилави\"   Междувременно баща му го помолил за извинение. „Днес той вече приема моята ориентация. Не му харесва обаче, че станах активист\", обяснява Матю и добавя: „Абсурдно е, че в САЩ са разрешени еднополовите бракове, но подобни терапии все още не са забранени\". Матю силно се надява, че през следващите години отношението към хората с различна сексуална ориентация ще се промени. Но затова се иска още много труд. „Предразсъдъците са жилави, а доста хора все още искат нас да ни няма\", казва Матю.", "date": "2018.09.04", "title": "В САЩ \"лекуват\" хомосексуалните си деца"}
{"url": "http://www.classa.bg/%D1%81%D0%B2%D1%8F%D1%82/item/386693-%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BA%D0%B0", "text": "Президентът на САЩ Доналд Тръмп започна днешния американски Ден на труда с атака срещу високопоставен профсъюзен лидер в отговор на критиките на председателя на Американската федерация на труда и Конгреса на индустриалните организации (AFL-CIO) Ричард Тръмка, предаде Асошиейтед прес, цитирана от БТА. Тръмп написа в Twitter днес, че \"през почивните дни Тръмка е представил своя профсъюз незадоволително по телевизията \". Той добави: \"Лесно е да се види защо профсъюзите се справят толкова зле. Демократ!\" Тръмп реагира на участие на Тръмка по Fox News Sunday, където синдикалистът каза, че усилията за преразглеждане на Северноамериканското споразумение за свободна търговия (НАФТА) трябва да включват Канада. Тръмка, чиято организация обединява повечето профсъюзи, каза, че икономиките на САЩ, Канада и Мексико са \"равнопоставени\" и, че е \"много трудно да се види как ще сработят нещата без участие на Канада в сделката\".     В събота Тръмп написа в Twitter, че \"няма политическа необходимост\" Канада да остане в НАФТА. Спорно е обаче дали Тръмп може едностранно да изключи Канада от сделка, която да замени тристранното споразумение НАФТА, без одобрението на Конгреса. Всеки подобен ход вероятно ще се изправи пред прекалено дълги законови и конгресни предизвикателства. Преговорите на американското правителство за оставане на Канада в ревизирания търговски блок трябва да започнат тази седмица, като Вашингтон и Отава ще се опитат да излязат от задънената улица по въпроси като канадския пазар на мляко и усилията на САЩ да защитят фармацевтичните си компании от широка конкуренция. Тръмп желае новото търговско споразумение да бъде завършено до 1 декември. По телевизията Тръмка каза още за Тръмп, че това, което президентът е направил, за да наруши правата на работниците, надхвърля онова, което е направил, за да им помогне\", като изтъкна, че Тръмп не е излязъл с инфраструктурна програма и е отменил правила, което \"ще ни пречи на работата\". Запитан за ниската безработица и икономическия растеж, Тръмка каза, че \"те са добре, но заплатите спадат от началото на годината. Цените на бензина растат от началото на 2018 г. Така че, като цяло, работниците не се справят толкова добре\". Днес Тръмп похвали шумно икономиката, като каза: \"Нашата страна се справя по-добре от всякога с рекордно ниска безработица\". Той добави: \"Работникът в Америка се справя по-добре от всякога. Да празнуваме Деня на труда\". Нивото на безработицата от 3,9 процента не е най-ниското досега - то е близо до най-ниските нива от 18 години, уточнява АП.", "date": "2018.09.04", "title": "Тръмп срещу Тръмка..."}
{"url": "http://www.classa.bg/%D1%81%D0%B2%D1%8F%D1%82/item/386694-%D0%B8%D0%B7%D1%80%D0%B0%D0%B5%D0%BB-%D1%88%D0%BF%D0%B8%D0%BE%D0%BD%D0%B8%D1%80%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D1%81%D0%B0%D1%89", "text": "Непоказван документален филм на Al Jazeera за произраелското лоби в Съединените щати разкрива потенциално незаконни операции за шпиониране на американски граждани, както и страха на лобито от променящите се политически настроения в страната     Един документален филм-разследване на катарска телевизия Al Jazeera, който трябваше да бъде излъчен по-рано тази година, се очакваше да направи сензация. Четирите му 50 минутни епизода са фокусирани върху младия и представителен Джеймс Антъни Клайнфийлд – британец от еврейски произход, с диплома от Оксфорд, говорещ шест езика, включителни холандски и идиш, добре информиран за близкоизточните конфликти. Човек, изглеждащ идеален за служител в западно външно министерство или тинк-танк.     Документалният филм показва как заради уменията си Клайнфийлд е ентусиазирано привлечен от Израелския проект (TIP) – група, която защитава образа на Израел в медиите, и как той се свързва с висши представители на организации, защитаващи безусловно Израел, най-вече мощната лобистка група Комитет по американо-израелските обществени въпроси  ). В продължение на пет месеца той се смесва с тях по коктейли, конгреси, конвенции и обучителни курсове. Той печели доверието им и те се отварят пред него, изоставяйки двойнственото говорене и официалните линии. Как, пита ги той, влияят на Конгреса на САЩ? „Конгресмените не правят нищо, освен ако не им окажеш натиск, а единственият начин да направиш това е с пари”. Как противодействат на защитниците на правата на палестинците в университетските кампуси? „С антиизраелските хора най-ефективното нещо, както открихме през последната година, е да разследваш опозицията, да създадеш някакъв анонимен сайт и да пуснеш таргетирани реклами във Facebook”. Контактите на Клайнфийлд му казват, че шпионират граждани на САЩ с помощта на израелското Министерство по стратегическите въпроси, което е основано през 2006 г. и отговаря директно пред министър-председателя Бенямин Нетаняху. Едно от официалните лица му казва следното: „Ние сме различно правителство, работещо на чужда територия, така че трябва да сме много, много предпазливи”. И наистина някои от нещата, които вършат, може да са подсъдни според законите на САЩ. Към края на пребиваването на Клайнфийлд в TIP, неговият шеф там, Ерик Галахър, е толкова доволен от представянето му, че му иска да наеме „Тони” за постоянно: „Много бих се радвал, ако дойдеш да работиш за мен. Имам нужда от някой, който е отборен играч, който е трудолюбив, развълнуван, страстен, любопитен, способен, начетен, добър оратор. Ти си всички тези неща”. Клайнфийлд отказва работата. Макар квалификациите му да са истински, той е репортер под прикритие, изпратен от Al Jazeera да разследва произраелското лоби. Той заснема разговорите си със скрита камера и след това, като част от разследващия екип на Al Jazeera, воден от изпълнителния продуцент Фил Рийс, сглобява един грандиозен документален филм. Вълнението около предстоящото излъчване е подсилено от последствията от  за произраелското лоби във Великобритания, което разкрива израелското вмешателство във вътрешните работи на страната, включително опитите за сваляне на зам.-външния министър Алън Дънкан, който е смятан за прекалено пропалестински настроен. Разкритията накараха израелския посланик в Лондон да излезе с публично извинение, а високопоставен дипломат бе отзован в Тел Авив. Очакваше се новият документален филм да се превърне в медийна сензация и да предизвика възмутено отричане и дълбоки противоречия. Но излъчването му бе отложено без официално обяснение. В крайна сметка публикации в излизащи в САЩ еврейски издания разкриха, че филмът никога няма да бъде показан. Клейтън Суисхър, директор по разследваща журналистика в Al Jazeera, изрази съжаление за решението и обяви, че излиза в творчески отпуск. Документалният филм бе жертван в жестоката битка между Катар от една страна и Саудитска Арабия и Обединените Арабски Емирства от друга, за подкрепата на САЩ в избухналата през юни 2017 г. вражда между тях. Какъв по-добър начин да спечелиш подкрепата на Вашингтон, от това да спечелиш одобрението на произраелското лоби, известно с влиянието си върху политиката на САЩ в Близкия Изток?   Закопаване на проекта   За да промени баланса в своя полза, Катар „отлага” излъчването, с което си спечелва пауза в кампанията срещу Доха от страна на част от дясното крило на и без това дясното лоби. Мортън Кейн, президент на Ционистката организация на Америка (ZOA) и близък приятел на бившия съветник на Доналд Тръмп Стив Банън, лети до Доха и заявява, че е във възторг от заравянето на документалния филм. Това, че групи като ZOA, които доскоро са обвинявали Катар, че финансира Хамас и тероризма, са готови да сменят страните в замяна на спирането на този филм, говори много за взривоопасните откровения, съдържащи се в нето. Но закопаването на над едногодишна работа създава сътресения в Al Jazeera. Някои хора държат разкритията да не потънат в подвижните пясъци на геополитическите компромиси. Поради това, благодарение на един приятел в Персийския залив, аз успях да изгледам и четирите епизода в почти финалната им версия. Удивително бе да се види трескавото настроение сред произраелското лоби през последните няколко години, дължащо се на страха, че може да загуби влиянието си. Как е възможно това, при положение че в Съединените щати има огромна подкрепа за Израел – както републиканци, така и демократи неизменно застават зад него, каквито и авантюри да предприема? Освен това след избирането на Тръмп САЩ вече не искат да действат като „пристрастен” посредник в израело-арабския конфликт и застанаха ясно на страната на най-дясното правителство в историята на Израел. Въпреки наглед благоприятния климат, един призрак плаши лобито: този на движението за бойкот, изтегляне на инвестиции и санкции (BDS). Движението, създадено през 2005 г., цели да използва ненасилствени методи, доказали ефективността си в Южна Африка по време на апартейда. Популярността му нараства сред университетите в САЩ, но Дейвид Брог, директор по стратегическите върпоси в „Християни обединени за Израел” и изпълнителен директор на Maccabee Task Force, една от групите, борещи се срещу BDS, поставя под въпрос дали движението наистина е повод за притеснение. „Израел преживява бум. Това е стартъп-нация. Днес в Израел се влива повече рисков капитал от когато и да било в историята. Така че защо просто не се успокоим, не осъзнаем, че BDS е безполезно, че губи, и го игнорираме?… Не мисля, че целта на BDS е била да кара колежите да изтеглят парите си от Израел. Така че ако се фокусираме върху доларите, можем да се чувстваме наистина добре със себе си. Ако обаче се фокусираме върху опитите, които се правят, подрастващото поколение да бъде отдалечено от нас, които обичаме Израел, тогава имаме повод за притеснение. Що се отнася до милениълите и студентите, ситуацията е лоша. Стигаме до точка, в която мнозинството е по-благоразположено към палестинците, отколкото към израелците”, казва той. Джейкъб Байме, изпълнителен директор на Israel on Campus Coalition – група противопоставяща се на BDS  в университетите, също е притеснен: „Едно нещо, което имат общо помежду си всеки член на Конгреса, президент, посланик и вестникарски редактор, че са прекарали малко време в университетските кампуси, и това вероятно са били формиращите им години”. За лобито има и друго притеснение: подкрепата за Израел традиционно превъзмогва разделението между републиканци и демократи, като няколко месеца преди края на президентството си Барак Обама безусловно одобри помощ от 38 млрд. долара за Израел за десет години, въпреки, че отношенията му с Нетаняху бяха ужасни. Но политическият пейзаж се променя, а безусловната подкрепа на лобито за Тръмп стеснява базата му до Републиканската партия и евангелистката десница.   „По-големият проблем”   Дейвид Хазони, основател на списание The Tower и влиятелен член на TIP, заявява следното в документалния филм: „Конкретният потенциал за незабавен бойкот не е проблем. По-големият проблем е Демократическата партия – хората на Бърни Сандърс вкарват всички антиизраелски хора в партията. Така да бъдеш про-Израел става по-малко двупартийна позиция и всеки път, когато има промени в Белия дом, и политиката към Израел се променя. Това се превръща в опасно нещо за Израел. Всъщност в университетските кампуси се води важна битка”. Джон Миърсхаймър, съавтор на една от известните книги на лобито, потвърждава това в многобройни коментари, включени в документалния филм. Той заявява, че подкрепата за Израел в момента нараства сред републиканците и спада сред демократите: „Има съществена разлика в подкрепата за Израел в двете партии”. Как да бъде спряна тази тенденция? Би било трудно да се направи през политическия дебат. След провала на споразумението от Осло през 1993 г., Израел е предвождан от десни партии, които отхвърлят всякакво дипломатическо решение. Изобщо не може да става въпрос за каквато и да е дискусия за съдбата на палестинците, бъдещето на селищата в окупираните територии или трагедията в Газа. А пък подкрепата на лобито за Нетаняху и Тръмп е малко вероятно да генерира ентусиазъм след студентите в САЩ. Журналистът Макс Блументал посочва, че лобито подхожда по подобен начин и към документалния филм, като отказва дискусия, прави връзки между разследващата журналистика и шпионажа, дискредитира Al Jazeera като я отхвърля като кукла на конци на Катар и твърди, че темата на документалния филм е „еврейското лоби”, а не не подкрепата за Израел. Така представителтие на лобито избягват всякакво обсъждане на подробностите около разкритията. Ноа Полак, изпълнителен директор на Извънредна комисия за Израел, заявява следното по време на събиране на произраелски студенти: „Дискредитирането на пратеника е начин да се дискредитира посланието. Когато говорите за… BDS, говорете за тях като група за омраза, за движение, което напълно прегръща насилието срещу цивилни… т.е. тероризма” – и разбира се като за антисемити. Полак нарича  (щатска лява организация, занимаваща се с израело-палестинския конфликт) „Еврейски глас за Хамас”. Той заявява пред Клайнфийлд: „Мнозинството американци са произраелски настроени. Докато ако направите анкета в Обединеното кралство, има само чиста омраза към Израел. Твоята страна на практика позволи половината от шибания Пакистан да се нанесе. Така че там имате различен проблем от нас”. Документалният филм разкрива, че за да дискредитира пратеника, през последните няколко години произраелското лоби е изградило шпионска мрежа за събиране на информация за личния живот, кариерите и политическите убеждения на опонентите. „Разследващите операции са много високотехнологични. Когато отидох там преди няколко години бюджетът беше 3000 долара. Днес е около милион и половина, може би повече. Вероятно вече е стигнал 2 млн. Дори не знам колко точно, огромен е. Това е сериозен бюджет”, казва Джейкъб Байме. Той и колегите му се стремят да останат невидими: „Правим това тайно и анонимно. Това е ключово”.   „Ако си расист, светът трябва да знае”   Една от групите, от които защитниците на палестинските права се боят най-много, е Canary Mission. Нейното финансиране, членове и методи за обвити в секретност. Журналист с тесни връзки с лобито казва следното: „Хората, които ги мразят, които са техни цели, го наричат черен списък. В тази база данни се появяват имена. Студенти и професори, преподаватели, говорители, организатори, които имат връзки с тероризма, открити връзки с тероризма, или с терористи, които са призовавали за унищожение на еврейската държава”. Сайтът на Canary Mission описва целта си като „подсигуряване, че днешните радикали няма да са бъдещите служители”. Над биографията на всяка от жертвите на анонимния сайт стои лозунга „ако си расист, светът трябва да знае”. Клайнфийлд успява да говори с основателя и спонсор на Canary Mission Адам Милстейн, председател на Израело-американския съвет (IAC). Милстейн за кратко е вкаран в затвора за данъчни измами през 2009 г., но това не му попречва да развива дейността си и от затвора. Той обяснява философията си пред Клайнфийлд така: „На първо място, разследвай кои са те (пропалестинските активисти). Какъв е дневният им ред? Те се заяждат с евреите, защото е лесно, защото е популярно. Трябва да изобличим какви са реално те. Трябва да изобличим факта, че те са анти всичко, в което ние вярваме. Трябва да ги подгоним. Ние ще изобличаваме кои са те, какви са, фактът, че са расисти, фактът, че са фанатици, че са против демокрацията”. В документалния филм студенти разказват на какво точно са били подложени. Съмър Ауард, която е взела участие в кампания за правата на палестинците в Кноксвил, Тенеси, е тормозена в социалните мрежи, а информация за нея, включително неща отпреди десетилетие, е публикувана в интернет. „Те дълбаеха и дълбаеха. Някой се свърза с работодателя ми и поиска да бъда уволнена. Заявиха, че ако продължават да ми дават работа, ще са считани за антисемити”. Това клеветене може да сложи край на кариери или да затрудни студентите да си намерят работа след завършването. За да премахнат имената си от черния списък, някои жертви пишат „покаяния”, които Canary Mission публикува на сайта си. Тези анонимни самопризнания, в които хората обясняват, че са били „заблудени”, са същите като тези на заподозрените в симпатии към комунизма по време на маккартизма през 50-те години, или на жертвите на авторитарни режими днес. „Това е психологическа война. Те или спират, или хабят време да разследват (обвиненията срещу тях), вместо да атакуват Израел. Това е изключително ефективно”, казва Байме. „Мисля, че антисемитизмът като клевета вече не е това, което беше”, казва друг човек пред Клайнфийлд. Тези кампании, основаващи се на лична информация, събрана за граждани на САЩ, не биха били възможни без ресурсите на израелското Министерство по стратегическите въпроси. Неговият ръководител, Сима Вакнин-Гил, заявява следното в изявление на годишната конференция на IAC, показано във филма: „Фактът, че израелското правителство реши да е ключов играч, означава много, защото можем да осигурим неща, с които неправителствените организации и цивилните организации, участващи в това, не разполагат… Ние имаме бюджет. Ние можем да поставим на масата неща, които са много различни. Всеки, който има нещо общо с BDS, трябва да се запита сериозно: трябва ли да съм на тази страна, или искам да съм от другата?”.   „Дестабилизираща сила”   Вакнин-Гил признава, че за събирането на информация, „ние имаме FDD. Други работят по това за нас”. FDD – Фондацията за защита на демокрациите – е консервативен тинк-танк, който изиграва важна роля при скорошното сближаване между Израел и Обединените Арабски Емирства. През 2017 г. той взема участие в кампанията против Катар и Al Jazeera, които са обвинявани, че са дестабилизираща сила в региона. Според законите в САЩ, организации и индивиди, работещи за чужди правителства, трябва да се регистрират в Министерство на правосъдието. Дали обаче министерството ще посмее да погне в съда FDD, защото не са се регистрирали като чуждестранен агент? Както отбелязва Али Абунимах, съосновател на сайта Electronic Intifada: „Ако имаше запис на висш представител на Русия, Иран или дори Канада, който заявява, че се провеждат тайни операции за шпиониране на американци, и че организация като Фондацията за защита на демокрациите се използва като параван… това щеше да се превърне в бомба”. Подобно сътрудничество не е ограничено до FDD и много от хората, с които е разговарял Клайнфийлд, включително Байме, са му потвърдили това при частни разговори, макар да не са искали да задълбават в толкова чувствителна тема. Във филма има и други разкрития, като например начинът, по който TIP контролира щатски журналисти, посещаващи Йерусалим, и им пробутва готови истории за публикуване; как лобито плаща за луксозни почивки в Израел за членове на Конгреса, с което заобикаля законите в САЩ; и как притиска медиите,  , да изменят съдържанието си. Макар че изглежда всичко върви добре за Израел, неговите американски поддръжници са нервни, въпреки значителните ресурси, с които рапзолагат. Бъдещето им се струва мрачно и дори тези, които е най-вероятно да ги подкрепят, показват колебание. Документалният филм показва как Вакнин-Гал признава следното по време на изслушване в Кнесета: „Днес сме изгубили второто поколение евреи, поколението на милениълите. Чувам от техните родители, които идват и ми обясняват колко трудни са разговорите с децата им по време на петъчните вечери. Те не припознават държавата Израел и не ни виждат като обект на възхищение”.    ", "date": "2018.09.04", "title": "Израел шпионира граждани на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386690-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D0%B1%D1%8F%D0%B3%D0%B0%D1%82-%D0%BD%D0%B5-%D1%81%D0%B0%D0%BC%D0%BE-%D1%85%D0%BE%D1%80%D0%B0-%D0%B1%D1%8F%D0%B3%D0%B0%D1%82-%D0%B8-%D0%BF%D0%B0%D1%80%D0%B8", "text": "Допреди няколко години България беше много атрактивна за чуждите инвеститори - главно заради евтината работна ръка и ниските данъци. Нови данни обаче сочат, че парите все по-масово загърбват страната.  Какви са причините?             През десетилетието на българското еврочленство обемът на преките задгранични инвестиции, които ежегодно се вливат в националната икономика, е спаднал почти десет пъти. През 2017 година той възлиза на около 1,9 млрд. лева, което представлява по-малко от 2% от брутния вътрешен продукт на страната. А за да има значим икономически растеж, този дял трябва да е поне пет пъти по-висок, показват изчисления на Българската стопанска камара (БСК). Засега подобни очаквания са напълно нереалистични, тъй като през първото полугодие на настоящата година обемът на задграничните капиталовложения се е свил двукратно в сравнение със същия период на миналата година, сочи нов анализ на БСК. Според същия анализ, паричните преводи към България, които извършват нейни граждани, пребиваващи трайно зад граница, вече са значително по-големи от обема на новите чуждестранни капиталовложения в страната.   Защо загърбват България?   Задграничните капитали не само осигуряват нови работни места в българската икономика. Те са и много важен инструмент за подобряване на нейната макроикономическата рамка, за нарастване на износа и на производителността на труда и за внедряване на нови технологии и ноу-хау. Проф. Гарабед Минасян от БАН твърди, че няма нищо неочаквано в новината за осезаемо спадналата атрактивност на българската икономика като поле за нови задгранични инвестиции. „В годишния доклад на Института по икономика написах, че преди от България бягаха предимно хората. Но от поне две години стана съвсем очевидно, че от страната вече изтичат и солидни капиталови потоци\", казва проф. Минасян и добавя, че друг голям проблем е ясно очерталото се като тенденция нежелание на чуждестранните предприятия да се задържат в България. „Въпреки че задграничните капиталовложения в страната постигат относително приемлива доходност, задграничните фирми се въздържат от нови инвестиции\", констатира Минасян. „България е в застой!\", алармира анкетно проучване на Германо-българската индустриално-търговска камара, което беше проведено сред германски предприемачи, установили се в страните от Централна и Югоизточна Европа. „Проблемът на германските инвеститори в България е свързан основно с острия недостиг на работна ръка и особено на обучени и квалифицирани кадри. А това засяга не само притока на нови капиталовложения, но и нагласите на предприемачите, които вече са инвестирали в българската икономика\", коментира шефът на камарата д-р Митко Василев. Този извод потвърждава и един от най-дълго пребиваващите в България германски инвеститори. Преди четвърт век производителят на луксозни облекла за най-реномираните търговски вериги в света Бертрам Ролман премества бизнеса си от Гърция в България. В Гоце Делчев той основава фирмата „Пирин Текс\", едно от най-големите и успешни шивашки предприятия в страната. Ето как германският производител обяснява нарастващите трудности пред бизнеса в страната: „Причината за липсата на кадри в България е, че други страни от Европейския съюз предлагат много по-добри условия за работа, в резултат от което младите хора бягат от родината си. Близо 1500 работници напуснаха моето предприятие през последните три години. Около 1200 от тях заминаха за Великобритания, където получават по 1300-1500 паунда като берачи във фермите. Принудихме се да намалим с една трета обема на произвежданата продукция - това са големи загуби за предприятието, защото напускат квалифицирани и добре обучени кадри. Ние плащаме едни от най-високите заплати в бранша - средно 900 лева - и не можем да предложим нови значителни увеличения на възнагражденията. Причината е силната конкуренция на турските производители на облекло, чиито цени падат, следвайки тежкия срив на местната лира. Заради този срив конкурентоспособността на турските предприятия се увеличи двойно\", обяснява Ролман. Той все пак е категоричен, че няма да напусне България. „Но и не съветвам който и да е предприемач сега да прави инвестиции в трудоемки производства в страната. Един от изходите от текущите неблагополучия в българската икономика е да се откриват филиали в съседните страни с по-добра конюнктура на трудовия пазар, за което и аз се замислям\", признава собственикът на „Пирин Текс\". Като пример той дава Сърбия, където, според него, конюнктурата за нови инвестиции в момента е отлична. „Преместване в по-близката Македония обаче е безсмислено, защото страната изпитва същите проблеми на трудовия си пазар, каквито виждаме в България\", отбелязва Ролман.   \"Хиляди безработни, които не желаят да работят\"   Германският предприемач вижда и друг сериозен проблем: схемите за източване на социално-осигурителните системи на западноевропейски държави като Великобритания и Германия, в които участват немалък брой българи и румънци. След като поработят няколко месеца или дори само няколко седмици в по-богатите страни от ЕС, част от тези хора отново остават без работа - по едни или други причини. „Много от българите се връщат в родината си и получават поне една година британски помощи за безработни в размер на 850 евро месечно. Този номер буквално срива търсенето и предлагането на регионалните трудови пазари. Такъв е случаят с Пиринския край, чието развитие наблюдавам отблизо\", твърди Ролман. В Гоце Делчев например има около 3100 безработни, които не желаят да работят, разказва предприемачът. „От десет души, които Агенцията по заетостта ми изпраща да приема за работа в моето предприятие, седмина направо ми заявяват, че не искат да работят, защото в противен случай щели да загубят получаваните от Великобритания или Германия социални помощи за безработица и плащанията за деца. Много от тях са роми. Но аз имам и добри ромски работнички\", казва Ролман и изброява още проблеми: „В страната има около 700 000 инвалиди, половината от които могат да работят, но имаме проблеми със службите за охрана на труда. Здравните служби пък издават много фалшиви болнични листове. В България плащаме ниски данъци, но това не ни помага в ситуация, в която не можем да печелим. Много фирми вече изпитват остър недостиг на работна ръка и са принудени да спират производствени мощности и да търпят загуби. При това положение 10-процентният плосък данък губи всякаква привлекателност и не съдейства за привличането на нови инвеститори или за задържането на тези, които са принудени да спират част от производствените си мощности заради липсата на персонал. Този данък има смисъл само ако си на печалба\", заключава Ролман.", "date": "2018.09.04", "title": "От България вече бягат не само хора. Бягат и пари"}
{"url": "http://www.classa.bg/%D1%81%D0%B2%D1%8F%D1%82/item/386686-%D1%89%D0%B5-%D0%B4%D0%BE%D1%80%D0%B0%D1%81%D1%82%D0%B5-%D0%BB%D0%B8-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B4%D0%BE-%D1%8F%D0%B4%D1%80%D0%B5%D0%BD%D0%B8%D1%8F-%D0%BA%D0%BB%D1%83%D0%B1", "text": "Шапката, разбира се, е провокационна, но... който умее да обогатява уран до вариант за отопление, той ще съумее и до оръжейния вариант. В показаната картинка далеч не е цялата истина, но по вертикала при първо приближаване, енергийната стойност на пропускането на един тон природен уран през процеса на обогатяване е в така наречените Единици за Работа на Разделянето (ЕРР). Показано е колко килограма от този продукт се получава от един тон природен уран. Разбира се енергийните разходи за заветния килограм оръжеен са 30 пъти повече отколкото за килограм на уран за отопление.       А сега собствено и новината:   Разделителните мощности на Бразилия нарастнаха с 25% , ПУБЛИКУВАНО на 31.08.2018 Мощността на бразилската програма за обогатяване на уран нарастнаха с 25% след въвеждането в строя на седмата каскада от центрофуги в разделителния завод \"Resendе\", съобщава \"World Nuclear News\" с позоваване на INB. Тържествената церемония на инюгурацията на седмата каскада се състоя на 30 август 2018 година в присъствието на представители на ВМФ и атомния отрасъл на страната. С пуска на новата каскада Бразилия получи възможност самостоятелно да произвежда обогатен уран в количества, съответстващи на 50% от ежегодните потребности на блок No1 на АЕЦ „Angra“. Пускът на каскадата е осъществен в рамките на реализиращия се в Бразилия проект съвместно на атомния отрасъл и флота за въвеждане на десет каскади центрофуги. След завършването на проекта страната ще може да произвежда обогатен уран в количества, съответстващи на 70% от ежегодните потребности на блок No1 на АЕЦ \"Angra\". На втория етап на програмата се планира да бъдат установени 30 нови каскади, след което Бразилия ще достигне самодостатъчност по обогатяване на уран за блоковете на NoNo1/3 на АЕЦ „Angra“  Догонване: откъде има в Бразилия ядрена центрофуга? През 1958 година те купиха в Западна Германия три пълноценни работещи центрофуги ZG3 от първо поколение с производителност от 1 ЕРР в година – по същество това е разработка още от нацистка Германия, която доведе до работно състояние група професори от Groth-a d на Бонския университет още в самото начало на 50-те. При тази ниска производителност тя не можеше да се съревновава с газодифузионната технология, беше без магнитни лагери. Затова промишлеността не се заинтересува от нея. Но на своите три центрофуги бразилиеро си изясниха как да правят каскади. И вече следващият им модел беше с магнитно окачване. В средата на 80-те те получиха документация за центрофугата G-2 – това е второто поколение на URENCO, с производителност вече от 5-6 ЕРР на година (това отговаря примерно на второ поколение съветска серийна центрофуга). На това място се стараят да кимат към пакистанеца Абдул Кадир Хан, но най-вероятно документацията е била получена пак от немците. Същите немци построиха в Бразилия първите два блока на АЕЦ. Така или иначе, съвсем достоверно е това, че Валтер Бюсе, достатъчно високопоставен бивш сътрудник на URENCO, до смъртта си е работил в бразилския проект за центрофуги. Ушите на немското магаре стърчат и зад мартенистичните ротори и зад въглерод-пластмасовите такива. Така или иначе, днес Бразилия е способна да произвежда надкритични центрофуги с производителност от 8 ЕРР на година. Немското разузнаване BND се заинтересува, разбира се от тези „слухове“, но докато се накани, пенсионерът Бюсе се отправи директно в Рая. Работата е сложна, работата е тънка – това не ви е покушението срещу двамата Скрипал. BND не можа да установи нищо достоверно. В самата Бразилия работата се наглежда от ВМС, отдавна мечтаещи за атомна подводница.", "date": "2018.09.04", "title": "Ще дорасте ли Бразилия до ядрения клуб?"}
{"url": "http://www.classa.bg/%D1%81%D0%B2%D1%8F%D1%82/item/386687-%D0%B2-%D0%B4%D0%BD%D1%80-%D0%B7%D0%B0%D1%8F%D0%B2%D0%B8%D1%85%D0%B0-%D0%B7%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%BD%D0%B0-%D0%B2%D1%81%D1%83-%D0%B7%D0%B0-%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D1%81%D0%BB%D0%B5%D0%B4-%D0%B3%D0%B8%D0%B1%D0%B5%D0%BB%D1%82%D0%B0-%D0%BD%D0%B0-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE", "text": "Украинските силови ведомства започнаха подготовка за настъпление в Донбас след гибелта на ръководителя на самопровъзгласилата се Донецка народна република Александър Захарченко, заяви пред журналистите официалният представител на оперативното командване на ДНР Едуард Басурин. „Украинската хунта, подло унищожавайки нашия главнокомандващ, героя на Донецката народна република Александър Владимирович Захарченко си въобрази, че е непобедима държава и започна активна подготовка за настъпление“ - каза Басурин. Според него, украинските силови ведомства под прикритието на ученията „Буря-2018“ разгърнаха ударна групировка на мариуполското направление. В частност, по данни на ДНР, Киев събира в района на населеното място Розовка тежка техника и артилерия. Басурин отбеляза, че „личния състав на подразделенията получава боеприпаси и снаряжение, а също провежда обслужване на техниката преди изпълнението на бойната задача“. „Освен това, в района на Узуф пристигнаха подразделения на 56 мотопехотна и 406 артилерийска бригади“ – подчерта официалният представител на оперативното командване на ДНР, отбелязвайки, че настъплението може да започне на 14 септември.", "date": "2018.09.04", "title": "В ДНР заявиха за подготовка на ВСУ за настъпление след гибелта на Захарченко"}
{"url": "http://www.classa.bg/%D1%81%D0%B2%D1%8F%D1%82/item/386688-3-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%B5%D0%B2%D1%80%D0%BE%D0%BF%D0%B0-%D0%B5-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%BE%D1%82-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "Преди три години Ангела Меркел бе хвалена и сравнявана с „Майка Тереза“ затова, че на 4 септември 2015 г. остави границите на Германия отворени за десетки хиляди бежанци, пристигащи от Близкия Изток през Балканите. Днес на първа страница на вестниците са снимките на десни екстремисти, които преследват чужденци по улиците на Кемниц и отправят хитлеристкия поздрав. Изумителен контраст, който илюстрира земетръсната промяна на ситуацията не само в Германия, но и в цяла Европа вследствие на „кризата с бежанците“ и пристигането от 2015 г. на над три милиона от тях в Европейския съюз. От всички кризи, с които се е сблъсквала Европа, от еврото до Украйна, „тази е най-сериозната“ и „нерешена“, казва неотдавна българският политолог Иван Кръстев в интервю за всекидневника „Велт“. Тя „провокира огромен конфликт между западноевропейските и източноевропейските държави“, като „Европа завива в консервативна посока“ и навсякъде се наблюдава завръщане към национализма в атмосфера на „демографска паника“, обяснява експертът. Брекзит Великобритания се готви да напусне ЕС след вота в подкрепа на Брекзит, белязан сериозно от въпроса с мигрантите. Италия избра първото полулистко правителство в Западна Европа. Във всички страни антимигрантските движения набират сила, а Ангела Меркел изглежда доста отслабена. В същото време американският президент Доналд Тръмп раздухва жаравата. „Цяла Европа направи огромна грешка, че допусна да влязат милиони хора, които толкова значително и насилствено промениха културата им!“, написа той в Туитър през юни и обвини на първо място Германия. Въпросът с мигрантите „отблъсна голяма част от германците от Меркел и едва не й коства поста“, пише всекидневникът „Зюддойче цайтунг“. Меркел продължава да твърди, че не съжалява за взетото на 4 септември 2015 г. по хуманитарни причини решение да остави границите на Германия отворени за бежанците, много от които бягаха от войната в Сирия. „Ще се справим“, уверяваше тя тогава германците. Едно изказване, от което после се дистанцира. Подобно на много други страни впоследствие Меркел затегна миграционната си политика. След като през 2015 и 2016 г. в Германия пристигнаха един милион кандидати за убежище, броят им за тази година се очаква да е под 200 000. Същата е тенденция и в Европейския съюз като цяло, където през миналата година общият брой спадна до близо 650 000, а интеграцията на кандидатите за убежище чрез трудова заетост бележи явни успехи в Германия, благодарение на процъфтяващата икономика. Най-голямото предизвикателство Част от общественото мнение смята, че кандидатите за убежище са виновни за увеличаването на несигурността. След убийството преди седмица на 35-годишен германец в Кемниц, за което правосъдието подозира, че е извършено от иракски кандидат за убежище, крайната десница излезе да преследва чужденците по улиците. „Въпросът с имиграцията си остава най-голямото предизвикателство“ за Европа, пише анализаторът Щефен Лене от фондация „Карнеги Европа“. „Въпреки че броят на пристигналите намалява, истерията се увеличава и популистките движения, а също така и растящ брой по-традиционалистки правителства се възползват от настроенията срещу мигрантите“. Една тенденция, която най-вероятно ще се прояви при вота за Европейски парламент догодина. Британският историк Нейл Фъргюсън е още по-песимистично настроен. „Вместо да доведе до сплотяване, кризата с мигрантите води до разединение“ и всяка държава действа самостоятелно, пише той. „Все повече си мисля, че въпросът с мигрантите ще бъде разглеждан от бъдещите историци като причината за разпадането на Европейския съюз“, а „Брекзитът – като първи симптом за това“. Това мнение не се споделя от Щефен Лене от „Карнеги Европа“. Според него текущият дебат „може да послужи за катализатор на промяна в позитивна посока“ и да позволи „изясняване“ на ситуацията и по-добрата подготовка на бъдещето.", "date": "2018.09.04", "title": "3 години по-късно Европа е дестабилизирана от кризата с мигрантите"}
{"url": "http://www.classa.bg/%D1%81%D0%B2%D1%8F%D1%82/item/386689-%E2%80%9E%D0%BF%D1%8A%D1%82%D0%B8%D1%89%D0%B0-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0%E2%80%9C-%E2%80%93-%D0%B4%D1%8A%D0%BB%D0%B3%D0%BE%D0%B2-%D0%BA%D0%B0%D0%BF%D0%B0%D0%BD-%D0%B4%D0%B5%D0%B1%D0%BD%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BA%D0%B8%D1%82%D0%B0%D0%B9", "text": "Наводнени с китайски кредити, страните, където се изпълняват инфраструктурните проекти в рамките на „Пътищата на коприната“, обявени от Пекин, виждат как дълговете им се увеличават стремително. До такава степен, че Международният валутен фонд (МВФ) е обезпокоен и някои държави се опълчват на Китай. През лятото 2013 г. китайският президент Си Цзинпин представяше своята титанична инициатива за построяване на пристанища, пътища и железопътни връзки в цяла Азия, Африка и Европа, на обща стойност десетки милиарди долари. Пет години по-късно, тези „нови Пътища на коприната“ предизвикват критики и безпокойства, като Пекин бива обвиняван, че използва финансовата си сила, за да разпростира своето влияние. „Това не е китайски клуб“, оправда се преди няколко дни Си Цзинпин, хвалейки тези „взаимноизгодни сътрудничества“. Само че, ако на теория този проект свързва около 70 страни с цел съвместни инвестиции, то на практика много от тези строежи са финансирани от китайски институции. За пет години, общата стойност на преките инвестиции, направени от азиатския гигант във въпросните държави, надхвърля 60 милиарда долара, а тази на проектите, дадени на китайски компании, достига повече от 500 милиарда долара, според Пекин. Достатъчно, за да извади от релсите финансово уязвимите страни. Малайзия съвсем неотдавна отмени три проекта, сред които железопътна линия на стойност 20 милиарда долара, с аргумента, че не може да ги финансира, тъй като е обременена с 250 милиарда долара дългове. „Ние не бихме могли да ги изплатим“, заяви премиерът Махатхир Мохамад. Такава е съдбата на Шри Ланка – след като зае 1,4 милиарда долара от Пекин, за да построи дълбоководно пристанище, островът бе принуден да отстъпи пълния контрол върху инфраструктурата на… Китай за 99 години. Финансово бреме МВФ би тревога: тези партньорства „могат да доведат до проблематично увеличаване на дълговете, ограничавайки останалите разходи, на фона на нарастването на разходите по обслужването на тези дългове. . . Това не е безплатно ядене“, разкритикува през април китайската инициатива управляващият директор на фонда Кристин Лагард. „Тези страни обаче вече бяха взели огромни кредити от други държави“, отговори неотдавна Нин Цзичжъ, заместник-председателят на могъщата китайска агенция за планиране, възхвалявайки „строгите критерии“ за оценяване на проектите. Това явление обаче е ендемично – според вашингтонския мозъчен тръст Center for Global Development „Пътищата на коприната“ повишават чувствително рисковете от колапс на осем много задлъжнели държави – Монголия, Лаос, Малдивите, Черна гора, Пакистан, Джибути, Таджикистан и Киргизстан. Пакистан, където се изпълнява гигантски проект за изграждане на транспортен коридор между Китай и пристанището Гвадар, е на ръба на неплатежоспособността, което увеличава вероятността за предоставяне на помощ от МВФ в непосредствено бъдеще. Новият пакистански премиер Имран Хан изисква прозрачност по вече подписаните неясни договори, които обикновено предвиждат използването на китайски материали и работници, както и сурови условия за връщане на кредитите. Едно още по-лошо обвързване – Китай отпуска своите заеми в долари, като принуждава Пакистан да се стреми към голям търговски излишък, за да може да ги изплати, на фона на изчерпването на валутните си резерви. „Често, китайските кредити са в натура – трактори, въглища, инженерни услуги – но трябва да бъдат връщани в долари“, обяснява пред Франс прес Ан Стивънсън-Ян, изследователка от фирмата за пазарни проучвания J Research Capital. Инструмент за влияние Това е бреме, което понякога е непоносимо – в Лаос, цената на една железопътна линия – 6,7 милиарда долара – се равнява на близо половината от брутния вътрешен продукт (БВП) на малката азиатска страна. В Джибути външният държавен дълг скочи от 50% до 85% от БВП за две години според МВФ заради задължения към Exim Bank. Тази китайска институционална банка притежава освен това половината от дълга на Таджикистан и Киргизстан. Разбира се, слабо развитите страни, с огромни инфраструктурни нужди, откриват там интерес. За Пекин рискът си заслужава неудобствата: азиатският гигант търси пазари за своя индустриален свръхкапацитет и има нужда от пътища, пристанища и петролопроводи за своето снабдяване със суровини. Лидерът на опозицията в Малдивите, Мохамед Нашид, съзира в китайските действия колониализъм, ограничаващ суверенитета на страната архипелаг, 80% от чийто външен дълг, според него, е контролиран от Пекин. Китайската хватка е още по-здрава, като се има предвид, че Пекин често поема управлението на построената инфраструктура, чрез концесии за 20 или 30 години, отбелязва Standard & Poor’s. Проектите, които трудно може да донесат печалба или са структурно дефицитни, са в изобилие, по подобие на изоставен курорт на крайбрежието на Камбоджа. Това няма особено значение за Пекин: китайските държавни компании, които реализират проектите, са слабо загрижени за екологичните, социалните и дори финансовите критерии, тъй като, отбелязва Стивънсън-Ян, „Пътищата на коприната“ остават политически инструмент за влияние, вписан от 2017 г. в самия устав на комунистическата партия.", "date": "2018.09.04", "title": "„Пътища на коприната“ – дългов капан дебне приятелите на Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386681-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BD%D0%B0-%D0%B7%D0%B2%D1%8F%D1%80%D0%B0", "text": "24-годишната Лиза Мария Веласкес от Ню Йорк изчезнала без вест на 22 август, а няколко дни по-късно части от тялото на момичето били намерени в два парка в Бронкс. И сега стана известно, че на 12-годишна възраст Лиза Мария е станала свидетел на убийството на собствената си бременна майка, съобщава \"Дейли мейл\".      Когато Лиза Мария Веласкес била на дванадесет години, бременната й майка, Мерилин Джинел, била жестоко убита пред очите й. Лиза, както и нейният брат и сестра, можели само да гледат как майка й е бита инамушкана от любовника й Робърт Кокли. След убийството мъжът се обърнал към децата и ги заплашил, че ще ги убие, ако разкажат на някого за това, което са видели.      Лиза Мария Веласкес и нейните брат и сестра    Въпреки това, Кокли не успял да скрие кървавото си дело и той бил осъден на 25-годишен затвор. Но ужасното му обещание все пак било изпълнено - Лиза Мария Веласкес станала жертва на жестоко убийство. Момичето било пребито и починало от удари по главата. След това тялото й било разчленено, поставено в пликове и скрито в различни части на двата парка в Бронкс.      Дакуан Уилър и Сиара Мартинес    По обвинение в убийството на Лиза Мария били арестувани 31-годишните Дакуан Уилър и Сиара Мартинес. Все още не е ясна причината за престъплението. Може би жестокото убийство на момичето било отмъщението на Робърт Кокли, а може и да е банален грабеж. Сега полицията се опитва да разбере мотивите на престъпниците. Засега е известно, че убийците са познавали лично жертвата си - Сиара Мартинес е заявила, че е приятелка на Лиза Мария и изпитва обич към нея.          Лиза Веласкес", "date": "2018.09.04", "title": "Проклятието на звяра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386682-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0", "text": "Серийният изнасилвач от Шотландия, който използваше 3-метрова змия, за да изтезава и изнасилва една от жертвите си, бе осъден на 14 години затвор. Друга жена Джон Диксън изнасилил около 100 пъти в продължение на 5 години. Още една от жертвите му била толкова наплашена, че полицаите я намерили скрита в шкаф с нож в ръка, съобщава Mirror.      Като цяло жертви на 38-годишния Джон са станали 4 жени в периода между 2000 и 2017 г. Той бе признат за виновен по 5 пункта от обвинението, включително изнасилване и битово насилие. Една от пострадалите разказва, че насилникът е използвал огромна боа, за да я наплаши.      Тя и спомня през сълзи, че изнасилванията били толкова често - дори когато спяла - че тя започнала да ги възприема като нещо нормално. Джон постоянно пребивал и оскърбявал жертвата си, наричайки я курва и с други връсни думи. При едно от нападенията той я бил жестоко от главата до петите в продължение на цял час.      Докато жената търпяла тези инквизиции и продължавала да се среща с изрода, друго момиче забременяло от него. На фона на смразяващите разкази на жертвите му, Диксън призна, че е бил прекалено жесток спрямо тях, но отрече да ги е изнасилвал, тъй като сексът бил по взаимно съгласие.", "date": "2018.09.04", "title": "Извращение на Острова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386683-%D1%81%D0%B5%D0%BB%D1%8F%D0%BD%D0%B8%D0%BD-%D0%BE%D1%82%D0%B8%D0%B4%D0%B5-%D0%BF%D1%80%D0%B8-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0", "text": "Жител на село село Дядково, Рязанска област в Русия, си пийнал доста и решил да наеме проститутка, но заспал, след като получил необходимите услуги. Момичето видяла банковата карта на клиента на нощното шкафче и решила да се възползва от състоянието му.      Чрез мобилни приложения, тя си закупила стоки от онлайн магазини за около 56 000 рубли (около 700 евро). От районната прокуратура съобщават, че престъпницата е задържана. Тя незабавно признала за деянието си и се разкаяла, поради които е получила условна присъда за кражба - 1,5 години със срок на изпитание от една година.", "date": "2018.09.04", "title": "Селянин отиде при проститутка...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386684-%D1%80%D1%83%D1%81%D0%BE%D0%BA%D0%BE%D1%81%D0%BE-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5", "text": "Волейболният свят е приковал поглед към една от най-красивите състезателки в света. Тя е рускиня, а нейното име е Алиса Маньонок. \r\n Страстта на красавицата обаче не се ограничава до волейболното игрище. Маньонок е успешен модел в родината си, където печели редица състезания за красота.  \r\n Освен това, тя участва в заснемането на много фотосесии. Дългокраката хубавица набляга и на учението.  \r\n Алиса чака с нетърпение изявите на волейболните звезди на Световното в България и Италия. \r\n   \r\n     \r\n     \r\n     \r\n      ", "date": "2018.09.04", "title": "Русокосо волейболно изкушение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386685-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Движете се към целите си, без излишна суета и шум. Ако разберете, че напрежението е свръхсилите ви, тогава по-добре си починете и отстъпете настрана. В работата трябва да си поставите строги срокове за изпълнение на задачите. В живота ви, могат да се появят не само врагове, но и съперници в любовта. Сраженията с шпаги, не са модерни, но може да опитате. ТЕЛЕЦ ( 21 април - 21 май )  Ще трябва да защитавате своите принципи, при това в обществото на влиятелни хора. Самите вие, сте се старали да станете известни и популярни. Сега е времето - говорете уверено, действайте директно. В личния живот, ви чака среща с бивш любим, след което, ще искате всичко да захвърлите и подобно на таралеж да се свиете на кълбо. БЛИЗНАЦИ ( 22 май - 21 Юни ) Съвета за днес е, да се определите в желанията си, в противен случай, ще се заплетете в тях, както в мрежа. Концентрирайте се върху това, което е важно за вас. Грешките ще бъдат по-малки, ако станете по-избирателни във връзките и упорити в делата. Във финансовата сфера, ще вземете решение, заслужаващо уважение. Ще инвестирате пари в бизнес, който отдавна сте набелязали.   РАК ( 22 юни - 23 юли ) Може да постигнете успех в онези дела, с които колегите ви изобщо не могат да се справят. Това ще е добре, защото репутацията ви ще нарасне. Шефът дори ще ви даде бонус, за творчество и активност. Късмет очаква необвързаните, които най-накрая може да срещнат „втората си половинка“. Покажете най-добрите си качества. ЛЪВ ( 24 юли - 23 август ) Заемете се с решението на битовите и семейни проблеми. Ако пак ги отложите за неопределено време, не разчитайте на успешен изход. Денят също е благоприятен, за променивъв външният вид. Нова прическа или радикален цвят на косата - това е, от което се нуждаете. Да, и почитателите ви, ще се увеличат значително. ДЕВА ( 24-ти август - 23 септември ) С лекота, ще се справите с бивши си конкуренти, така че може да не се страхувате от провали и грешки. С парите всичко ще се окаже по-добре от очакваното. Може дори да си позволите големи покупки. Много от вас, ги очаква бизнес пътуване или откриване на собствен бизнес, за което ще ви е необходима голяма сума пари. Но вие, ще намерите изход от положението. ВЕЗНИ( 24 септември - 23 октомври) Не се препоръчва, от ранно сутрин да изяснявате отношенията с любимия. В противен случай, целият ден ще сте криви. Ако имате възможност, заемете се с нещо което ви доставя удоволствие. Творческите замисли, са добре дошли. Може да обновите контактите със стари приятели и с онези, с които сте били скарани. Вечерта чакайте новини, от далечен роднина.   СКОРПИОН ( 24 октомври - 22 Ноември ) Днес е по-добре да общувате с тези, които познавате от дълго време. В края на краищата, ще може да се отпуснете и да говорите каквото искате. Отлично, ще прекарат времето си тези, които са на почивка или пътуват. За тях този ден, ще стане съдбоносен. Само, не хабете много енергия за ненужни връзки и безсмислени действия.   СТРЕЛЕЦ ( 23 Ноември - 21 Декември ) Прилив на сила и енергия, ще имате днес, което ще ви помогне за реализирането на това, което сте замислили. Преди да завладявате нови върхове, обмислете всички подробности. В противен случай всяка грешка, ще ви носи загуби. В любовната сфера, влагайте повече действия и благородство, а не празно говорене. КОЗИРОГ (22 Декември - 20 януари ) Ще трябва да действате активно, за да докажете на себе си и колегите на какво сте способни. Парите ще ви стигнат, да се зарадвате с желани покупки. Основното нещо е, не затъвайте в безсмислена суета, а всичко правете по план. В любовта, трябва да слушате по-старите и опитните, за да избегнете раздяла с избраника си.  ВОДОЛЕЙ ( 21 януари -  19  февруари ) Очаква ви продуктивен ден, когато ще може да извлечете опит от всичко, което правите. Може да научите нещо оригинално и да разчистите своя път за напредък в кариерата. Разчитайте не само на интуицията, но и на личното си знание. Ако не харесвате нещо в поведението на близък човек, тогава е по-добре да му го кажете директно.   РИБИ ( 20 февруари - 20 март ) Очаква ви доста хармоничен ден, който ще ви зареди с положителна енергия, която ще се отрази на всички ваши действия. Възможно е да възстановите отношения с човек, с когото много ви е свързвало. Това не е задължително да са любовни отношения, може да е приятелска връзка. Основното е, да не правите предишните грешки, в противен случай връзката ще се разпадне.", "date": "2018.09.04", "title": "Дневен хороскоп 4 септември"}
