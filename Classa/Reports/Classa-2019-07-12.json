{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/397794-%D1%86%D0%B5%D0%BD%D0%BD%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D1%81%D1%82%D0%B0%D0%BB%D0%B8%D0%BD-%D0%B8-%D0%B1%D0%B5%D1%80%D0%B8%D1%8F-%D0%B8%D0%B7%D0%BB%D0%B5%D0%B7%D0%B5-%D1%81-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%BF%D0%B0%D1%80%D0%B8%D1%82%D0%B5%D1%82", "text": "Загубил борбата за власт след смъртта на Сталин, Берия заплаща поражението с живота си. Оклеветен от съпартийците си, Берия се превръща в олицетворение на злото. Никита Хрушчов, привърженик на политиката на терора, оглавява заговора за убийството му и го привежда в изпълнение. В тази книга авторът представя своята версия за живота на този суров и изключително надарен човек. Той не се съмнява, че и Сталин, и Берия са били убити от своите в безмилостната битка за властта. ‌Лаврентий Берия, известен като „палачът на Сталин“, е една от най-мрачните фигури в историята на Русия. На него се приписва главната отговорност за политическите репресии и убийства. Като най-близък съратник на Сталин, той изиграва решаваща роля в изграждането на Съветска империя. По време на войната ръководи съветския атомен проект, проявявайки уникални организаторски способности. Заслугите му пред съветската държава са огромни. Смятали са го за един от най-вероятните приемници на Сталин. Загубил борбата за власт след смъртта на Сталин, той заплаща поражението с живота си. Оклеветен от съпартийците си, Берия се превръща в олицетворение на злото. Никита Хрушчов, привърженик на политиката на терора, оглавява заговора за убийството му и го привежда в изпълнение. В тази книга авторът представя своята версия за живота на този суров и изключително надарен човек. Той не се съмнява, че и Сталин, и Берия са били убити от своите в безмилостната битка за властта. ", "date": "2019.07.12", "title": "Ценна книга за Сталин и Берия излезе с логото на \"Паритет\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397791-%D1%82%D0%B5%D1%81%D1%82%D0%B2%D0%B0%D1%82-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D0%B5%D1%82%D0%B8-%D0%B5%D0%BD%D0%B5%D1%80%D0%B3%D0%BE%D0%B1%D0%BB%D0%BE%D0%BA-%D0%BD%D0%B0-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D-%D0%BF%D1%80%D0%B5%D0%B7-%D0%BF%D0%BE%D1%87%D0%B8%D0%B2%D0%BD%D0%B8%D1%82%D0%B5-%D0%B4%D0%BD%D0%B8", "text": "След приключването на последните модернизации от  проекта за повишаване на мощността  на  пети блок на АЕЦ “Козлодуй”  до 104%, реализирани по време на плановия годишен ремонт през тази година, на 13 и 14 юли 2019 г. е планирано да бъдат извършени финалните изпитания, съобщи пресцентърът на атомната електроцентрала. Целта е да се потвърди готовността на системите и съоръженията за работа в условията на повишена мощност в различни експлоатационни режими. Програмата за  изпитанията  е съгласувана с главния конструктор ОКБ Хидропрес и с Агенцията за ядрено регулиране, а товаровият график за дните на провеждането е предоставен на Електроенергийния системен оператор.     Изпълнението е предвидено за почивните дни в края на седмицата с оглед намаленото търсене на електроенергия в този период. По време на изпитанията е планирано мощността на блока последователно да бъде понижена до 60% и до 40%. На 14 юли  турбогенераторъ т ще бъде изключен за няколко часа, след което в рамките на същия ден ще бъде включен и ще започне повишаване на мощността в съответствие с графика. Аналогична програма за изпитания бе изпълнена на шести блок на АЕЦ “Козлодуй” през 2017 г. В момента блокът работи с пълно натоварване на мощността – 1040 МВт. Investor.bg  припомня, че на 3 юли шести блок на АЕЦ „Козлодуй“ бе изключен от енергийната система на страната след задействане на електрическата защита. По-късно мощностите бяха възстановени.  ", "date": "2019.07.12", "title": "Тестват модернизацията на пети енергоблок на АЕЦ “Козлодуй” през почивните дни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397792-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B0-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B0-%D1%81-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "Това правителство ще падне от F-16 Спомням си един случай как сегашен арестант заедно с жена си – пише се дизайнерка – отиват в Германия да си купуват хеликоптер. Адвокатът, който ги води, ми е приятел, та затова знам подробностите по сделката.  Отиват в централата на Eurocopter и преговарят:  тази екстра, онази екстра… цената набъбва до над 5 млн. евро.  Даже ги качват да ги повозят. Сериозни купувачи.  При кацането нашият наредил на адвоката, който им е преводач в същото време, да каже на пилота да ги закара до Майбаха.  Пилотът зяпнал от изненада. „Не може ли колата да дойде?!“  Връщат се пак за преговори и „дизайнерката“ казва, че не ѝ харесва тапицерията. После започват да режат и от другите екстри. Остава само перката.  Та и ние с F-16 по същия начин.  Остава само преговарящите и правителството да са на мястото на ония с хеликоптера. Е, за това орязване и при тази цена ще лежат в затвора.  Абсолютна подигравка с националните интереси. Все си мисля, че 10 самолета Грипен, напълно съвместими със стандартите на НАТО, с възможност да ползват многоцелеви оръжия от различни натовски държави, на цена от 1.5 млрд. лева, с инвестиции в нашата икономика, с разсрочено плащане, получени до 2020 г. са по-добра сделка от 8 щайги, без оръжие, които я получим, я не получим до 2025 г., на цена от 2.2 млрд. лева, платени веднага. Тънката мисъл на кабинета е да платим луда цена за индианските самолети, за да не разсърдим хамериканците, и да внесем Грипените от САЩ. Реекспорт, райшли.  Затуй цената не излиза, но то много път бе. Евроатлантическите слуги в бг. хълцат като препили от информацията за осакатения самолет.  Цената била такава и сме били длъжни да я платим авансово, за да си отворим кредитно досие, райшли.  Досега кредитно досие означаваше да вземеш кредит и да си плащаш редовно вноските.  Сега откриха, че ти ги кредитираш авансово, за да имаш ти кредитно досие.  Свят ми се зави от лупингите на предателите.    ", "date": "2019.07.12", "title": "Абсолютна подигравка с националните интереси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397793-%D0%BF%D0%BE%D0%B7%D0%B8%D1%86%D0%B8%D1%8F-%D0%BD%D0%B0-%D0%B1%D1%83%D0%BB%D1%81%D0%B0%D1%80,-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B5%D0%BD%D0%B0-%D0%BE%D1%82-%D0%BA-%D0%B4-%D0%BF-%D0%BD%D0%B8%D0%BA%D0%B8%D1%84%D0%BE%D1%80-%D0%B3%D0%B5%D1%80%D1%87%D0%B5%D0%B2-mni,-meena,-sar-adm-,sm,-mbsma", "text": "„           1. Конкурсът  е поредното действие на ИАМА ,  от прикрития дългогодишен колективен международен нечестен сценарий, щото чуждестранни мултинационални икономически интереси, да заемат националната спасителна ниша в имущественото морско спасяване, което е в противоречие с нашите национални интереси и законодателство, в разрез и с законодателството на ЕС, поради факта, че тази дейност е елемент на националната ни сигурност. По простичко казано колониални намерения за завладяване на ниша в чужда теретория, прилагани преди два века по света, тогава с огледалца и маниста, за аборигените, а сега с уроци с благи думи за популистки европейски ценности и т.н.   2.   Прикрит  автор на този сценарии е чуждестранна частна фирма (Мултрашип) ,  която ползваше за параван създадено от тях сдружение и стъпка по стъпка се настани в нашето море, използвайки факта, че сме членове на ЕС и те имат право да извършват морски пристанищни услуги безпроблемно.   3. Изполвайки  тази възможност господата посегнаха на морското спасяване, а за да могат успешно и спокойно да се настанят бяха нужни няколко неща: - поръчкови промени в специалното ни законодателство; - отстраняване на държавната морска аварийно-спасителна служба, отначало чрез извеждане на спасителните ни кораби от отговорния ни район и след това изваждане от експлоатация т.е., бракуване. Този сценарии им осигуряваше осъществяването на желанието им за намеса, чрез поседваща стъпка за получаване на услуга наречена „дежурен влекач” нещо като „студен резерв”.   4. Намери  се столична фирма (Интернет агенция), неразбираща нищо от морските дейности, на която услужливо и безпринципно бе даден под наем, за „жълти стотинки” спасителния кораб „Перун”, а „неизвестен” помагач му намери работа далеч от нашето море. Косвено се разбра, че отново идеологът е същия чуждестранен „Благодетел”- Мултрашип.   5. Чрез  подбудителски действия същите благодетели, обясняваха, как не е нужно държавата да има спасителна служба, защото честни частници могат да изпълняват тази държавна функция. Никой обаче не каза, че годишните разходи на Перун са под 400,000 лв., а финансовите приходи от дейността му годишно, надхвърлят няколкократно разходите му. Отделно следва да се знае, че по международни изисквания България следваше точно и добронамерено да изпълнява задълженията си за спасяване по море. От казаното става ясно, че предприетите от ИАМА действия са нечестни, в конфликт на интереси с корупционен уклон. Тук следва да добавим и грубата намеса на холандския посланик (2012 г.), във вътрешните ни работи с искането за осигуряване на „дежурен влекач” и това при положение, че имаме собствен влекач, който за много по малко разходи изпълява държавните функции.   6. След  като през 2012 г., не успяха, изчакаха да се позабрави и през 2018 година ИАМА обяви „Процедура за дежурни влекачи” на стойност 1,500,000 лв., за ½ от зоната (същото което преди години предлагаше холандския посланик). Когато обаче ние публично заявихме, че това е недопустимо при положение, че имат собствени спасителни средства, процедурата бе спряна. Нещо извън тяхната цел, е факта, че в случай, че успееха, се получаваше и нелоялна конкуренция в буксирния бранш. Интересното беше, че обявените изисквания за техническите данни за „дежурния влекач”, съвпадаха с данните за влекачите на регистрираната в България-Мултрашип. Усещайки, че може да загазят, ИАМА прекрати процедурата.   7. След  ликвидацията на „Аварийно-спасителната служба” (УПМКАП), спасителните и други имущества бяха разграбени от ИАМА, която пое да изпълнява спасителни функции и да контролира сама себе си, защото тя е държавен контролен орган, а от „специалния административен контрол” се знае, че не може да се „самоконтролират”. От практиката е известно, че в голяма степен вина за морските произшествия носят точно държавните контролни органи.   8. За  да се счита, че се изпълняват държавните функции по спасяване на море, следваше да се възстанови спасителната служба. ИАМА я „възстанови”, но по методиката, както Дявола чете Еванглието- оставиха службата при себе си.   9. За  да може да „плават в тихи води” за параван им бяха необходими ВИП персони, които да поемат ръководството на дейността и те започнаха да ползват адмирали от резерва. Така се стигна до поредния „Адмиралски ефект”.     Преди да завърши процедурата на цитирания в заглавието конкурс, се знаеше кой ще го спечели. Нещо обичайно в българската бюрократично-олигархична практика, което не изненада морския бранш. Провеждащата конкурса организация е  Изпълнителна агенция \"Морска администрация\" ( ). Тя е юридическо лице със седалище в София, на бюджетна издръжка към Министерството на транспорта, информационите технологии и съобщенията (МТИТС) и е нисък второстепенен разпоредител с бюджетни средства.  Всъщност от правна гледна точка ИАМА би следвало да бъде структурно изградена, също както е Главна дирекция „Граждаска въздухоплавателна администрация” (ГД  ” ГВА ” ), защото тези две структури имат едни и същи функции, с разликата, че едната е за морските ни пространства, а другата за въздушните ни такива. ИАМА от дълги години се вземат едва ли не за министерство в министерството, а нейното централно ръководство от двадесетина години, последователно разтури морската аварийно-спасителна служба, узурпира и ограби инфраструктурата й и я доведе до умишлен колапс.   Използвайки изключителната специфичност на тази техногенна морска организационно-правна материя и липсата на подобаваща висока морска култура за безопасност в законодателния орган и управляващите среди, ИАМА и Правната дирекция на министерството, спокойно и системно пробутват в НС, Правителството и парламентарните комисии, противоречащи на националните ни интереси и международни задължения, поръчкови законотворчески промени в националната специализирана нормативна уредба – „Закона за морските пространства, вътрешните водни пътиша и пристанища” и в други нормативни актове. Публично е известно, че поръчковото законотворчество се счита за най тежката форма на корупция.    За да прикрият анти конституционите си действия, през последните 20-тина години от над 90 годишната история на морската ни аварийно-спасителна служба, те прилагат за трети път „адмиралски ефект”, като ползват ВИП персони за параван на нечестните си действия. Към това следва да се добави и подбудителските действия на мултинационални „ salvage ”  юридически лица. В тория по ред, адмиралски ефект преключи преди няколко дни - на 30 юни т.г.    Този експеримент бе с действащо лице о.р.контраадмирал Георги Мотев, по същество бе подигравка със защитата на човешкия живот по море, но той бе изключително удобен и употребен в интерес на мултинационални колониални интереси, защото компетентността му не бе адекватна на изискванията за длъжността. Преди няколко години по повод тогавашното му назначаване за ръководител на ГД„АСД”, написах обращение към него със заглавие „За колко сребърника, г-н Мотев?”, но това не го смути да си живурка в битов конфорт.  Поводът да изразя сега гражданската ни позиция, е замесване на  един високо уважаван висш български морски офицер, вицеадмирал Румен Николов, който в професионалния си път изминава последователно дълга редица отговорни военни длъжности до Началник на отбраната-най висшия военен чин в страната, от който бе освободен чрез прилагане на познат нечестен апаратен пирует.    Преглеждайки официалните действия за конкурса, констатирахме, че  „ е съставена с формални и безмислени критерии, защото не може да се изготви някаква концепция (стратегия или нормативен акт), когато правната й рамка е конституционално неадекватна на задължителните критерии и изисквания на международните конвенции, ратифицирани от Р.България по парламентарен ред. Няколко от тези конвенции третират и затварят кръга от правни норми за морската безопасност.    Още един аргумент, доказващ безмислието на конкурса са неизпълнените много важни задължителни препоръки в два международни одита на ИАМА проведени от Международната морска организация (ИМО). Отговорния субект е самата ИАМА-бивша „Държавна инспекция по корабоплаване (ДИК) и други. Тези факти и други аргументи реално обезмислят обявения конкурс, поради обърканата правна рамка и противоречието с базовите принципи на специализирания административен контрол (САК), който категорично постановява, че „едни звена и структури от държавната администрация осъществяват контрол върху специфична дейност на други звена от държавната администрация”, а не сами на себе си. Освен това в досегашната практика имаше крещящи случаи на конфликт на интереси.      Ето някой извадки от Одита от 1998 година, цитирам:      „   И това не е всичко, но реално и до сега, вместо МСКЦ да бъде водещия компетентен спасителен орган, той е корупционно натикан в трета глуха, подчинен на ИАМА и нейната ГД АСД. Няма създадена комисия SARи т.н. Още по стряскащи са изводите от Одита на ИМО от 2008, цитирам:    „ по горе”, но Тя (държавата в лицето на министъра на МТИТС) и до сега няма такава стратегия, а си играй на „Концпции...” .      Питам:       Има ли нормален човек, който след като всички тези препоръки и изисквания касаещи защитата на човешки живот по море, не са изпълнени, може да приеме конкурса за подходящо оформен и спокойно да счита, че ИАМА се грижи за живота на хората в морските ни пространства и за екологията на морето? Аз лично и колеги от бранша сме възмутени от безотговорността й, от липсата на морални достоинства в управляващия екип на коментираната дейност, от бездушието на всички замесени в този фарс юридически и физически лица.    Констатацията е, че конкурса е арогантен абсурд и безпардонно незачитане на международните ни ангажименти, без това да е санкционирано от отговорния ни държавен орган-М.Вън.Р., и други имащи пряко правно отношение към техногенните инциденти от хуманен и материален морски инфраструктурен аспект. Ще ми се да попитам вицеадмирал Румен Николов, знаел ли е за тези безспорно негативни факти, когато се е включил в конкурса?    Формално погледнато в конкурса са заложени изискване щото кандидатите да защитят „  Абсурдно изискване поради причините изброени по горе, свързано с проблеми с коректността на правната рамка.    В изпитната комисия няма нито един специалист по АСД, нито даже лице с морска квалификация!!! На фона на всичко казано до тук, лъсва факта, че националното специализирано законодателство е системно и чрез хитрини многократно поръчково променяно и не е в синхрон с международните ни ангажименти в коментираната сфера. В конкурса е включено провеждане на интервю, а него кой ще го провежда, пак същите членове на комисията нали?    Обявата за конкурса най-общо казано е и с неграмотно и непрофесионално съдържание. В нея например четем фразата „ , а такова понятие и дейност не съществува. По този повод ще добавя, че преди няколко години ИАМА злоупотреби, като развърна абсолютно ненужен о тдел  към Главната дирекция АСД, наречен  \"Аварийно-спасителна дейност - р. Дунав\" , и по този начин извзе функция на Изпълнителна агенция „Проучване и подддържане на р.Дунав”, която е единствената специализирана българска речна власт, с функции отредени в националните и международни задължения на Р.България за обслужване, проучване и поддържането на безопасни условия за корабоплаване в българския участък на река Дунав.    Това управление (агенция) е създадено в средата надеветнадесетия век и си изпълнява функциите перфектно! От казаното до тук възниква питането: Каква концепция ще пишат кандидатите, когато както се констатира, че правната рамка е опорочена, а мисловната матрица на корифеите на жълтите павета е тотално сбъркана с добавен сериозен корупционен коефициент. Ако получим разработките на кандидатите, съм сигурен, че те вероятно не съдържат достойнства в светлината в която коментирахме конкурса. Изобщо следва изводът, че състоянието на гражданската ни морска АСД е нетърпимо порочна, административно и функционално неправилно уредена, а България е единствената страна в черноморския регион, която не се грижи адекватно за морската си безопасност и не изпълнява добросъвестно и точно международните си ангажименти в коментираната дейност.    Меморандумите на няколко международни кръгли маси по тематика, подтвърждават този безспорен факт! Аварийно-спасителната дейност по същество е субекта, комуто е възложено да ограничава и/или ликвидира възникващи морско техногенни и природни произшествия, възникващи внезапно, с много широк причинен спектър, предизвикващи паника, транспортен колапс, а овладяването и/или ликвидацията им, от една страна води до повишен или загубен авторитет на властите, от друга страна международната правна отговорност е „Дамоклев меч”, който в техногенна криза, ще се стовари на гърба на данъкоплатеца. ИАМА реално, не притежава спасителни единици, каквито следва да има за да отговори на добрата морска АС практика.           Пропускам да коментирам и други системно прилагани хитрости, обслужващи същата корупционна схема на въздействие, а философски се знае, че хитростта не са ум, а примитивизъм! Ние считаме, че сегашния министър на МТИТС г-н Росен Желязков, трябва да се запознае с истинското нетърпимо и неморално състояние, като предприеме радикални мерки за възстановяване на АСД в адекватен формат на международните критерии, в това число, прекратяване на конкурса предприемане на дисциплинарни мерки. Може да организира публична „online” дискусия по някоя от националните телевизии, между техните специалисти и гражданския морски сектор в бранша.    Наложително е да се вземат незабавни мерки за възстановяване на морската аварийно-спасителна служба в хармония с добрата морска практика, като се използва примерът на черноморски страни, защото става дума за дейност за спасяване на човешки живот по море, а не за събиране на трупове от морската повърхност.    Освен това втората същност на дейността е имущественото морско спасяване, свързано с изисквания за много широк кръг от знания и специфична практика, незабавни действия, за ликвидация или ограничаване на техногенни катастрофи, аварии и инциденти предизвикани и от природни явления, засягащи много скъпи техногенни инфраструктури, а при нефторазливи, тотално замърсяване на морската среда и нанасяне на огромни щети на крайбрежния морски туризъм. Успешното овладяване на посочените негативни явления се постига с много широки познания за възможностите на спасителните единици, на бедстващите плавателни средства, познаване на особенно сложна морско публична и частно правна куптура и т.н.    Всички те изискват добросъвестен подбор на специалисти с широки познания и опит.Известно е, че липсата на институционален и публичен коректив формира суб-култура на арогантност, съчетана с чувство на безнаказаност и безкритичност към себе си. Тя разлага остатъците от съвест и срам – съставките на вътрешната защита срещу морален разпад. Според „Интегрираната морска политика” на ЕС    Според народната приказка „Като си пееш Пенке ле, кой ли те слуша”     За огромно съжаление високопоставените държавни служители от МТИТС и от други субекти не само, че имат повърхностни познания в тази сфера, разбрано от публичните им изяви, но те и безотговорно и безпардонно пренебрегват националните и международни правни норми, в полза на мултинационални колониални интереси. Връщам се към поводът за тази ни реакция, озаглавена като „Позиция”. То е участието на вицеадмирал Румен Николов в този конкурс.    Единствената причина която допускаме за участието му за тази неподходящо ниска за неговия професионален и социален статус длъжност е, че той вероятно не е запознат с реалното състояние на корупционни практики в тази агенция и антинационалните каузи по отношение на съпътстващите АСД техногенни морски негативни събития. Натрапва се изводът, че ИАМА, трябва да бъде радикално преустроена и изчистена от псевдо специалисти в сферта на морската безопасност и сигурност. В това отношение о.р. вицеадмирал Румен Николов може да бъде много полезен, но не на конкурсната длъжност, която пое сега от първи юли, защото неговия опит и професионални познания все пак не са базови в тази сфера, а той ще бъде използван като параван на следващите антинационални сценарии.    Подходяша и приемлива управленческа длъжност за Адмирала би била „Зам.министър на МТИТС” или най-малко изпълнителен директор на ИАМА. От такова ниво той би могъл да бъде наистина много полезен за националният ни морски суверинитет и морска безопасност. Накрая, но не и последно, изразявам съжаление за този морален конфуз, не знаем причините, довели вицеадмирал Румен Николов до положение да кандидатства за тази ниска за неговия административен капацитет длъжност, но това е обидно принизяване на адмиралското и офицерско достоинство, обидно е за морската ни военна и гражданска дружина и е подигравка с офицерската ни чест и достоинство. Изхождайки от по горе казаното, мисля, че е разбираемо защо завършвам с фразата .....     Съжелявам г-н адмирал !        ", "date": "2019.07.12", "title": "Позиция на БУЛСАР, представена от к.д.п. Никифор Герчев-MNI, MEENA, SAR Adm.,SM, MBSMA"}
{"url": "http://www.classa.bg/%D1%81%D0%B2%D1%8F%D1%82/item/397784-%D1%80%D0%BE%D1%85%D0%B0%D0%BD%D0%B8-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0,-%D0%BA%D0%BE%D1%8F%D1%82%D0%BE-%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B0-%D0%B0%D1%82%D0%BE%D0%BC%D0%BD%D0%B8-%D0%BE%D1%80%D1%8A%D0%B6%D0%B8%D1%8F,-%D1%81%D0%B5%D0%B3%D0%B0-%D0%BF%D0%BE%D1%83%D1%87%D0%B0%D0%B2%D0%B0-%D0%B4%D1%80%D1%83%D0%B3%D0%B8%D1%82%D0%B5", "text": "Президентът на Иран Хасан Рохани оцени като \"забавна история\" факта, че Съединените щати са свикали среща на Международната агенция за атомна енергия (МААЕ), за да обсъдят ангажимента на Техеран към ядреното споразумение от 2015 г., защото самият американски президент Доналд Тръмп реши, че страната му трябва да се оттегли от този пакт. Иранският лидер също така подчерта по време на заседание на своя кабинет, че САЩ \" считат за справедливо да поучават другите, когато те са единствената страна в света, която е използвала атомни оръжия\". Рохани осъди \"лицемерието на Вашингтон, който се оттегли без причина от Комплексния план за съвместни действия (JCPOA), като изрази загриженост, че Иран ще ограничи някои от своите ангажименти, когато САЩ са тези, които са нарушили цялото споразумение, защото го смятат за много лоша сделка\". Той не разбира, че американците \"посочват никаква причина\" за да се противопоставят на Иран, който обогатява уран, когато САЩ само се ограничават да преценят, че иранските намерения \"са лоши\", без да се обяснява защо, когато Техеран прави всичко възможно, за да спаси сделката, защото знае, \"че е важна за региона и света\". Така Хасан Рохани определи американския дискурс за преговори като \"измамен и неправилен\" и подчерта, че \" ако САЩ вярват, че преговорите са начин за решаване на проблеми, ще трябва да отменят санкциите и да се върнат към ангажиментите си\". Останалите страни по споразумението - Обединеното кралство, Китай, Франция, Русия и Германия, както и Иран - осъдиха тази мярка и останаха верни на условията. Техеран обаче казва, че европейските страни, подписали споразумението, не са направили достатъчно, за да го спасят. Накрая, президентът на Иран осъди Обединеното кралство, което е спряло \"несправедливо\" ирански петролен танкер на крайбрежието на Гибралтар миналата седмица. Поради тази причина Рохани подчерта, че Лондон е \"инициаторът на несигурността в моретата\" и предупреди, че \"ще разбере последиците на този акт по-късно\".", "date": "2019.07.12", "title": "Рохани: \"Единствената страна, която е използвала атомни оръжия, сега поучава другите\""}
{"url": "http://www.classa.bg/%D1%81%D0%B2%D1%8F%D1%82/item/397786-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D0%B0%D1%81%D0%BE-%D0%B2-%D1%80%D1%8A%D0%BA%D0%B0%D0%B2%D0%B0-%D0%BD%D0%B0-%D0%B8%D1%80%D0%B0%D0%BD-%D0%B2-%D1%81%D0%BF%D0%BE%D1%80%D0%B0-%D0%BC%D1%83-%D1%81%D1%8A%D1%81-%D0%B7%D0%B0%D0%BF%D0%B0%D0%B4%D0%B0", "text": "Иранското правителство обмисля разрешаване на добива на криптовалути, съобщава местната новинарска мрежа Press TV, която цитира изявления от ръководителя на централната банка на персийската държава Абдол Насер Хеммати. Поради сравнително ниските цени на електроенергията в тази нация, обясни чиновникът, добиването на криптовалути става все по-популярно там. Легализацията обаче предвижда две условия. Хеммати каза: \" Първо, добиването на международни цифрови валути трябва да се извършва според цената на електроенергията за износ, а след това, което е по-важно, тези извлечени монети трябва да се върнат в националния икономически цикъл.\" Според медиите, настоящият интензитет на добива на биткоини в Иран е достигнал безпрецедентни нива, тъй като миньорите незаконно използват субсидираната електроенергия, налична на места като фабрики или оранжерии, за да получат виртуални валути. Криптовалутите са били обект на постоянно внимание от страна на иранските власти, откакто САЩ възобновиха санкциите си срещу персийската държава и прекъсна връзката с международната банкова система SWIFT на няколко от финансови институции, включително на Централната банка на Иран. В опит да заобиколят санкциите на САЩ и да разработят алтернатива на SWIFT, Техеран обяви, че може да пусне своя собствена цифрова валута.", "date": "2019.07.12", "title": "Криптовалутите - асо в ръкава на Иран в спора му със Запада?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397788-%D0%B3%D0%BE%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0", "text": "През последните ДЕВЕТ МЕСЕЦА държавата в лицето на Комисията за енергийно и водно регулиране (КЕВР) обещава ЧЕТИРИ проверки за причините за високите цени на тока на борсата. Във видеото (5:49 мин.) ще видите ТРИ от тези заявления, от 4-ти октомври 2018-та, от 14-ти януари 2019-та и последното от 9-ти юли 2019-та. Четвъртото, от 10-ти май 2019-та, не е видео документирано, но по-долу ще дам доказателство и за него. Обърнете внимание, какъв е срокът за проверката от първото заявление и, какъв е той от последното, от преди два дни. Същото така обърнете внимание на поведението на „журналистите“, които винаги забравят, какво и как са ни обещавали преди броени месеци и за това не се сещат да питат героите от репортажите си, защо не показват резултатите от предишните проверки? Ако въобще са правени такива? Тази история показва силата и мощта на политико-медийно-енерГЕПИйната мафия. \r\n   Ето обещаното доказателство за четвъртата от заявените проверки, от 10-ти май (за по-добър преглед и прочит кликнете с мишката върху снимката): \r\n   \r\n   Ще ви разкрия и причината за промяната на срока на проверките, които така и не се случват, нито пък някой вярва, че ще се случат. На 7-ми юни в сградата на КЕВР се проведе открито обществено обсъждане за определянето на цената за битовите потребители от 1-ви юли. Както повечето от вас знаят на него присъствах и аз. Помните ли снимката? \r\n   \r\n   Та на това обсъждане единствено и само аз попитах председателя на КЕВР Иван Иванов, защо до тогавашния момент ТРИ ПЪТИ обещава проверки на спекулациите на борсата, но нито веднъж не предоставя резултати от тези проверки. Познайте, какво ми отговори? Точно така. НИЩО! Просто си замълча. Сега е „удължил срока“, според както ще видите в края на видеото, за да се забрави? \r\n           На практика, ако аз разполагах с информацията от борсата, с която разполага и КЕВР, тази проверка мога да я проведа за 3-4 часа. А вижте какви срокове си поставят организаторите и реализаторите на престъплението. Защото трябва да се краде от всички нас, които не споделяте и не разпространявате това разобличение или поне видеото. \r\n   \r\n  ", "date": "2019.07.12", "title": "Голата истина за цената на тока"}
{"url": "http://www.classa.bg/%D1%81%D0%B2%D1%8F%D1%82/item/397787-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9-%D0%B8%D0%BB%D0%B8-%D1%80%D1%83%D1%81%D0%B8%D1%8F-%D0%B5-%D1%82%D0%B2%D1%8A%D1%80%D0%B4%D0%B5-%D0%B4%D0%BE%D0%B1%D1%80%D0%B0,-%D0%B7%D0%B0-%D0%B4%D0%B0-%D0%B5-%D0%B8%D1%81%D1%82%D0%B8%D0%BD%D0%B0", "text": "Така наречената \"хоризонтална ескалация\", за която много от американските национални служители по сигурността смятат, че ще позволи на страната им да минимизира щетите, причинени от потенциална агресия от страна на Китай в Западна част на Тихия океан или от Русия в Източна Европа, вероятно няма да сработи, обяснява анализаторът Хал Брандс в Блумбърг. Тази концепция се основава на \"атакуване на слабостите на противника\" на място, различно откъдето е започнала борбата, за да накара съперника да се предаде. В случай на конфронтация с Пекин или Москва, това можело да генерира на Вашингтон жертви и разходи, които ще минимизират цифрите от войните в Ирак и Афганистан. В случай на евентуална агресия от страна на Китай, американските стратези считат, че САЩ трябва да отговорят с морска блокада, която би лишила Пекин от петрол и друг критичен внос, като същевременно биха наказвали \"агресивната Русия\", като налагат тежки финансови санкции или атакуват войските й в Сирия. Тази теория обаче е \"твърде добра, за да е истина\", защото хоризонталната ескалация \"среща няколко ключови проблема\". Първо, Брандс посочва, че тази концепция \"подценява ангажимента на противника, тъй като \" владетелите на Китай и Русия разбират, че би било политически катастрофално да започнат конфликт със САЩ и след това да отстъпят, особено ако силите им все още не са победени.\" Всъщност морската блокада или финансовите санкции \"могат да причинят истинска болка, но вероятно недостатъчна за китайските владетели да подпишат собствените си политически смъртни присъди\". Китай и Русия \"работят постоянно, за да станат по-малко уязвими към този натиск.\" Второ, принудата - особено икономическата - отнема време, за да заработи и врагът ще се възползва от това време, за да „консолидира печалбите си и да укрепи позиция, от която няма да бъде лесно изместен\", прогнозира Брандс. На трето място, този специалист потвърждава, че морската блокада на Пекин \"сериозно ще наруши международната икономика и ако САЩ възпрепятстват доставките на петрол и прехващат морския трафик на трети страни към Китай ще изглежда, че Вашингтон интензифицира войната по опасен начин\". Затова Хал Брандс заключава, че САЩ биха могли да намерят за \"полезни\" някои форми на хоризонтална ескалация в случай на конфликт с Китай или Русия като начин за допълване, а не за \" замяна на по-пряк отговор\". Русия многократно е заявявала, че тя не представлява заплаха за страните в Европа и смята, че НАТО използва така наречената \"руска заплаха\" като претекст за увеличаване на военното си присъствие в близост до границите й. В началото на юли руският президент Владимир Путин заяви, че \"трябва да се откажем от архаичните концепции за възпиране и блоковата философия от времето на Студената война, за да преодолеем нездравословната ситуация на системата за глобалната сигурност.\" През май посланикът на Китай по въпросите на разоръжаването Ли Сон сравни САЩ с Дон Кихот, героят в романа на Мигел де Сервантес, който \"бил оборудван и готов да атакува вятърните мелници, защото твърди, че други страни го карат да се чувства несигурен\".", "date": "2019.07.12", "title": "Стратегията на САЩ за евентуална война срещу Китай или Русия е \"твърде добра, за да е истина\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397789-%D0%BF%D1%80%D0%B0%D0%B2%D0%B8%D0%BC-%D0%B1%D0%B5%D0%B1%D0%B5-%D1%81%D0%B5%D0%B3%D0%B0-%D0%B8-%D0%BF%D0%BE%D1%81%D0%BB%D0%B5-%D1%81%D0%B5-%D0%B8%D0%B7%D0%B2%D0%B8%D1%81%D1%8F%D0%B2%D0%B0%D0%BC%D0%B5-%D0%B4%D1%83%D1%85%D0%BE%D0%B2%D0%BD%D0%BE", "text": "Само едно бебе и - бам! Бащите вече сме по-харесвани (от други жени?). Майките няколко месеца ще разнасят по-големи гърди (за чужда радост; или поне на мъжа им, какво?). Животът ни в социалните мрежи се подобрява. Все чудни, бързи и лесни за постигане резултати, разяснени от кампанията „Направи го сега!\". А и държавата ще е доволна, българският народ ще пребъде. Всички печелят! Просто трябва да станем родители за първи или пети път. Ако   е била такава, че някак си да успокоят бъдещите родители и да им помогнат да съберат смелост, за да създадат дете, значи идеята е много хубава. Ако е била такава. Родителите, особено на първо дете, по-скоро са вулкани от тревоги, отколкото безгрижни микимауси, и наистина имат нужда от подкрепа, от успокоение, от окуражаване.  Самото изпълнение на кампанията... ако сме оптимисти и вярваме в добрите намерения на хората зад нея - ами, опитали са се да разсмеят и така по-весело да ни е на душите. Как се прави дете, ако сме обзети от черни мисли и блатни емоции! А причини да се размножаваме - колкото си щем, ето ги, те са навсякъде около нас. Защо да не си направим малки версии на себе си, просто за да докажем, че не сме егоисти, че мислим за безработния щъркел или пък водени от патриотични чувства, да съхраним българския етнос. Затова да продължим с позитивната нагласа и да подпомогнем кампанията - да изведем още една мотивация. Настрана чашките, тиганите и лайковете. Духовното е важно. Вижте само какво може да постигнем в сферата на личностно развитие и усъвършенстване просто чрез едно бебе: Ставаме родители и така ставаме и далеч по-самостоятелни, защото вече безпогрешно разбираме, че всичко е в нашите ръце и никой не ни е длъжен.  Нито да ни осигурява места в яслите и детските градини, нито каквото и да е улеснение, щом може да е трудно. Какво по-хубаво от това да разчиташ само на себе си - сега вече сме наистина пораснали. Докато бутаме бебешка количка в квартала по така наречените тротоари, с всичките им „усмихнати\" плочки и посадени точно по средата дървета, през кал и други природни забележителности, разбираме какво е сила на духа. И че мускулите не са достатъчни. А ако количката е за близнаци, духът за кратко дори излиза от тялото. Така че, ето - развиваме силен дух в силно тяло. Учим се на търпение чрез всички документчета и документища, които ни трябват покрай детето - те задължително трябва да са изкарани на хартийка. А за това се отива и се чака на място. И се попълва отново, и отново, докато е вярно. Служителят в съответната администрация може да е проявяващ разбиране към трудностите ти, но процедурата обикновено не е.     Започваме да ценим малките неща и най-вече малките нежни хартийки, на които личен лекар или секретарка са се подписали. Ценим ги и ги пазим внимателно, особено ако вече по трудния начин сме научили колко по-важни и тежки са от нашата „честна дума\". Пред важни за нас хора ставаме мили и щедри. И пример за такъв човек е едната-единствена назначена възпитателка за цялата група от 35 деца, в която ходи и детето ни.  Която лелка не може да им смогне и рано или късно „изпушва\". Та дано, като „изпуши\", да се сети, че сме били мили и щедри с нея и да се държи добре поне с нашето. Освобождаваме се от желанието за контрол, което е изключително целебно за родителите! Вместо да се пържим в тревоги, се учим да се отпуснем и да се доверим на съдбата на бебето в яслата. Поне докато се научи да говори и да споделя как му минава деня. И се надяваме, че не са го оставили с часове самичко в другата стая, понеже много реве и да се успокои. Или пък ето, приемаме спокойно, че може още във втори клас да научи какво е енергийна напитка в лавката, на крачки от училището, където Чичо Продавач ще ни изрецитира, че от него тия работи ги купуват големите, ама на тях са им били поръчани от по-малките и той какво да направи. Ставаме толерантни, особено към дразнещата вуйна, сърдитата съседка и дистанцирания дядо. Тях вече ги виждаме като милата вуйна, добрата съседка и забавния дядо.  Защото са все хора, на които разчитаме да ни помагат с прибирането на детето от училище по средата на деня, защото няма места в занималнята или в този клас вече не се предлага такава. Учим се и на смирение - за да получаваме детски надбавки, трябва да се унижим доброволно, като докажем, че сме социално слаби, а после да ни е окей, че са 40 лв., защото „кой ти ги дава\". Един от ужасите ни - ученикът да е в 7:20 в класната стая. Но това е хубаво - колкото по-малко спим, толкова повече живеем, нали знаете - от сън спомен няма. И ето - след като оставим детето да учи, ни се отваря едно свободно време до началото на работния ни ден в 9:30. Защо пък да не направим едно фитнесче или да почетем? Ако още спяхме, щяхме да си губим времето. А ето че сега водим пълноценен живот. Евристичното мислене също вече ни идва като две и две - четири. Да, детето ходи на училище, а родителите работим. Звучи добре. Но после идва лятната ваканция - поне два месеца.  Хайде сега, който не разполага с баба, да измисли как ще се работи, докато детето е у дома. Защото по закон, ако хлапето е под 10 години, не може да бъде оставено самичко. „Еврика!\"? Някой? Вярваме в по-доброто бъдеще. И по специално в деня, в който ще бъде изобретена телепортацията. За да решим казуса „Как да заведем детето същия ден при личния лекар, след като е вдигнало температура през нощта и не може да иде на училище, но трябва да иде до личния лекар, за да установи той, че наистина е болно и да му издаде извинителна бележка\". Някой ден. Вярваме, ще някой ден ще бъде измислено как. Учим се на състрадателност. Защото започваме да гледаме с други очи на чуждите трудности и битки и изведнъж ставаме с всички малцинства, бездомни хора и улични животни едно цяло, братя и сестри и си помагаме взаимно и е слънце, и е хубаво! Все пак ни се струва, че много по-хубаво би било, ако самите условия за раждане и отглеждане на деца в България бяха такива, че да изпращат негласно послание: „Ако решиш да създадеш деца, някога, те са добре дошли!\". И това сякаш ще е напълно достатъчно.  ", "date": "2019.07.12", "title": "Правим бебе сега и после се извисяваме духовно"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397790-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D1%81%D1%82%D0%BE%D1%80%D0%B8-%D1%82%D0%BE%D0%B2%D0%B0-%D0%B7%D0%B0-%D0%B1%D1%81%D0%BF,-%D0%BA%D0%BE%D0%B5%D1%82%D0%BE-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%B3%D1%8A%D1%81%D0%BA%D0%B8%D1%82%D0%B5-%D0%B7%D0%B0-%D1%80%D0%B8%D0%BC", "text": "  Ето че 12 години в редиците на Българската социалистическа партия приключиха. С бавна крачка влизам в местния клуб, за да върна партийния билет. След 15 минути вече съм на чист въздух. Усещам изненадваща лекота, но в същото време и сянката на нещо недоизказано – сякаш би било грешка просто да си тръгна без да изразя позиция за това, което смятам, че е очертаваща се мащабна криза пред БСП и българската левица. И тъй като вече съм външен човек, чувствам се напълно свободен да изложа странични наблюдения без обвинения в „ниновизъм” или участие във „вътрешната опозиция”. БСП върви по пътя на идеен, организационен, кадрови и финансов крах. Социалистическата партия трябва или да опита да излезе от блатото със сериозни колективни усилия, или да е готова да посрещне политическа катастрофа. На смъртно легло ли е БСП? През годините все се намира по някой анализатор, който да даде диагноза, че БСП е на смъртен одър, болна от неизлечима болест. Противно на тези очаквания, социалистическата партия все се отървава и не е тръгнала да „види Карл Маркс”, както се изразяват китайците. Партията демонстрира завидни способности да реагира на обществените трансформации и да отговори на политическите очаквания. Нека обаче не се заблуждаваме – БСП не е някоя млада девойка в разцвета на силите си. Столетницата дава всички признаци на политическа анемия – патологична липса на червени кръвни телца – градивният елемент на кръвоносната система. Организмът на старата дама произвежда все по-малко качествени еритроцити. Иначе казано, партията не съумява да привлече естествени лидери и талантливи делови хора, които да водят партийната политика. От история знаем, че когато царят умирал и нямал наследници, върху болярите падала тежката задача да изберат нов батюшка. Често пъти аристократите били заслепени от амбициите си и като не могли да се преборят за царската корона, решавали проблема по друг начин. За цар бил избиран най-посредствения измежду тях. Надеждата била той да бъде лесно манипулируем. По идентичен начин в БСП властва болярският принцип на антиселекцията. Когато старият партиен лидер се оттегля, той посочва за своя приемник някой от по-послушните и непретенциозни личости в своето обкръжение, който да ползва като свое „алтер его”. С времето новият лидер неизменно се еманципира от бившя си ръководител и се обгражда с още по-посредствена свита, лоялна нему. Когато за самия нов партиен вожд дойде времето да се оттегли, процесът се повтаря отново и отново, за да се стигне до днешната кадрова и организационна ситуация. Спестявам примерите от уважение към бившите другари. БСП има недостиг на не какви да е кръвни клетки, а именно на червени. Тромбоцити има дори над нормата. Деидеологизацията от последните години достигна своята кулминация с възторга по Маргарет Тачър, която, ако да бе жива, сигурно би разширила списъка си с големи постижения – начело на които стои явлението Тони Блеър, определен от Тачър за неин най-голям успех. В случай, че БСП престане да бъде идейна общност от хора, тя няма да бъде нищо по-различно от „Б” отбор на ГЕРБ – деидеологизирана група, обединена около ламтежа за власт. Такава организация е ефективна, когато е начело на държавното кормило, но в опозиция започва да се разпада на съставните си части. Светът днес се променя с исторически темпове. Традиционното класово разслоение и антагонизъм, характерни за индустриалното общество, са в миналото. В България бавно се формира прослойка от добре интегрирани в новото постиндустриално общество млади и на средна възраст хора, които са политически непредставени. За съвременната левица не е приоритет хората да са еднакво бедни, а целта е по-скоро всички – включително работниците и средната класа – да усетят ползите от глобализацията. В неолибералната антиутопия на нашето настояще това е привилегия единствено на транснационалните корпорации и техния висш мениджмънт. Вместо да са в крак с времето, днешните образователни, социални и културни институции се оказват неспособни да отговорят на промените и продължават да възпроизвеждат исторически отминал модел, който ежегодно бълва армия от безработни юристи и икономисти, масова емиграция и щедра доза чалга. За голяма част от тези млади абсолвенти опитите за уреждане на достоен живот в България се оказват провал не по тяхна вина, а единствено поради липса на адекватни за съвременните условия умения и квалификации, придобити от българското училище. Днес е явна нуждата от прогресивна визия за българското общество през XXI, очертаваща контурите на нова модерна България.  Единствено на левицата й приляга да реши подобна национална задача . Ако БСП не отговори своевременно на императивите на своето време, а продължи да се вживява в неприсъщата роля на шизофреничен антикорупционер, ще бъде пометена от колелото на историята. Корнелия срещу елита Сблъсъците в БСП днес породиха тежка вътрешнополитическа криза. Патовата ситуация е продиктувана от това, че Корнелия иска, но не може, а елитът може, но не е искан. В известен смисъл силата на Нинова е правопропорционална на слабостта на нейните критици – част от утвърдилия се през години партиен елит. Първата жена, начело на Националния съвет, демонстрира силна амбиция да седне в креслото на Бойко Борисов. С това тя успя да мобилизира членовете на партията и образно да изправи на крака актива. Трудно биха били оборени аргументите, че Корнелия Нинова наистина вкара БСП в период на подем. Нинова изигра за БСП същата роля, която имаха гъските при нападението на галите над Рим. Тя събуди партията в миг на опасност, но анемичният организъм на БСП под нейно председателство просто не съумя да мобилизира достатъчно мъже, годни да носят оръжие. Поради това днес Корнелия Нинова изпадна в нерешима дилема. Председателят на партията започва да проявява синдрома на куция кон. Както е известно, костите на конете заздравяват много трудно и дори животното да се възстанови след година, то никога повече не може да се състезава или работи. Затова, когато едно такова животно счупи крак, то се приспива. БСП е суров политически колектив, показал, че във всеки момент е готов да приспи от политическия живот своя primus inter pares. Няма друга подобна организация, която така жестоко да се разправя със своите доскорошни политически лидери, когато те престанат да бъдат адекватни на променящите се условия – примерите са пред очите ни – от Трайчо Костов и Тодор Живков до наши дни – Виденов, Първанов, Станишев, Миков. След две спъвания на финалната права на изборите за Народно събрание и Европейски парламент, Корнелия Нинова се отправя към трети опит на местния вот, начело на една раздирана от конфликти, организационно и финансово разклатена партия. Трети провал означава почти сигурно счупен крак за впрегналата БСП в ярема си Нинова. Корнелия вероятно би искала да ближе рани докато се възстанови, но щетите от подобно поражение са необратими и не заздравяват. Опасността пред БСП е свързана с новите правила, по които ще се избира партийният първенец. Едни преки избори за председател по новия устав през 2020 година може да се окажат катастрофа. Политическата логика ще диктува Нинова ритуално да бъде жертвана в името на колектива, оттегляйки се достойно. Няма обаче да са налице политически и правни механизми за това. А пък едва ли тя ще е много навита, като се има предвид сегашното й поведение. При пряк вот с вътрешнопартийна демокрация от познатия ни тип на дневен ред ще излязат въпросите за легитимността на ръководството и реалното, а не виртуално разцепление в БСП. Опит Българската социалистическа партия да се трансформира от подчертано колективистична организация към класическа лидерска партия не е правен в нейната близо 130-годишна история. Има бегла възможност експериментът да проработи, но това едва ли може да стане без цялостна вътрешнопартийна консолидация. Садете дървета, другари Изход винаги има и той минава през устойчиво вътрешнопартийно решение. Компромис. Корнелия Нинова би могла да започне да разсъждава над въпроса за свой приемник в близко бъдеще, а доайените от вътрешната опозиция да се замислят дали не е дошъл моментът да дадат път на някой нов човек с качества, на когото имат доверие. Партията следва да се отвори към всички леви формации, движения и интелектуални кръгове, а не да търси врагове там, където ги няма. Грохналата политически БСП днес е длъжна да засее семената, от които утре да ожъне богата реколта. Когато веднъж в началото на XX век командващият френските колониални войски в Мароко и Алжир генерал Луи Лиоте решил да се разходи под жаркото африканско слънце, той намерил решение срещу убийствения пек. „Посадете дървета около пътя!“, поръчал той на своите подчинени. „Но, Ваше превъзходителство, дърветата ще пораснат след десетилетия“, възразили войниците. „Именно заради това още от днес се залавяйте за работа“, бил отговорът на генерала. БСП не може повече да продължава да се самоизяжда и трябва да намери мъдростта и силите за дългосрочни политически решения. В противен случай сценарият ще се развие по начин, който всички добре разбираме.    ", "date": "2019.07.12", "title": "Корнелия стори това за БСП, което направиха гъските за Рим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397785-%D0%B5%D0%B4%D0%B8%D0%BD-%D0%BF%D1%80%D0%B8%D0%BC%D0%B5%D1%80-%D0%BA%D0%B0%D0%BA-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D1%80%D0%B0%D0%B7%D1%81%D0%B8%D0%BF%D0%B2%D0%B0%D1%82-%D0%BC%D0%B0%D0%BB%D0%BA%D0%B8%D1%8F-%D0%B1%D0%B8%D0%B7%D0%BD%D0%B5%D1%81", "text": "Сега ще дам пример нагледно как правилата на ГЕРБ разсипаха малките хора и малкия бизнес.  Повечето от вас, читателите на блога ми, знаете че имам застрахователен бизнес. Управител съм на застрахователен брокер.  Днес в един от офисите влиза жена на около 55 години и иска да пита нещо.  Каня я да седне и тя казва, че ще кара направо.  В застрахователния бизнес е от 2006 г. Има малко офисче в гр. Оряхово. Пита дали може да се отчита през нашия брокер. Имала 100 клиента и на ръководителката й, при която се отчитала до момента, й писнало от глупостите в бранша и казала на структурата си от 25 жени в Северозападна България, че спира да се занимава със застраховане.  А това значи, че няма кой да им помага с отчитането.   Ако имате една гражданска отговорност, процедурата по нейното издаване е следната: 1. Влизаш с достъп на сайта на съответния застраховател. Набираш данните и трябва да разпечаташ 3 екземпляра на полицата. Защо 3 а не 2? Защото на застрахователя така му е по-лесно. По-лесно е ти да ги разпечаташ, а не той.  Това значи, че жената трябва да има компютър, принтер и хартия. 2. После печаташ Зелена карта. Ама не каква да е, а точно определена зелена карта, която си получил от съответната застрахователна компания. Не може да печаташ зелена карта, дадена от друга компания. В това нямаше да има драма, ако нямаше европейска директива, която казва, че полица издадена от страна членка на ЕС важи на територията на целия ЕС, че и на територията на страните членки по споразумението Зелена карта. За какво е тогава Зелената карта…? За администрация. 3. После освен полицата, на която е написано всичко, трябва да издадеш и квитанция за получена сума. Не че полицата не е квитанция сама по себе си – лични данни, начин на плащане, суми, пореден номер… всичко е отразено. Но не, трябва и квитанция. 4. Идва ред на стикера на гаранционния фонд. Зеления стикер, който лепите на стъклото.  Хубаво ама на КАТ не му дреме за тоя стикер. Те всички вече имат таблети и проверяват в сайта на гаранционния фонд дали имате полица. Не им дреме нито за стикера, нито за полицата, ако в сайат не е написано, че имаш застраховка. Ако пише, че нямаш, колкото и стикери и полици да показваш, пак ще те праснат с едно актче, пък ходи се оправяй после. 5. Освен стикера трябва да издадеш и едно зелено талонче, за което пък изобщо нямам обяснение каква роля играе реално. Защо разказвам всичко това? Жената още като каза 100 клиента, веднага си направих извода колко време й е отнело да събере и обработи тези клиенти. И то от 2006 година насам. А брутната и печалба от тази и дейност е     За Оряхово и за допълнителен доход е окей, мисля. Но…. Какви са възможностите на тази жена да упражнява професията? В Оряхово! Ако е агент, от миналата година КФН иска лицензи на застрахователните агенти – 500 лева на година. Значи печалбата й стана 1500 на година.  Идват осигуровките – минимум 80 лева на месец и то без разходите за счетоводител. Станаха – 960 лева на година, а печалбата се стапя до 540 лева. И през цялото време говорим за 100 клиента. Замислете се колко от вас имат по 100 редовни клиента, които да ви се доверяват за нещо и да ви дават пари. Ама на вас да се доверяват, не на фирмата в която работите, защото това може да са EVN или A1… Това не е доверие. Говорим да ви следват от 2006 и където да отидете, те да идват с вас. Сега от другата страна.     Ако трябва да помогнем на тази жена, то трябва да го направим за 2 лева на полица. Тоест да се занимаваме с отчитане на 100 полици (с изброените атрибути) за 200 лева, че да може жената да изкара 540 лева на година, КФН 500 лева на година, НАП 960 лева на година… И, ако сгрешим нещо, да платим глоба. И през цялото време говорим за Оряхово, което се обезлюдява с доста сериозен темп.  „Аз помня как беше 2006 и колко застраховки правих. Сега вече хора няма, та коли ли…“ Айде сега да помислим тази жена как може да продава повече полици? В Оряхово!  Колко повече полици трябва да продава, за да изкара една минимална работна заплата чисто на месец? Изобщо чисто статистически възможно ли е това? Ами не! Не е възможно. Чисто и просто системата, която са изградили от ГЕРБ не допуска малките населени места да имат легални допълнителни доходи. То и основни доходи не допуска, но това е друг въпрос. А най-същественото е – може ли изобщо някой да превърне застраховането в основен бизнес, ако играе по сегашните правила? Ами да ви кажа – не може. Тази жена тръгва с портфейл от 100 редовни клиента и пак не може. Представете си Вие ако тръгнете с 0 клиента, колко време ще Ви е необходимо да съберете 100 клиента и сметнете колко разходи ще натрупате през това време. Иначе беше горда, че и двете и деца работят на държавна работа в София. Да живее ГЕРБ и стабилността.  ", "date": "2019.07.12", "title": "Един пример как правилата на ГЕРБ разсипват малкия бизнес"}
{"url": "http://www.classa.bg/%D1%81%D0%B2%D1%8F%D1%82/item/397783-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%BB%D0%B0%D0%B4%D0%B5%D0%B6%D0%B0,-%D0%BD%D0%B0%D1%85%D0%BB%D1%83%D0%BB-%D0%B2-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0%D1%82%D0%B0-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D1%8F-%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii", "text": "Един нападател е нахлул в Бъкингамския дворец (Лондон, Великобритания) в зората на 10 юли и е стигнал на няколко метра от стаята, където кралица Елизабет II спяла, съобщава британският вестник Daily Mirror. В продължение на четири минути, 22-годишният мъж е успял да мине през ограда, разположена в предната част на сградата, и да почука на няколко врати, докато екипът по сигурността на официалната резиденция го залови и го предаде на полицията, която веднага го арестува. Официален говорител съобщи, че невъоръженият мъж \"не могъл да се доближи до главната сграда и е бил незабавно арестуван.\" Задържаният е под полицейска стража за нахлуване и органите на Обединеното кралство разследват как е влязъл, без да бъде задържан.", "date": "2019.07.12", "title": "Арестуваха младежа, нахлул в официалната резиденция на кралица Елизабет II"}
{"url": "http://www.classa.bg/%D1%81%D0%B2%D1%8F%D1%82/item/397775-%D0%B8%D1%80%D0%B0%D0%BD-%D0%BD%D0%B0%D1%80%D1%83%D1%88%D0%B8-%D1%8F%D0%B4%D1%80%D0%B5%D0%BD-%D0%BB%D0%B8%D0%BC%D0%B8%D1%82,-%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%82%D1%80%D1%8A%D0%BC%D0%BF-%D0%BD%D1%8F%D0%BC%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%BE%D1%82%D0%B3%D0%BE%D0%B2%D0%BE%D1%80", "text": "Когато президентът Доналд Тръмп изтегли Съединените щати от ядреното споразумение с Иран и възобнови санкциите, отговорът на Техеран бе лесно предвидим и предречен от мнозина: Той ще започне да преминава отвъд границите, за които се съгласи по обогатяването на уран и по другите дейности, които могат да го доведат до създаване на ядрено оръжие. И наистина в понеделник иранските новинарски агенции съобщиха, че режимът е прекрачил нова линия чрез обогатяването на уран над лимита, установен от сделката. Той преди това наруши позволения му таван на количеството складиран обогатен уран.     След като това предизвика конфронтация, рязко повишила напрежението в Персийския залив, бихте си помислили, че администрацията на Тръмп е предугаждала иранския отговор и е подготвила следващите си ходове, за да постигне осезаеми цели, без да вкара САЩ в нова близкоизточна война. Отговорът на Тръмп на иранското заявление свидетелства за друго. „По-добре Иран да внимава“, беше единственото, което той каза в неделя пред репортери. Тези празни думи отново разкриват, че президентът няма ясна цел в кампанията си за „максимален натиск“, нито стратегия за нейното постигане. За щастие внимателно премереният ирански отговор на провокациите на Тръмп означава, че случаят не е спешен. Въпреки че нарушава ограниченията за обогатяване, режимът е все още далеч от придобиването на материали или средства за произвеждането на ядрена бойна глава. Нито бърза да достигне този потенциал. Вместо това той отлага следващите си стъпки с 60 дни, като същевременно иска от европейските страни да намерят начини да заобикалят санкциите на САЩ и да предоставят икономическите облаги, обещани в сделката. Европейците може да опитат, но предишните им опити се провалиха. В действителност много малко западни компании желаят да правят бизнес на трудния ирански пазар при риска да се откажат от този на Съединените щати. От друга страна надеждата на администрацията на Тръмп, че европейците ще реагират на иранските ходове, като наложат свои санкции, едва ли ще се оправдае в близко бъдеще. Френските, германските и даже британските лидери, подобно на руските и китайските, обвиняват САЩ, че са се оттеглили от ядрената сделка и са предизвикали иранския отговор, който вероятно включва и станалите наскоро нападения срещу петролни танкери в Персийския залив. Ако Тръмп има късмет, европейците ще го убедят да излезе от кашата, която забърка. В събота френският президент Еманюел Макрон се е обадил по телефона на иранския президент Хасан Рохани да поиска преговори. Понеже Иран казва, че няма да преговаря с администрацията на Тръмп, ако тя не вдигне санкциите, може би Франция или арабски страни като Оман може да послужат като посредници. За да бъде възможен успехът, Тръмп ще трябва да се опре на постижими цели – различни от 12-те искания, изложени от държавния секретар Майк Помпейо, които, както той сам признава, не са продуктивни. Помпейо и съветникът по националната сигурност Джон Болтън, а също правителствата на Израел и Саудитска Арабия предпочитат смяна на режима в Иран и са склонни да бъде използвана военна сила от страна на САЩ. Тръмп казва, че желае само да бъде подобрена ядрената сделка и че не иска война. Ако това е така, той ще трябва да се отдръпне от ястребите и да потърси начин за деескалация, преди да е станало прекалено късно.  ", "date": "2019.07.12", "title": "Иран наруши ядрен лимит, а президентът Тръмп няма стратегия за отговор"}
{"url": "http://www.classa.bg/%D1%81%D0%B2%D1%8F%D1%82/item/397776-%D0%B4%D0%BE%D0%B3%D0%BE%D0%B2%D0%BE%D1%80%D0%B0,-%D1%81-%D0%BA%D0%BE%D0%B9%D1%82%D0%BE-%D1%81%D0%B5-%D0%BE%D1%80%D1%8F%D0%B7%D0%B2%D0%B0-%D0%BF%D0%B0%D0%BA%D0%B5%D1%82%D0%B0-%D0%BF%D0%BE-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D1%84-16", "text": "България се отказва от цялото управляемо въоръжение „въздух-земя”. Намален и е броят на пилотите, които ще преминат през обучение – от 16 на 12. Намален е също и броя на инженерно-техническия състав, който ще премина през обучение – от 75 на 65. Протоколът за преговорите по цената на пакетната сделка за Ф-16 е подписан от командващия българските ВВС ген.-майор Цанко Стойков и Мишел Хизон, директор на департамент в Агенцията за сътрудничество по отбрана и сигурност, на 17 май. Преговорите са се състояли между 8 и 14 май в САЩ.  България се отказва от цялото управляемо въоръжение „въздух-земя” . В искането за обвързваща оферта бяха поискани 24 броя свободнопадащи бомби Mk 82 (227 kg) с взриватели и шест инертни (учебни) бомби от същия тип, както и комплекти за преоборудването на тези боеприпаси в управляеми – 15 комплекта GBU-49 Enhanced Paveway II (комбинирано лазерно и GPS насочване), още толкова GBU-54 Laser JDAM (комбинирано GPS и инерциално насочване) и 28 малокалибрени управляеми боеприпаси GBU-39.      След промените в пакета остават само бомбите Mk 82, както и учебните боеприпаси от същия тип.  Наличните свободнопадащи бомби Mk 82 обаче не са адекватни за съвременни бойни действия и практически принизяват новите F-16C/D до нивото на наличните МиГ-29, които също могат да използват свободнопадащи бомби с доста прилична ефективност. Намаляват се и бройките на целеуказващите контейнери AN/AAQ-33 Sniper ATP от четири на едва два. При пакета „въздух-въздух” ракетите AIM-120C-7 стават от 16 на 13, а ракетите за близък бой AIM-9X се намаляват наполовина – от 24 на 12. Пусковите установки (релси) за ракетите „въздух-въздух” LAU-129  (това са своеобразни преходници между точките за окачване под крилото и самата ракета, защото без тях поставянето на ракетата „въздух-въздух”е невъзможно)  се намаляват от 48 (по шест на самолет) до едва 26  (3,25 на самолет). Орязва се и броят на нашлемните системи  за изобразяване и целеуказване JHMCS II от 20 на 12.  Намален и е броят на пилотите, които ще преминат през обучение – от 16 на 12. Намален е също и броя на инженерно-техническия състав, който ще премина през обучение – от 75 на 65. Намаляване има и при броя заявени резервни части и консумативи,  които ще се поддържат на склад в България (т.нар. „техническа аптечка”). Резервните двигатели General Electric F110 се свалят от два на един. Премахва се и цялото оборудване за експлоатация на нашите F-16 в база за предно разполагане (FOB – Forward Operational Base), което значи, че машините ще са вързани към основната база в Граф Игнатиево. Двата тренажора, които ще се поставят в авиобаза Граф Игнатиево, ще са от по-нисък клас. по-сложните системи и агрегати ще се ремонтират зад граница. У нас ще се прави поддръжка на ниво O-Level (линейно обслужване) и до известна степен на I-Level (еквивалентно на поддръжката в ТЕЧ). Тежкото обслужване (D-Level) няма да става у нас. Разходите по изграждането на специфичната инфраструктура, необходима за експлоатацията на F-16 , разходите по основния ремонт на авиобазата, плюс разходите, нужни за това бойното дежурство да се носи от друга база за поне няколко месеца ще са на стойност около 200 млн. лева, като половината сума е за специфичната за F-16 инфраструктура. България е поискала да отпаднат разходите за транспорт на оборудването и въоръжението, което върви с изтребителите. Не е прието - цялата организация и нейното заплащане остава в български ръце и се отлага във времето. България трябва да плати сама транспорта на цялото оборудване от САЩ  прелитането на осемте самолета, както и  разходите по складирането на въпросното оборудване в САЩ,  защото то става собственост на България, в мига в който се приключи с производството му. Вероятно ще трябва да се плати и за оборудване за експлоатация на нашите F-16 в база за предно разполагане. В проектодоговора, изпратен на България, е заложено, че  предаването на първите два F-16 ще стане през юли 2023 г. Останалите шест машини ще бъдат получени на две порции –  едната през октомври 2023 г. и последната през януари 2024 г. В края на документа се подчертава, че нотифицираната цена от 1,6 млрд. долара не е окончателна  - крайната цена на проекта зависи от изискванията на българската страна. Припомняме, че вчера президентът Румен Радев заяви:  \"Проектът за придобиване на нов изтребител губи смисъл, ако самолетът е лишен от способности\".    заяви държавният глава и подчерта, че правителството е длъжно да осигури оперативните способности и техническата поддръжка на този самолет така, както те са били разработени от Министерството на отбраната, приети от Министерски съвет и утвърдени от Народното събрание. \"Не сме заявили голям пакет от запаси от оръжи. Ще се наложи да закупуваме допълнително повече ракети . Нито една държава не си купува пълен комплект от въоръжения. Това е една инвестиция, която блокира възможностите за дълго време, а е със срок на годност и изисква голяма поддръжка\",  разкри днес зам.-министър Атанас Запрянов,  с което потвърди притесненията на държавния глава за орязването на пакета.  Запрянов  поясни, че закупуването на управляваемо оръжие ще в бъдеще време.  поясни той. заяви военният министър  Красимир Каракачанов  на 31 май. Той определи като  спекулации слуховете, че намаляване на цената ще бъде за сметка на способностите на самолета и неговото въоръжение.  Вицепремиерът подчерта, че това категорично не е вярно и увери, че  преговорите ще продължат докато се намери онази пресечна точка, приемлива и за двете страни. Когато военният министър е правил това изявление обаче, договореностите за орязване на пакета по сделката вече са били факт - подписите на българската страна са положени на 17 май. Още тогава  експерти предупреждаваха, че българският преговороен екип няма да успее да съчетае по най-добрия начин цена и способности на самолетите при тази сделка.            ", "date": "2019.07.12", "title": "Договора, с който се орязва пакета по сделката за Ф-16!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397777-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BF%D1%80%D0%BE%D0%BA%D1%8A%D0%BB-%D0%B8-%D0%B8%D0%BB%D0%B0%D1%80%D0%B8%D0%B9", "text": "  Св. Прокъл бил от с. Калипта, близо до Анкира (Анкара). При царуването на Траян той бил осъден на разпятие и пронизване със стрела за непочитане на езическите богове. Когато го водели на мястото на наказанието, неговият племенник, младият Иларий, му се поклонил и извикал: \"И аз съм християнин!\" Иларий бил затворен в тъмница, а Прокъл разпнали и пускали в него стрели, докато в страшни мъки умрял. Вярващите погребали тялото му.     На третия ден Иларий бил жестоко бичуван заради неговата непреклонност във вярата. Оковали го във вериги, повлекли го вън от града и там го посекли. Тялото му било погребано близо до тялото на Прокъл.", "date": "2019.07.12", "title": "Св. мъченици Прокъл и Иларий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397778-12-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1153 г. - Анастасий IV е избран за папа.   1543 г. - Крал Хенри VIII сключва брак с Катрин Пар - своята шеста и последна съпруга.   1806 г. - Шестнадесет германски федерални държави се отделят от Свещената Римска империя под протектората на Наполеон I и образуват Рейнска конфедерация.   1859 г. - Българското население в Кукуш отправя петиция до папа Пий IX, с молба да бъдат приети католическата църква.   1862 г. - Конгресът на САЩ утвърждава Медал на честта - най-високото военно отличие в САЩ.   1876 г. - Италианската циркова артистка Мария Спелтерина преминава по въже над Ниагарския водопад за 11 минути и се връща, ходейки назад, за 10 минути.   1913 г. - Междусъюзническата война: Гръцката войска окупира Дедеагач.   1913 г. - Втора балканска война: Войски на Кралство Сърбия започват обсада на Видин; обсадата е прекратена по-късно, когато войната свършва.   1941 г. - Втората световна война: Самолети на Хитлеристка Германия започват бомбардировки на Москва.   1948 г. - Като част от национализацията в Народна република България, частните книгоиздателства са ликвидирани и дейността им се поема от държавата, кооперациите и обществените организации.   1953 г. - Официално е открит стадиона Имтек Арена в Хамбург.   1957 г. - Американският лекар Лерой Барни представя виждането, че тютюнопушенето е една от основните причини за нарасналия брой на заболелите от рак на белия дроб.   1988 г. - Областното ръководство на Нагорни Карабах обявява, че районът излиза от състава на Азербайджан и се присъединява към Армения.   1991 г. - 7 Велико народно събрание приема Конституцията на Република България с подписите на 309 депутати, 4-а подписват по-късно.   1991 г. - В Япония е убит преводачът на Сатанински строфи на японски език Хитоши Игараши.   2003 г. - В Канада е легализирана употребата на марихуана.   2005 г. - Принц Албер II е коронясан за княз на Монако   2006 г. - Военизирани групировки на Хизбула навлизат в Израел и атакуват израелски военни части, с което се поставя начало на Израелско-ливанската криза.   2008 г. - Основана е политическата Партия на обединените демократи на Македония.   2011 г. - Нептун завършва първата си орбита от откриването си на 23 септември 1846 г. насам.  ", "date": "2019.07.12", "title": "12 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397779-%D0%B4%D0%B0-%D0%BD%D0%B5-%D1%81%D0%B5-%D0%B7%D0%B0%D0%BB%D1%8A%D0%B3%D0%B2%D0%B0%D0%BC%D0%B5-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BD%D0%B5-%D1%81%D0%B0-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D0%B0", "text": "Драмата с отстраняването на Волен Сидеров дава повод да се замислим над петте парадокса, свързани с \"Патриотите\". Защото всички те водят до едно заключение: ролята на \"Патриотите\" във властта не е това, което е.         Мини-драмата с отстраняването на Волен Сидеров от лидерското място в парламентарната група на \"Обединени патриоти” повдига следния въпрос: какво правят “Патриотите” във властта и каква е тяхната роля в нейното упражняване? Драмата около Сидеров е мини, защото няма да промени нищо в управлението на страната, дори и той да обяви осемте си депутати за “опозиция”. А и едва ли ще го направи - въпреки твърденията му, че малката патриотична коалиция е била “разрушена” от ВМРО и НФСБ. Събитията от последните дни са добър повод да се замислим над следните парадоксални особености на българския професионален “патриотизъм”. Управлението “Борисов 3” тръгна като сложна и напрегната голяма коалиция между ГЕРБ и “Обединените патриоти”, които в самото начало наистина бяха доста обединени. Тогава обаче правителството се тресеше и анализаторите често се чудеха дали то ще изкара и половината от мандата си. Днес „Обединените патриоти\" са силно разединени, но пък управлението на Борисов е стабилно - и предсрочни избори не се очакват.     ВМРО, НФСБ и „Атака\" днес са само формално заедно, като по много ключови въпроси са на различни позиции. Например за самолетите F-16 и за отмяната на субсидиите за партиите. Патриотичното разцепление достигна кресчендо след евроизборите, когато съратниците си размениха много тежки думи на личностно-сексуална основа. След този неблагопристоен разговор “детронирането” на Сидеров беше просто въпрос на време. Още повече, че „Атака\" (а и НФСБ) сериозно се провалиха на евровота. Но дори и „Атака\" да излезе в “опозиция”, тя ще е “опозиция” от рода на “Воля”. Тоест, когато техните гласове не са необходими, те ще могат да гласуват срещу правителството. Но когато въпросът е на живот и смърт, златният пръст на Сидеров отново ще влиза в действие. Златото, както се знае, не ръждясва. Едно от основните оправдания за участието на “Патриотите” в правителството бе, че те държат ДПС извън него. Но колкото повече те държаха Движението навън, толкова повече то се настаняваше във властта, около нея, а в моменти и над нея. В резултат от този парадоксален феномен се получи следното: ДПС започна да инициира (най-вече чрез депутата си Пеевски) редица законопроекти, които триумфално минаваха през парламента. Целта на тези законопроекти беше или да се “изчисти” имиджът на медийния бизнес на ДПС, или да се “оневини” неговият титуляр по отношение на аферата КТБ, “вторичното разграбване” на банката и т.н. А след евроизборите самият Пеевски изненадващо започна често да се материализира в Народното събрание - навярно за да запълни обемната празнота, оставена след отстраняването на Цветан Цветанов, който традиционно играеше ролята на интерфейс между ГЕРБ и ДПС (още от времето на многобройните си срещи с Пеевски като вътрешен министър). Днес общуването между Борисов и големия човек в ДПС ще може да става пряко, лице в лице. Като цяло стабилността на официалната коалиция между ГЕРБ и “Патриотите” се дължи на непоклатимостта на скритата коалиция между ГЕРБ и ДПС. Тази коалиция решава данъчната политика, геостратегическата ориентация, закупуването на самолети, финансирането на партиите (тоест, “прецакването” на БСП и малките партии) и т.н. „Атака\", ВМРО и НФСБ имат различия по всеки един от тези въпроси, но керванът, както се казва, си върви. В икономически план нещата на ДПС също се подреждат добре:   се сдоби с централа, пристанище и студен резерв. В интервю за БНТ Валери Симеонов повтори тежки думи, които вече беше изрекъл преди време. В България, според него, политиците са хванали бизнеса за гушата. Затова искането на дарения от бизнеса ще е форма на рекет: който не помага на управляващите, ще стане жертва на административен тормоз. Тези думи изглеждат истинни и правдиви. Проблемът е, че ги изрича човек уж от управляващите - и то не какъв да е, а бивш вицепремиер и лидер на основен коалиционен партньор. Като цяло \"Патриотите” често са заявявали (и сигурно го вярват), че желаят да въведат ред и законност в страната. Но отвъд нелепата стратегия на Каракачанов за ромите (всъщност срещу тях), друг \"принос” в областта на правовата държава и борбата срещу корупцията те всъщност нямат. Напротив, още през 2015 година участваха в размиването на конституционните реформи за ВСС, а днес присъствието им във властта е удобно за продължаване на доминацията на ГЕРБ и ДПС в прокуратурата, службите и част от съдилищата. Изборът на нов главен прокурор и преназначаването на настоящия на друг висш пост (да речем КПКОНПИ) ще са основната задача и пред „Патриотите\" през есента. Моделът най-вероятно ще възпроизведе антикорупционни структури, които са благосклонни към управляващите и настървени срещу опозицията и неудобните. ВМРО знаят добре за какво става дума. Те “висят” с разследването за продажбите на български паспорти. Ако са много опърничави, укротяването им може да се реализира и по наказателно-правен път. От тази гледна точка управляващите (тоест, ГЕРБ-ДПС) държат не само бизнеса за гушата, но и по-малките и недисциплинирани коалиционни партньори. Реформаторският блок, всички министри от който станаха подследствени, сигурно ще се съгласи с това твърдение. “Патриотичните” партии се нароиха като защитници на свободата на словото - искаха да изрекат неща, за които другите мълчат. Е, изрекоха ги, повториха ги и ги потретиха. Сега вече свободно говорим за “циганската престъпност”, “Гейропа”, “соросоидите” и т.н. С това обаче приносът на \"Патриотите” свършва. По свобода на медиите стигнахме 111 място, по медийна концентрация сме шампиони, „Нова телевизия\" мина в ръце, близки до управляващите, здравите сили спечелиха битката за БНТ. “Медийната империя” (на ГЕРБ-ДПС) вече не е метафора - извън нея към момента май има само една основна телевизия и по-малки издатели Волен Сидеров продължава да води своята евразийска политика, Ангел Джамбазки под път и над път громи “лицемерието” на европейците и е в групата на хората, които доведоха Великобритания до Брекзит. Същевременно обаче България се стреми към еврозоната, купува американски самолети и дори ни беше предложен постът на външен министър на ЕС. Евроатлантическият керван, слава Богу, си върви. Явно “Патриотите” са се европеизирали по отношение на лицемерието. Всички тези парадокси водят до едно централно заключение: ролята на “Патриотите” във властта не е това, което е. Волен Сидеров е свикнал с подобни ситуации, а Красимир Каракачанов лесно се адаптира към тях. Единствено Валери Симеонов изглежда е притеснен от изброените парадокси. Така че, ако някой ще излиза от описания модел, не залагайте на „Атака\". “Патриотичните” партии се нароиха като защитници на свободата на словото - искаха да изрекат неща, за които другите мълчат. Е, изрекоха ги, повториха ги и ги потретиха. Сега вече свободно говорим за “циганската престъпност”, “Гейропа”, “соросоидите” и т.н. С това обаче приносът на \"Патриотите” свършва. По свобода на медиите стигнахме 111 място, по медийна концентрация сме шампиони, „Нова телевизия\" мина в ръце, близки до управляващите, здравите сили спечелиха битката за БНТ. “Медийната империя” (на ГЕРБ-ДПС) вече не е метафора - извън нея към момента май има само една основна телевизия и по-малки издатели.", "date": "2019.07.12", "title": "Да не се залъгваме: \"Патриотите\" не са това, което са"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397780-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BB%D0%B8-%D1%82%D1%83%D1%80%D1%86%D0%B8%D1%8F-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "В България или в Турция? Днес се провежда заседание на Управителния съвет на Фолксваген, на което се очаква да бъде взето решение къде ще се изгражда новият завод на концерна. Ето какво ни каза говорителка на Фолксваген:В отговор на наше запитване, днес говорителката на Фолксваген           Лесли Ботге ни информира следното: „Все още е в ход процес с отворен край. През последните месеци проверихме различни възможности за мястото, където ще бъде изграден нашият нов завод. Има и тесен подбор на кандидати. След проучвателната фаза идва ред на фазата на преговорите с тези кандидати. Ще оповестим решението, когато му дойде времето\". Преди две седмици германският \"Ханделсблат\" написа, че новият завод на Фолксваген най-вероятно ще е в Турция. Предварителното решение вече било взето, а водеща роля играел фактът, че правителството в Анкара очевидно е готово да се включи във финансирането с няколкостотин милиона. \"С подобни примамливи предложения Турция може лесно да контрира офертите от България\", коментира \"Ханделсблат\".     В същото време сайтът finanzen.net написа, че България продължава да води пред Турция в надпреварата за инвестицията на Фолксваген: \"На първо място в списъка с фаворитите стои България, следвана от Турция\". Вече текат интензивни разговори за покупката на терен в близост до София, написа още изданието.", "date": "2019.07.12", "title": "България или Турция: очакваме решението на Фолксваген"}
{"url": "http://www.classa.bg/%D1%81%D0%B2%D1%8F%D1%82/item/397781-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%B8%D1%81%D0%BA%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B5%D0%BB-%D1%87%D0%B0%D0%BF%D0%BE-%D0%B3%D1%83%D0%B7%D0%BC%D0%B0%D0%BD", "text": "Американската прокуратура поиска от съдия Брайън Коган да наложи присъда доживотен затвор на Хоакин 'Ел Чапо' Гузман, който бе осъден за трафик на наркотици през февруари. В предложението, което представиха вчера, прокурорите твърдят, че присъдата доживотен затвор заедно с още 30 години затвор ще бъде \"справедливо наказание\" за този бивш мексикански наркобос. Според прокурорите такава присъда би могла да послужи като възпиращо средство за други престъпници, които също \"вярват, че са над закона\", според документа, цитиран от Ел Универсал. В този доклад ръководителите на обвинението посочват, че Гузман е прекарал „три десетилетия в извършването на престъпления, без да престава да възпрепятства правосъдието, за да избегне поемането на отговорност за престъпленията си\". Предвиждаше се, че съдията Коган ще прочете окончателната присъда срещу Гузман на 25 юни, но той отложи това за 17 юли, без да предлага обосновка. Преди няколко дни правителството на САЩ отправи \"предложение за конфискация\" на 12,666 милиона долара срещу мексиканския наркотрафикант. На 12 февруари бившият лидер на Картела Синалоа бе признат за виновен по десетте обвинения срещу него, включително за международната конспирация за производство и разпространение на кокаин, хероин, метамфетамини и марихуана.", "date": "2019.07.12", "title": "Американската прокуратура иска доживотен затвор за Ел Чапо Гузман"}
{"url": "http://www.classa.bg/%D1%81%D0%B2%D1%8F%D1%82/item/397782-%D0%BF%D1%85%D0%B5%D0%BD%D1%8F%D0%BD-%D1%89%D0%B5-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BE%D1%80%D1%8A%D0%B6%D0%B8%D1%8F-,-%D0%B7%D0%B0%D1%89%D0%BE%D1%82%D0%BE-%D1%81%D0%B5%D1%83%D0%BB-%D0%BA%D1%83%D0%BF%D1%83%D0%B2%D0%B0-f-35", "text": "Фактът, че Южна Корея придобива американски изтребители F-35, е \"изключително опасно действие, което ще принуди северната й съседка да разработи и тества специални оръжия\", предупреждава служител от правителството на Северна Корея пред агенция KCNA. В тази връзка директорът на политическите изследвания в Института за северноамерикански изследвания на Министерството на външните работи на Северна Корея осъди южнокорейските власти като \"неразумни, защото говорят на глас за помирението и сътрудничеството между Севера и Юга, докато купуват още оръжия от Вашингтон.\" Всъщност, той предупреждава, че \"е по-добре за южнокорейските власти да дойдат на себе си и да се отърват от абсурдните илюзии, че могат да подобрят междукорейските отношения като следват стъпките на САЩ, преди да е станало твърде късно\". Първите два F-35 пристигнаха в Южна Корея през март и се очаква да получат още бройки през тази година. Страната закупи 40 изтребителя и ще получи последния през 2021 година.", "date": "2019.07.12", "title": "Пхенян ще разработи \"специални оръжия\", защото Сеул купува F-35"}
{"url": "http://www.classa.bg/%D1%81%D0%B2%D1%8F%D1%82/item/397774-%D0%B2-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D1%8F-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B8%D0%B3%D1%80%D0%B0%D0%B5%D1%88%D0%B5-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%BC%D0%BE%D1%81%D1%82", "text": "В дълбоко разделената столица на САЩ британският посланик Ким Дарък често играеше ролята на мост. Той имаше пряка телефонна връзка с главните помощници на президента Доналд Тръмп, както и с техните предшественици от администрацията на Обама, и двамата (президенти) бяха чести гости на пищните партита, на които Дарък бе домакин в импозантната си резиденция във Вашингтон. Той организираше дискусии по различни политически въпроси с конгресмени, журналисти и експерти от мозъчни тръстове, като изпращаше доклади за своите контакти и разговори с хора от целия политически спектър обратно в Лондон. Личните му преценки бяха откровени и „нефилтрирани“ през цедката на дипломатичността, като описваха Белия дом при Тръмп като непредсказуем, некомпетентен и безпомощен. За да комуникираш ефективно с Тръмп, казваше британският посланик, „трябва да опростяваш позициите си, дори до грубост“.     Когато някои от неговите (поверителни) доклади изтекоха в британски вестник, първоначално изглеждаше, че здравите връзки на Дарък с администрацията на Тръмп ще го предпазят. Представители Белия дом проявиха снизхождение и разбиране, когато британското посолство се обади да ги предупреди за изтичането. Персоналът на Дарък го посрещна с аплодисменти, когато той пристигна в посолството в понеделник сутринта, според човек, запознат със събитията през седмицата – един от неколцината, които разговаряха с Асошиейтед прес при условие да останат анонимни, за да обсъди частни разговори с посланика. Когато обаче Тръмп започна да пише в Туитър за Дарък, наричайки го „смахнат“ и „надут глупак“, динамиката (на скандала) започна да се променя. Към вторник вечерта, когато Борис Джонсън – фаворитът за следващ премиер на Великобритания – съвсем очевидно не защити Дарък, посланикът стигна до извода, че оставането му на поста е невъзможно. В сряда сутринта той обяви оставката си. Това бе шокиращ край на дълго градената кариера на Дарък като дипломат и държавен служител, както и напомняне колко бързо може да се стигне до възход и падение във Вашингтон при Тръмп. „Поразително е, че президентът принизява дипломацията и подкопава нашите съюзи, и че сър Ким се оказа между два огъня“, каза Андрю Овъртън, американец, който беше говорител на Дарък в посолството до миналата година. Дарък постъпва в британската дипломатическа служба през 1976 г. и е имал назначения в Токио, Рим и Брюксел, а след това е служил като съветник по националната сигурност. Назначаването му във Вашингтон – един от най-желаните дипломатически постове – трябваше да бъде венецът на кариерата му. Той пристигна (във Вашингтон) през януари 2016 г., когато Тръмп все още изглеждаше като кандидат-президент със слаби шансове, а предложението Великобритания да излезе от Европейския съюз също нямаше особени шансове да бъде прието. Политическата атмосфера обаче бързо се промени и от двете страни на Атлантика. „Той пое поста в много различен момент, – каза Ейми Инглиш, бивш външнополитически съветник на Дарък. – Към ноември същата година нещата вече бяха много по-различни. Спокойното и уверено лидерство на Ким бе от решаващо значение за превеждане на американско-британските отношения през това бурно време. Макар че мнозина във Вашингтон очакваха Тръмп да загуби от Хилари Клинтън на изборите през 2016 г., Дарък използва цялото лято и есента да гради отношения с приятели и съветници на милиардера бизнесмен. Той установяваше контакти по време на конгреса на републиканците в Кливланд и се запозна с много политически съветници и стари приятели на Тръмп, включително Нют Гингрич, бивш председател на Камарата на представителите, и Майкъл Коен, дългогодишен адвокат на Тръмп и посредник в задкулисните му контакти, който сега е в затвора за финансови нарушения по време на предизборната кампания, свързани с плащане на подкупи от името на Тръмп с цел купуване на мълчание. Когато Тръмп шокиращо победи Клинтън, посланици и дипломати от други посолства идваха при Дарък, търсейки помощта му, за да опознаят новата администрация. Внушителната резиденция на Дарък в северозападен Вашингтон стана място за срещи на служители от администрацията на Тръмп. Съветничката в Белия дом Келиан Конуей беше чест гост на партита в посолството. Тогавашният министър на правосъдието Матю Уитакър и бившият прессекретар на Белия дом Шон Спайсър празнуваха там последната Нова година на парти с черни вратовръзки. Зетят на президента и негов топ съветник Джаред Къшнър дойде на закуска. Като изтънчен дипломат Дарък изрично споменаваше видни гости във встъпителните си слова, които често произнасяше пред портрета на кралица Елизабет Втора от художника Анди Уорхол, закачен на стената в главната зала на резиденцията. Връзките на Дарък с администрацията на Тръмп надхвърляха социалните контакти. Той изгради близки отношения с бившия шеф на президентския кабинет Джон Кели и редовно говореше със сегашния шеф на кабинета Мик Мълвейни. Британският посланик изигра ключова роля за организирането на посещението на Тръмп във Великобритания по-рано това лято – визита, която по общо мнение в Белия дом и в Лондон бе успешна. Миналия месец, по време на интервю с Дарък на Фестивала на идеите в Аспен, Ричард Хаас, президент на Съвета по външни отношения, каза, че британските посланици често са така въвлечени в американската политика, сякаш имат запазено място на масата за ключови дискусии. Той похвали британското посолство като „едно от много малкото сигурни места“, където демократи и републиканци могат да се съберат за общуване. „В един град, който все повече се балканизира, аз наистина смятах, че британският посланик играе важна роля“, каза Хаас.    ", "date": "2019.07.12", "title": "В разделения Вашингтон британският посланик играеше ролята на мост"}
{"url": "http://www.classa.bg/%D1%81%D0%B2%D1%8F%D1%82/item/397767-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BA%D0%B8%D0%BF%D1%8A%D1%80%D1%81%D0%BA%D0%B8%D1%8F-%D0%B3%D0%B0%D0%B7", "text": "Кипърският природен газ.   Това е новата конфликтна тема, довела до дипломатически сблъсък между Турция и Европейския съюз (ЕС). В основата й стои спорът кой има права над природните ресурси във водите около остров Кипър.   От ЕС вече обвиниха Анкара, че незаконно извършва сондажи за природен газ по крайбрежието на острова. Правителството на Ердоган от своя страна отхвърля обвиненията и твърди, че двата й сондажни кораба край кипърските брегове не нарушават международното право.   Позиции по темата вече заеха и Израел, Египет и САЩ, като всички те критикуват турските действия и призовават за намаляване на напрежението. То се повиши след като в началото на тази седмица Турция изпрати втори сондажен кораб – „Явуз”, който да търси залежи на природен газ във водите край острова. Турското външно министерство отхвърля критиките на ЕС срещу действията си с аргумента, че съюзът не може да е безпристрастен медиатор по въпроса с разделения остров. Република Кипър официално е независима държава от 1960 г., но след опит за преврат, организиран от кипърски гърци през 1974 г., се стига до турска инвазия на острова. Окупирана е северната му част, която впоследствие е обявена за самостоятелна държава - Турската република Северен Кипър. Тя обаче е призната само от Турция. Международната общност счита северната част на острова за част от република Кипър, окупирана от турски войски, което допълнително е усложнено от факта, че Република Кипър е член на ЕС. Така действията на Анкара във водите край острова не могат да останат без дипломатическа реакция от съюза, но заради членството на Република Кипър в съюза Анкара оспорва правото на ЕС да се опитва да разреши спора. От турска страна има намерение да бъде продължено изследването на кипърското крайбрежието и твърдят, че целта е да се защитят правата на кипърските турци върху всякакви ресурси, които могат да бъдат открити във водите. Напрежението се повиши след разкритието, че във водите около Кипър може да има огромни залежи на природен газ, за което беше съобщено в края на февруари т.г. Турският президент Реджеп Таип Ердоган още през есента на 2018 г. отправи предупреждение към чуждестранни нефтени компании, оторизирани от правителството на кипърските гърци, да не участват в търсене на залежи под водата.     Два кораба в спорни води Турският кораб „Фатих” в началото на месец май започна сондажни работи край западния бряг на Кипър. В понеделник втори сондажен кораб – „Явуз”, хвърли котва край североизточния кипърски полуостров Карпас. В сряда Анкара зае позицията, че „Явуз” ще засили усилията за търсене на подводни ресурси. Република Кипър от своя страна потърси дипломатическа подкрепа срещу кампанията на Турция и обвини Анкара, че нарушава суверенитета на страната, извършвайки сондажи в нейната ексклузивна икономическа зона - частта от Средиземно море, в която страната има права над всички природни ресурси.  Още през юни представители на ЕС призоваха Турция да спре сондажите. Турция от своя страна защитава позицията, че \"Фатих\" работи на територията на континенталния шелф, за който Турция се е споразумяла с ООН и за който турската държавна енергийна компания \"Търкиш Петролиъм\" (TP) е получила лицензи през 2009 и 2012 г.  Що се отнася до \"Явуз\", според турската страна той оперира от името на кипърските турци в район, за който TP има лиценз от 2011 г. От външното министерство на Анкара казват, че Гърция заслужава титлата \"разглезеното дете на Европа\" и заедно с Република Кипър от години нарушава международното право и тласка острова към нестабилност. Реакциите – всички срещу Турция Властите в Република Кипър вече се обявиха против действията на Турция, а и дори бяха издадени заповеди за арест на екипажа на кораба \"Фатих\". Върховният представител на ЕС по въпросите на външните работи Федерика Могерини в понеделник коментира, че блокът застава зад Република Кипър и определи изпращането на втори сондажен кораб като \"неприемлива ескалация\". Тя призова Турция да уважава суверенитета на съседите си в съответствия с международното право. Председателят на Европейския съвет Доналд Туск също реагира. \"Въпреки най-добрите ни намерение да запазим добри съседски отношения с Турция, продължаващата ескалация от нейна страна и оспорването на суверенитета на нашата страна членка Кипър неизбежно ще доведе до това ЕС да отговори солидарно, както реши Европейската комисия\", написа Туск в Twitter. Във вторник САЩ също призова Турция да се прекрати сондажните операции \"във водите на Кипър\", както и всички замесени страни да се въздържат от изостряне на напрежението. Реакции имаше и от Израел и Египет.  Говорител на израелското външно министерство коментира, че страната е \"сериозно разтревожена\" от предприетото от Турция край североизточните брегове на острова. Външното министерство на Египет от своя страна посочи, че турските действия водят до ескалация на напрежението в източната част на Средиземно море, съобщи France 24. А цялата ситуация е само един от проблемите във външнополитически план, с които Турция се сблъсква през последните седмици. САЩ официално предупредиха Турция да я изкарат от програмата за изтребителите F-35, ако правителството на Ердоган приеме доставка на руската система за противовъздушна отбрана S-400  .  ", "date": "2019.07.12", "title": "Битката за кипърския газ"}
{"url": "http://www.classa.bg/%D1%81%D0%B2%D1%8F%D1%82/item/397768-%D0%B8%D1%80%D0%B0%D0%BD-%D0%BD%D0%B5-%D0%BE%D1%82%D0%B2%D1%80%D1%8A%D1%89%D0%B0-%D0%BD%D0%B0-%D1%83%D0%B4%D0%B0%D1%80%D0%B0", "text": "Седмица, след като британски морски пехотинци и пристанищните власти в Гибралтар задържаха иранския петролен танкер \"Грейс 1\" заради нарушаването на санкциите срещу режима в Сирия, сега три въоръжени кораба на Иранската ислямска революционна гвардия безуспешно се опитаха да конфискуват британски петролен танкер в Персийския залив. Инцидентът се е случил в Ормузкия проток проток, през който търговският кораб  \" Британско наследство \" , собственост на  \" Бритиш петролиум \" , се опитвал да премине, когато корабите на иранската революционна гвардия се насочили към него.  \"Противно на международното право, три ирански кораба са се опитали да възпрепятстват преминаването на търговски кораб \"Британското наследство\" през Ормузкия проток\", се казва в изявление на Министерството на отбраната, публикувано в четвъртък сутринта.     Лодките на Гвардията обаче трябвало да се оттеглят, след като фрегатата на Кралските военноморски сили HMS Montrose, която е назначена да охранява танкера, е насочила оръжията си към иранците и е издала устни предупреждения. \"Ние сме обезпокоени от това действие и продължаваме да призоваваме иранските власти да деескалират ситуацията в региона\", се казва в изявлението на британското външно министерство. От иранска страна категорично отричат подобно нещо изобщо да се е случвало. Външният министър Джавад Зариф нарича британските твърдения  \" безсмислени \"  в коментар за близката до властта информационна агенция Fars.  \"Очевидно британският танкер е преминал. Това, което самите те са казали, и твърденията, които са направени, целят само създаване на напрежение и нямат никаква стойност\", казва той. Корпусът на иранската революционна гвардия също отрече участие в инцидента в официално изявление, публикувано в четвъртък. \"През последните 24 часа не е имало никаква конфронтация с чуждестранни кораби, включително и британски,\" се казва в изявлението. Междувременно обаче представители на Американското министерство на отбраната, пожелали да запазят анонимност, коментираха пред Ройтерс случая. По техни думи пет лодки на иранската революционна гвардия са се насочили към  \" Британско наследство \"  край северния вход на  Ормузкия проток . \"HMS Montrose от британския кралски флот, който също беше наблизо, насочи оръжията си към лодките и отправи предупреждение по радиото, при което те изчезнаха\", коментира един от двамата американски военни. \"Беше тормоз и опит да се намеси в преминаването\", казва друг служител на американското военно министерство. CNN потвърждава тази информация. Оттам съобщават, че американски самолет за наблюдение е записал видео на инцидента. В него се вижда как HMS Montrose, която ескортирала петролния танкер, насочва оръжията си към лодките на иранците, при което те се отклоняват и обръщат ход. Няма произведени изстрели. Според \"Ал Джазира\" в момента все още не е ясно дали това е било целенасочено действие от правителството, или става въпрос за самоволни действия на част от военните. Оттам отбелязват още, че макар вторията вариант да е напълно възможен, той не е толкова вероятен. \"Структурата на командния контрол не само в гражданското правителство, но особено във военното управление и особено в революционната гвардия, е много линейно и е малко вероятно нещо подобно да се случи без ясни указания от командващи офицери по каналния ред\", пише изданието. Инцидентът дойде след като иранският президент Хасан Рухани предупреди, че Великобритания ще се сблъска с  \" последствия \"  за завземането на иранския петролен танкер  \" Грейс 1 \"  миналата седмица край бреговете на Гибралтар.  Тогава Британското правителство заяви, че се смята, че танкерът носи около два милиона барела суров петрол за Сирия в нарушение на санкциите на Европейския съюз срещу правителството на сирийския президент Башар Асад. Тогава от правителството в Техеран отрекоха \"Грейс 1\" да е бил насочен към Сирия и определиха неговото завземане като \"пиратство\". Оттам също привикаха британския посланик в Иран за обяснения. Скоро след това дойде и изказването на президента Рухани, в което той се закани, че британците ще се сблъскат с последствия за действията си срещу Иран. Напрежението в региона се повиши през 2017 г. още покрай изтеглянето на САЩ от ядрената сделка с Иран. Впоследствие, с цел ограничаването на влиянието на Техеран върху региона и действията му в редица конфликтни точки чрез прокси играчи, САЩ наложи допълнителни санкции върху страната, което предизвика още недоволство. Иран отговори на санкциите, като започна да надхвърля ограниченията за ядрените си дейности в рамките на споразумението от 2015 г., както и чрез активизиране на част от близките си милиции и на Иранската ислямска революционна гвардия.  В седмиците преди залавянето на кратера \"Грейс 1\" край Гибралтар на два пъти бяха атакувани танкери с доставки на горива за Европа и Азия в същия регион на Ормузкия проток. САЩ обвиниха Техеран за тези действия, а държавният секретар Майк Помпео заяви, че Щатите имат разузнавателна информация, доказваща участието на иранската Революционна гвардия. Помпео описа петте инцидента от средата на май до средата на юни, при които бяха атакувани няколко пъти танкери, като част от кампанията на Иран да наруши движението във водите на Персийския залив. Протокът е важен коридор за трансфера на петрол и други горива. За Иран блокирането му дава коз в борбата за облекчаване на санкциите върху икономиката на страната - също както нарушаването на ядреното споразумение и складирането на необогатен уран над нормите. Това обаче доведе до решението на Великобритания да изпрати сто командоси от най-елитните си сили, които да охраняват британските плавателни съдове - нещо, което не се е случвало в Персийския залив от XIX век насам.  Според някои експерти залавянето на  \" Грейс 1 \"  е отговорът на британските и американски сили в региона срещу действията на Техеран в района на Оманския залив и взривените петролни танкери.  Ролята на Ормузкия проток и Оманския залив като ключов пункт за преноса на петрол и основно поле на противопоставянето на интересите на Иран и Запада вероятно ще се засили още повече през следващите месеци. Така че може да очакваме, че подобни инциденти като този с \"Британско наследство\" и задържания на танкери като \"Грейс 1\" тепърва ще зачестяват.    ", "date": "2019.07.12", "title": "Иран (не) отвръща на удара"}
{"url": "http://www.classa.bg/%D1%81%D0%B2%D1%8F%D1%82/item/397769-%D1%82%D0%BE%D0%B9-%D0%B8%D0%BC%D0%B0%D1%88%D0%B5-%D1%82%D1%80%D0%B8-%D0%BA%D1%80%D0%B0%D0%BA%D0%B0", "text": "Малко по-надолу можете да видите герба на Сицилия, приет през 2000 година. Знамето е в два цвята - жълто и червено, а в центъра е изобразен трискелион - древен символ на три бягащи крака, излизащи от една точка.  Символът се използва за първи път от древните гърци, които обикалят Сицилия по море и оприличават острова на триъгълник - \"тринакриос\". Това е и древното име на острова - Тринакрия. И до днес трите крака символизират трите края на Сицилия. В първоначалния си вариант в средата на трискелиона е медуза, а в сегашната версия е заменена с главата на богиня, която символизира вечността. Житните класове пък са в чест на плодородието на земята на Сицилия. Идеята на древните гърци става пророческа и в края на 19-и век (някъде между 1884 и 1889 г.) в сицилианската община Розолини се появява момче на име Франческо Лентини.  Петото от 12-те деца в семейството е по-различно от другите: ражда се с три крака, 16 пръста и два полови органа. Предполага се, че допълнителните му крайници принадлежат на близнак - двата ембриона са се слели в един и към гръбнака на Франческо се е прикрепил още един крак.     Феноменът, при който ембрионът на единия близнак поглъща друг, по-слабо развит, се нарича \"близнак-паразит\". Подобни аномалии се случват и днес. През 2005 г. в Индия се роди Лакшми Татма, която е с осем крайника: четири ръце и четири крака. През 2007-а момичето бе оперирано успешно и дори се научи да ходи. 10 години по-късно пък хирурзите в детската болница в Чикаго помогнаха на американско момиче, към което близнакът-паразит се беше прикрепил към гърба и шията и имаше два допълнителни крака. Ясно е, че Франческо не е имал такъв шанс в края на 19-и век, когато подобни операции са били невъзможни, а намесата на лекарите е могла да доведе до парализа или смърт.     Но, уверяваме ви, през целия си съзнателен живот не съжалява за нищо, въпреки че историята му започва жестоко. Родителите му, които вече имали четири здрави деца, били изплашени от трудностите, свързани с отглеждането на проблемното пето и го дали за възпитание на негова леля. И тя не издържала дълго с трикракото момче и Франческо бил изпратен в сиропиталище. Както може да се предположи, детето много се притеснявало от външния си вид. Третият му крак, излизащ от дясната страна на дясното му бедро, бил значително по-къс от другите два. Заради недъга си Франческо бил убеден, че никога няма да успее да се сприятели с други деца и, най-важното, никога няма да може да спортува, което го привличало много. Но животът далеч от роднините помогнал на момчето да преодолее срама и да стане самостоятелен. По онова време имало толкова много деца без крайници, слепи и глухи, че Франческо си казал, че не бива да се чувства неудобно и да се срамува от себе си. Постепенно перфектно овладял тялото си и се научил да тича, да скача на въже и дори усвоил основни футболни техники: пас, удар и дрибъл с топката. И всичко това без никаква странична помощ. \"Можех да чувам, да говоря, да разбирам, да оценявам и да се наслаждавам на красотите на живота. Можех да чета, а други не можеха, защото не виждаха. Можех да общувам с приятели и да слушам музика, а други бяха глухи. В един момент спрях да се оплаквам и да се самосъжалявам. Смятах живота за прекрасен и много го обичах\", спомня си Лентини детството си. Когато момчето е на шест, успява да порази с уменията си Винченцо Маняно, който гастролира из Сицилия с куклен спектакъл. Артистът решава, че Франческо е идеален за цирка на Барнъм и Бейли - негови добри познати и хора с широк кръгозор. Тейлър Барнъм - най-значимата фигура на американския шоу бизнес от 19-и век, вижда водопадите от пари в ниша, в която обществото забелязва само аномалиите. Именно Барнъм създава цирка (а преди това и музея), в който най-оборотната част е \"шоуто на изродите\". Маняно разговаря с родителите на Франческо, докато са на посещение при него в сиропиталището, и те се съгласяват детето им да се премести в Щатите, но с едно условие: да тръгнат на презокеанското пътешествие с него. В продължение на две години семейството спестява пари и през 1892-ра стига до град Бриджпорт, Кънектикът. *** В Щатите родителите на Франческо се опитват поне отчасти да изкупят вината си към трикракото си дете. Въпреки перспективата да спечелят много пари, те не му позволяват дълги турнета, докато не получи образование. Твърди се, че след като завършва училище, сицилианското момче владеело свободно четири езика. След като се дипломира, Лентини се впуска изцяло в шоубизнеса. Обикаля САЩ и Европа с цирка на Барнъм и Бейли, който през 1907-а е купен за 400 хиляди долара от семейство Ринглинг (пет братя и две сестри от немско-френски произход). Кариерата на Франческо продължава около 40 години, през които получава американско гражданство и става истинска звезда. Коронният му номер е футболен: стреля прецизно и силно с третия крак и умело жонглира с двата си \"нормални\". Така се ражда прякорът му Трикракия футболист. Като дете съкровената му мечта е да се научи поне да бяга и да скача, а в активните си години кара велосипед, язди кон, плува и шофира автомобил. \"Имам едно предимство пред другите: когато плувам, използвам допълнителния си крайник като рул\", шегувал се той. В разгара на своята слава той публикува шестстранична брошура \"Историята на Франческо А. Лентини: Трикракото чудо\", в която описва състоянието си, разсъждава за хигиената, секса, бременността и раждането. Ето някои от заглавията в брошурата: \"Спазвайте законите на природата\", \"Отровите не са лекарство\", \"Майката по време на бременността\", \"Незаконната полова връзка\" и \"Физиология на сексуалния живот\". И изглежда, че Франческо наистина е разбирал отлично повечето от въпросите, които засяга в краткия си образователен труд. Омъжва се за жена на име Тереза ​​Мъри в Масачузетс и заедно отглеждат четири деца: Жозефин, Натали, Франк и Джеймс. На цирковите афиши Лентини често е представян като Краля на уродите, но никога не се е обиждал на това. Напротив. Отвръщал със самоирония.  \"Как се купуват три обувки ли? - майтапел се той. - Много просто: взимам си два чифта и давам четвърта на еднокрак\". В началото на 60-те години Франченско се мести във Флорида подобно на болшинството от своите колети по съдба. Като неписано правило, след като завършат кариерата си, почти всички циркови изпълнители със здравни особености в Щатите отиват да живеят на място, наречено Гибтаун. Сега градчето има около 15 хиляди души население, но здравните аномалии са рядкост. Медицината е достигнала ниво, в което да идентифицира повечето заболявания, от които са страдали навремето артистите, в ранни етапи на развитието им, и да ги лекува успешно. През 1966 г. Лентини е хоспитализиран в Джаксън, Тенеси, но не успяват да го спасят и си отива от белодробна недостатъчност. Според документите, Франческо умира на 77 години, а в целия свят няма познат случай човек с неговата болест да е живял по-дълго. А за по-щастливо - изобщо няма смисъл да говорим.    ", "date": "2019.07.12", "title": "Той имаше три крака..."}
{"url": "http://www.classa.bg/%D1%81%D0%B2%D1%8F%D1%82/item/397770-%E2%80%9E%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D1%81%D1%82%E2%80%9C-%D0%BF%D1%83%D1%82%D0%B8%D0%BD-%D0%B5-%D0%BF%D1%80%D0%B0%D0%B2", "text": "Владимир Путин, изглежда, иска да остане в историята не само като войнствен деспот, но и като значим политически мислител, чието мнение тежи и от чиито действия се страхуват. За това свидетелства неотдавнашното му интервю за „Файненшъл таймс“, в което той обяви либерализма за отживелица. Как да разбираме това? Като начало, нека му отдадем дължимото. Може да не харесвате и дори да ненавиждате Путин по най-различни причини – от намесата в американските избори през 2016 г. до анексирането на Крим и агресията срещу Украйна, но трябва да признаете, че той разчита внимателно знаците на времето. Следвоенният либерализъм, от който толкова се гнуси, е наистина под обсада. Дори само икономически, ако щете – той просто няма пари. И причините за това са поне три. Първо, икономическият растеж на Запада зацикли. Следвоенният либерализъм обещаваше силен и устойчив ръст, а с него – и социален мир. Което пък, от своя страна, би позволило на правителствата да осигурят пълна заетост, да защитят най-уязвимите социални групи (бедните, възрастните и болните) и да се посветят на достойни дела (като борбата с промените в климата, например). Забавянето на икономическото развитие обаче възпрепятства изпълнението на тези обещания. В периода от 1950 до 2018 г. САЩ отбелязват икономически ръст от средно 3,2%, но още през следващото десетилетие се очаква той да спадне до 2%, според различни прогнози. Забавянето на ръста на БВП съвпадна по време с масовото излизане в пенсия на поколението от бейби-бума (родените в периода от 1946 до 1964 г – така числеността на работната сила намалява, а с нея и ръста на производителноста. Подобни спадове вече се наблюдават и в други срани.     Второ, населението на повечето развити страни застарява, което води до увеличаване на пенсионните разходи. И макар застаряването да е постепенно, то влече след себе си сериозни последствия. През 2015 г. американците над 65 години съставляват 14,9% от населението на страната. Към 2050 г., според прогнозите на статистическата служба, техният брой ще достигне 22,1%, а към 2050 г. –  31%. Особено бързо е застаряването в Китай, където прогнозният скок е от 10,1% през 2015 до 26,8% през 2050 г. Към това се добавя досадният бюджетен дефицит. Вярно, че досега САЩ, подобно на много други развити държави, прибягваха до огромни заеми с ниска лихва. Възможно е тази практика да продължи до безкрай. А може и да секне. Но дори при сегашния тренд – изхождайки от оптимистичните икономически прогнози – към 2029 г. федералният дълг на САЩ ще надхвърли 90% от стойността на БВП. От практическа гледна точка, държавите имат нужда от елементарен консенсус за това кой за какво отговаря и кое е позволено, кое не. Диктатурите го постигат чрез страх и сила. Повечето съвременни демокрации обаче прибягват до една или друга форма на „либерализъм“ (в най-широкия смисъл), и САЩ не правят изключение. Дълго време двигател ни беше надеждата за по-добър живот. Предполагаше се, че когато достигне апогея си, следвоенният либерализъм ще окаже оздравително въздействие върху обществения климат и ще освободи  хората от техните предразсъдъци и тесногръдие. Чарът на либерализма покори целия идеологически спектър. В САЩ и Европа се възцариха центристки правителства, както отляво, така и отдясно. Именно тези постулати за нравствено извисяване разби Путин. Бедата е там, посочва професор Путин в лекцията си за „Файненшъл таймс“, че мнозина се разочароваха от либерализма. И решиха да продължат нататък. И сега Путин с неговите спътници – включително президентът Тръмп и др. – предлагат страха като решение. Страхът от чужденците. От това не следва, че национализмът – путиновата алтернатива на разклатения либерализъм – ще направи света по-добър и по-стабилен. Либералният идеал предполагаше, макар и наивно, че хората споделят общи интереси и ценности. Националистическата алтернатива изхожда от това, че има победители и победени. Хората усетиха опасността. Либерализмът с неговото великодушие си спечели много врагове, отстоявайки откровено непопулярни политики: отворени граници, принудителна миграция, глобализация и мултикултурализъм. Или както казва Путин, либералната политика „противоречи на интересите на огромното мнозинство“. Хората държат на своята национална идентичност. Те, по правило, се страхуват от политики и практики, които подронват тази идентичност. През 2016 г. Центърът „Пю“ проведе анкета сред американците дали животът в страната се е влошил с нарастването на етническите групи, раси и националности. Мнозинството гърци (63%) и италианци (53%), както и значителен процент германци (31%) отговориха утвърдително. Ние се разкъсваме между две системи. Пред нас стои нелеката задача да спасим най-доброто от следвоенния либерализъм, без да отричаме националната самобитност и северенитет. Кой знае дали тази мисия няма да се окаже принципно невъзможна.    ", "date": "2019.07.12", "title": "„Вашингтон пост“: Путин е прав"}
{"url": "http://www.classa.bg/%D1%81%D0%B2%D1%8F%D1%82/item/397771-%D0%B7%D0%B0-%D0%BD%D1%8F%D0%BA%D0%BE%D0%B8-%D0%B2%D0%BE%D0%B5%D0%BD%D0%BD%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%BF%D0%BB%D0%B0%D1%85%D0%B8", "text": "  Прагът, към който опасно се приближи регионът на Близкия и Среден Изток с официално обявеното обсъждане на въпроса за американски удари срещу Иран, както и продължаващата ескалация на международното напрежение, проявяващо се в натиска на САЩ и колективния Запад срещу Русия и Китай, увеличава заплахата от голям военен конфликт. Ситуацията не е нова: също толкова плавно и постепенно, стъпка по стъпка, от геополитически процеси, свързани с обединението на Германия (през XIX век) и формирането на военни коалиции и блокове – тройният съюз и Антантата – човечеството се приближи до Първата световна война. Без да реши глобалните противоречия и не позволявайки на инициаторите на тази европейска катастрофа да постигнат целите си в пълна степен, този катаклизъм премина във фазата на „примирие за двадесет години“, според определението на Уинстън Чърчил и Фердинанд Фош, с което предизвика нов, по-кървав световен конфликт.     Приликата на ситуацията с нашата съвременност е очевидна. Знаем, че историята се развива циклично и когато говорим за въпросите, свързани с войната и мира, тогава целият цикъл е следният: предвоенна ситуация – война – следвоенно урегулиране – и по-нататък в нов кръг. Глобализацията като начин за решаване на натрупаните противоречия чрез изграждане на вертикална йерархия под прикритието на хоризонтална „интеграция“ се е изчерпала и опитите за преконфигурирането на тесните корпоративни с широки „общочовешки“ интереси са обречени на неуспех поради неприемането от Запада на други ценностни модели. През периода, в който живеем, преходът от следвоенна към предвоенна фаза бе ясно очертан от разпадането на СССР. Днес светът е наситен с постоянно нарастващи и изострящи се противоречия. И ако по-рано основата на глобалната стабилност, в допълнение към руския ядрен потенциал, беше единството на западните елити и взаимозависимостта на Съединените щати и Китай, сега тези фактори са поставени под сериозно съмнение. Доналд Тръмп иска да „направи отново Америка велика”, но не за своя сметка, а за сметка на всички около него, а тези около него не го искат. Оттук и търговските войни на САЩ с Китай и Европейския съюз (ЕС), а оттам и сближаването между ЕС и КНР, отбелязано през 2018–2019. Запазването на Руската федерация по време на разпадането на СССР направи възможно  съхраняването на ядрото на „голямата страна”, като го фиксира във фаза на „полу-живот” или дори на някаква неразвитост. Според „Харвардският проект“ от началото на 90-те години на миналия век разчленяването на СССР трябваше да бъде на 22 „субекта”, включително фрагментацията на РСФСР. Това не се случи, поради което „Харвардският проект“, бе заменен от „Хюстънския“: директното разчленяване на постсъветското пространство бе заменено с „разпространението на хаоса“. Но и „полуразпадът“ е нестабилна конструкция, която води до едно от двете: ако центробежните сили преобладават, дезинтеграцията стига до своя край, но ако на тази тенденция се противопостави съпротивата на центростремителните сили, тогава се осъществява пост-реинтеграция. За успеха на втория вариант е важно да се постави като крайна цел не орязана икономическа, а пълна политическа и военна интеграция. Отношенията между САЩ и Китайската народна република в много отношения копират отношенията на Англия и Германия преди сто години. Икономическата взаимозависимост не елиминира противоречията, чиято крайна форма е военна конфронтация. Промяната в световния баланс на силите, при която Китай бързо съкращава военното си изоставане от САЩ, увеличава заплахата от военен конфликт. Пацифистките пропагандатори сътвориха и лансираха абсурдната теза за „изчерпването на геополитиката“, заменена от геоикономиката, но въпреки това продължава да бъде валиден тезисът, че войната остава продължение на политиката чрез въоръжена борба. Методологически, геоикономиката е компонент на геополитиката, така както екологичната сигурност е неразделна част от националната сигурност, която пацифистите-ликвидатори също се опитват да опровергаят, използвайки концепцията за „устойчиво развитие“ и вградените в нея идеи за толерантност и „хуманизъм“. Сегашната фаза на „хибридната” война е преходът от „студена“ към „гореща” война. И това е война, а не конкуренция. Конкурентът се опитват да го изпреварят, за да се издигнат над него. Но военния противник, за каквито САЩ официално обявяват Русия и Китай, за да го победят, преди това го подкопават и отслабват, колкото е възможно повече. Има два основни потенциални театъра на военни действия (ТВД). Първият е европейско-близкоизточния, чието формиране е зафиксирано в разработките на „сенчестото ЦРУ” – агенцията Stratfor, оповестени преди няколко години. В тях той се нарича Черноморски ТВД с ядро ​​под формата на връзка от Румъния и Турция и флангове на „санитарен кордон“ около Русия. Единият е по южните граници: Сирия – Ирак, с достъп до дестабилизацията на Кавказ. Вторият е по западната: Украйна и Източното партньорство като цяло. Основата на стратегията на този театър е съчетание от класиците на англосаксонската геополитика – своеобразна комбинация от Х. Макиндър и Н. Спикмен с К. Хаушофер. Експанзията в Евразийския Хартленд с помощта на ново-възникналите след 1991 година държави около Русия, осигуряващи движението към вътрешността на Евразия, е геополитическото значение на разпадането на СССР и възможността за разпад на Руската федерация. Крим и Донбас бяха първите опити на руската контраофанзива на западния фланг на Черноморския театър, а Южна Осетия и Абхазия – на южния му фланг. Сирия не е просто продължение на тази контраофанзива, но и подкопаване на ядрото на проекта „Черно море“, от което бе извадена Турция и бе свързана с Иран в тройка с Русия и това е победа на руската дипломация. Относно европейския фланг в експертната общност противоречията продължават за това, какво представлява “проектът Тръмп”. Има много версии, но като се обърнем към историческия опит, не можем да не видим в комбинацията от идването на власт на Тръмп и Брекзит възможен опит да бъдат отделени англо-саксонците от континентална Европа, което само по себе си вече може да служи като маркер за подготовката на европейски военен конфликт. Англо-саксонците обикновено подготвят конфликта, за да могат да избират дали да участват в него и ако е така, кога и на коя страна (трябва да се помни, че антихитлерската коалиция е резултат от такъв конкретен избор). Южният фланг на Черноморския театър е комуникацията на Запада с Изтока. Тук е фокусът на жизнените интереси на Русия и Китай, които се свеждат до това, че „дъгата” от тяхната „южна слабина” – от Иран и Арабския полуостров през Афганистан и Пакистан до китайския Синцзян – не може да се превръща във фронт за Пекин и Москва. Свързването на китайската инициатива „Един пояс – един път“ с проекта Евразийски икономически съюз (ЕАИС) и изграждането на по-голямо евроазиатско партньорство на тази основа е форма за съвместен контрол над този регион, противопоставяйки се на амбициите на САЩ и техния нов план за Близкия изток. Вторият ТВД е Азиатско-Тихоокеанския регион. Там фокусът пада върху Тайван като „вътрешно-политическото трънче“ за Китай, което се намира на кръстопътя на две акватории и което има териториални спорове със съседите си в Южнокитайското и Източнокитайското морета. До 60% от световната търговия, главно енергоносители, преминава през този оспорван район. Последните стратегически разработки на САЩ включват в този театър и южната част на Азия, по крайбрежието на Индийския океан. Втората конфликтна точка на Азиатско-тихоокеанския театър, насочена не само срещу Китай, но и срещу Русия, е Япония и свързаната с нея курилска тема. Вече е ясно, че Шиндзо Абе блъфира от дълго време, пазарейки се за някакви „споразумения“ с Русия, въпреки че не е невъзможно да се изключи напълно наличието на влиятелни сили в руския елит, които имат свои интереси от предаването на Курилите. Този въпрос ще продължи да се обсъжда в „интелектуалните среди” в Москва, но едва ли има практически перспективи, поне в обозримо бъдеще. Опазването на архипелага в границите на Русия намалява риска от удар върху руския Далечен изток и служи като фактор за сближаване на Русия с Китай, като се вземат предвид сериозните им общи интереси на Корейския полуостров. Формулировката за „съдействие на сближаването“ между Северна Корея и Южна Корея, включена в московската съвместна декларация на Владимир Путин и Си Дзинпин, е удар, преди всичко, върху интересите на САЩ. В перспектива, ако интеграционният процес между Пхенян и Сеул се задълбочи, може да се прогнозира възможна загуба от американците на южнокорейския плацдарм. Затова САЩ обновиха стратегията си. Русия и Китай са обявени за „противници“ във всички официални концептуални документи. Започва ядрено превъоръжаване. Тоест, американците коригират грешката от 90-те години, когато бе направен залог върху стратегията на глобален неядрен удар с високоточни конвенционални средства с надеждата за ядрено разоръжаване, което  да даде на Съединените щати огромно предимство. Паралелно с актуализирането на триадата на стратегическите ядрени сили отново се повдига въпросът за ограничена ядрена война и се организират „изтичания“ на съответните планове и документи. Това означава, че военният сценарий не може да бъде изключен. Руското ръководство очевидно отчита тази заплаха и затова на срещата на Владимир Путин с представители на световните медии той говори за рубежа, обозначен като края на 2021 г., свързан с прекратяването на договора СТАРТ-3. Изглежда, че няма разумна алтернатива на продължаващото сближаване между Русия и Китай. Твърденията за “заплаха от Китай” на руския Сибир и Далечния Изток не е дори мит, а умишлена провокативна дезинформация, разпространявана от руските либерали в интерес на техните западни партньори. Векторът на интересите на Китайската народна република е насочен на югоизток, през Тайван в Тихия океан. Русия за Китай е такъв стратегически тил в АТР, така както Китай е за Русия на Европейския ТВД. Истинската заплаха за Сибир и Далечния Изток се свързва предимно с вътрешни руски проблеми и заплахи от дестабилизация. И тази заплаха идва от прозападни настроения и връзки в руския елит, част от който запазва привързаността си към западния вектор на външната политика. Именно в този формат се прокарва интерпретацията на понятието „пространствено развитие” на една държава на изток като „конфедерация от мегаполиси-агломерации” с цел действително прочистване на нейните територии от населението им и превръщането им в „резерв за устойчивост на глобалната биосфера” (това е т.нар. „Устойчиво развитие”). Успешно решение на проблеми, свързани с т.нар. „замразени конфликти“, както първите резултати от „паспортната кампания“ в Донбас и в Украйна показват, че са знак за търсене на нови методи за  разширяване на влиянието на Русия в територии от бившия Съветски съюз. Влошеното несъответствие между ефективната външна политика и проблемната вътрешна политика на Русия, което формира своеобразна разнопосочна „ножица“, е основното противоречие за Москва на настоящия исторически момент. Това противоречие може да окаже значимо влияние върху реакциите на Кремъл към все по-задълбочаващия се натиск на Запада върху Русия, а оттук и върху цялата геополитическа сигурност.  ", "date": "2019.07.12", "title": "За някои военно-политически заплахи"}
{"url": "http://www.classa.bg/%D1%81%D0%B2%D1%8F%D1%82/item/397772-%D0%B2%D0%B8%D0%B6%D0%B4%D0%B0-%D1%81%D0%B5-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0-%E2%80%9E%D0%B7%D0%B0%D1%89%D0%B8%D1%82%D0%BD%D0%B8%D1%8F%D1%82-%D0%BA%D1%83%D0%BF%D0%BE%D0%BB%E2%80%9C-%D0%BD%D0%B0-%D1%80%D1%83%D1%81%D0%B8%D1%8F-%D0%BE%D0%B7%D0%B0%D0%B4%D0%B0%D1%87%D0%B8-%D1%81%D0%B0%D1%89-%D0%B8-%D0%B8%D0%B7%D1%80%D0%B0%D0%B5%D0%BB", "text": "Последните няколко седмици пилотите от израелските ВВС се оплакват от системен срив на системата GPS   Според военните, бойните самолети често не можели да определят собственото си местоположение, а понякога данните на екрана давали грешка със стотици километра от реалната геолокация. Израелското и американското командване веднага предположили, че проблемите в системите за навигация са резултат от изпитанията от Русия на най-новите системи за радиоелектронна борба.     Според главата на управлението на войските със специално предназначение на САЩ Раймонд Томас, по-рано американските съюзници успявали да избегнат въздействието на средствата на РЕБ, но сега ситуацията се променила. Професорът от Тексаския университет Тод Хъмфрис, бивш инженер в авиационно-космическия отрасъл, добави, че наблюдаваните днес сривове в системата са толкова силни, че се наблюдават не само в Израел, но и в Кипър. Хъмфрис добави, че източникът на сигнала се намира в руската военна база Хмеймим, намираща се в западна Сирия. Русия изпитва системи за РЕБ и по-рано, но изпитанията не засягаха територии на съседни държави, добави експертът, предполагайки, че за изпитанията в условия, близки до бойните, в Сирия са били прехвърлени най-новите руски системи. Вероятно става дума за комплексите «Палантин», «Дивноморие», «Тирада-2С» и «Поле-21». В последните месеци Израел нееднократно нанася ракетни удари по предградия на Дамаск, независимо от преговорите на контактната група в контекста на стабилизиране на ситуацията в Арабската република Болшинството ракети бяха унищожени от системите за ПВО, но някои все пак достигнаха до целта си. Вероятно именно по тази причина Русия е взела решение да засили защитата на стратегически важните обекти на територията на Сирия чрез най-новите системи за РЕБ.    ", "date": "2019.07.12", "title": "Вижда се от космоса: „Защитният купол“ на Русия озадачи САЩ и Израел"}
{"url": "http://www.classa.bg/%D1%81%D0%B2%D1%8F%D1%82/item/397773-%D1%84%D1%80%D0%B0%D0%BD%D1%86%D0%B8%D1%8F-14-%D1%8E%D0%BB%D0%B8-%D1%89%D0%B5-%D0%BF%D1%80%D0%B5%D0%BC%D0%B8%D0%BD%D0%B5-%D0%BF%D0%BE%D0%B4-%D0%B7%D0%BD%D0%B0%D0%BA%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0", "text": "Тази година традиционният френски парад за (националния празник – бел. ред.) 14 юли ще премине под знака на европейското военно сътрудничество – една от любимите теми на президента Еманюел Макрон, който ще ръководи празненствата в присъствието на няколко европейски лидери, включително Ангела Меркел и Тереза Мей. Пред лицето на Брекзит и отслабването на трансатлантическите връзки през ерата Тръмп, Макрон превърна Европа на отбраната в една от предпочитаните си теми, смятайки за жизненоважно за Стария континент да засили стратегическата си автономия, в допълнение към НАТО.     „От края на Втората световна война Европа никога не е била толкова необходима. Изграждането на една Европа на отбраната, свързана с Атлантическия алианс, чиято 70-годишнина отбелязваме, е приоритет за Франция“ и „представлява водещата идея на този парад“, подчертава френският държавен глава в съобщението за медиите, посветено на 14 юли. Германската канцлерка Ангела Меркел, британската премиерка Тереза Мей и няколко други европейски държавни и правителствени ръководители ще присъстват на военния парад, в който ще участват армиите на техните страни, партньори на френската армия. Деветте държави, участващи заедно с Франция в Европейската инициатива за намеса (ЕИН), създадена преди година под импулса на президента Макрон, целейки да развие „обща стратегическа култура“, ще бъдат представени на парада: Белгия, Великобритания, Германия, Дания, Естония, Испания, Португалия, Финландия и Холандия. Въздушната част от парада ще включва германски военнотранспортен самолет А400М и испански С-130. Сред хеликоптерите, които ще закрият парада, са и два британски „Чинук“. Великобритания, която в момента предоставя на френската армия в Сахел три от тези ценни транспортни хеликоптери, удължи своето участие до юни 2020 г., за голямо удовлетворение на Париж, който изпитва остър недостиг на подобен тип техника.   Общо около 4300 военни, 196 машини, 237 коня, 69 самолета и 39 хеликоптера ще бъдат мобилизирани за събитието, организирано на прочутия булевард „Шанз Елизе“ в центъра на френската столица. През 2019 г. авиосалонът в Бурже вече отбеляза европейското сътрудничество в отбранителната индустрия, като Париж, Берлин и Мадрид подписаха рамково споразумение за проект за боен самолет на бъдещето – „Future Combat Air System“ (FCAS, на френски SCAF). Програма, която е в центъра на амбицията на Еманюел Макрон за развиване на Европа на отбраната, докато САЩ вече продават своя боен самолет Ф-35 на няколко европейски страни. Националният празник ще стане и повод да се напомнят и други любими на френския президент теми, като ранените при войните и задължителната военна повинност, която отново се лансира във Франция за 16-годишните. „Войниците, матросите и летците, ранени за нашата отбрана, независимо каква е възрастта или травмата им, имат права спрямо нас. Те са от жизненоважно значение за нашите армии и в центъра на нашата загриженост“, заяви Еманюел Макрон в момент, когато френски военни участват в множество задгранични операции – от Близкия изток до пясъците на Сахел. Миналата година френският президент покани военен, загубил крайници при експлозия на мина в Мали, да присъства заедно с него на финала на Световното първенство по футбол в Москва, което беше спечелено от националния отбор на Франция. Парадът тази година ще приключи с група ранени, придружавани от двайсетина младежи, преминали задължителната военна служба -едно от предизборните обещания на Макрон, чиято експериментална фаза приключи неотдавна. Впрочем някои нови машини, предвидени в Закона за планиране на военните разходи през 2019-2025 г., ще участват в парада на този 14 юли, като че ли за да кажат на армиите „обещанието е изпълнено“, включително бронираната машина „Грифон“, наследник на известния бронетранспортьор VAB, от която френските сухопътни сили получиха неотдавна няколко бройки. Ще бъде показан и самолетът цистерна „Феникс“, създаден, за да презарежда други самолети по време на полет. Той трябва да замени самолетите С-135, някои от които са на по половин век.  ", "date": "2019.07.12", "title": "Франция: 14 юли ще премине под знака на Европа на отбраната"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397765-%D1%82%D1%8F-%D1%89%D0%B5-%D1%80%D0%B0%D0%B4%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0", "text": "Феновете на Астън Вила имат поредни поводи за радост. Освен, че тимът се завърна във футболния елит на Англия след няколко сезона в Чемпиъншип, привържениците на \"виланите\" ще останат доволни и от новото попълнение на тима Мат Таргет, който дойде от Саутхямптън, но не единствено от него.     Бившият английски национал води със себе си сексапилната половинка Жасмин Бъкъл, която ще радва феновете на бирмингамци по трибуните, пише \"Сън\".     23-годишната Жасмин е типичната футболна половинка - обича скъпите дрехи и луксозните пътешествия, отбелязват още на Острова.     Британката разполага с близо 2 хиляди последователи в социалните мрежи, с които често споделя снимки по бански.", "date": "2019.07.12", "title": "Тя ще радва феновете на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397766-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D1%8E%D0%BB%D0%B8", "text": "ОВЕН ( 21 март - 20 април ) Ще имате свое собствено мнение, относно всичко, което ще ви разказват. Въпреки, че един от колегите, ще се опита да ви провокира към кавга. Постигнете целите си, но внимателно и деликатно. В противен случай, ще загубите вяра в себе си и ще се окажете в плен на разочарованията. Един добър ден за тези, който се занимават със спорт. Разхождайте се повече. ТЕЛЕЦ ( 21 април - 21 май )  Прекарайте този ден с близките си хора, свършете домакинската работа и планирайте бъдещето. Обобщете работата си от предишния месец, за да не повтаряте грешките. Мълчаливото одобрение на вашата работа, ще е достатъчно, така че, не искайте повече. Някой от вас, може смело да се готвят за дълго пътуване. БЛИЗНАЦИ ( 22 май - 21 Юни ) Не трябва да се борите, за своето място под слънцето, дори ако самата съдба го иска от вас. Изберете ролята на наблюдател, мълчете и анализирайте. Възможна е, повреда на колата или домакинските уреди, затова не отлагайте ремонтите. След среща с познат, може да останете с неприятно чувство.   РАК ( 22 юни - 23 юли ) Препоръчва се, да не пилеете енергията си за дреболии, особено ако тя не е толкова много. Ще се окажете в центъра на вниманието на хора, които вярват във вас, като на себе си. Всякакви дейности в работата, ще бъдат перспективни. В любовта, преследвайте своята цел но без напрежение и агресия. Не очаквайте прекалено много, от партньора си. ЛЪВ ( 24 юли - 23 август ) Ще бъдете изправени пред многобройни препятствия, ако искате да правите нещата по свой си начин. Само като отчитате мнението и поведението на другите хора, ще може да постигнете успех. Възможна е малка тревога, за близък роднина. Но ако на време помогнете, кризата ще премине. Вечерта е подходяща, за почивка със семейството. ДЕВА ( 24-ти август - 23 септември ) Изоставете въображаемите желания, за да не паднете в илюзорен свят. Споровете на работното място, ще станат продуктивни, но не отивайте твърде далеч. В любовта, може да покажете непоколебимост в решенията, въпреки че партньора ви, ще очаква различен подход. Критичната ситуация с финансите, ще се реши благоприятно късно вечерта. ВЕЗНИ( 24 септември - 23 октомври) Ще се чувствате уверено, като човек, който има зад себе си богат опит в работата. Имайте предвид, че ситуацията може да се обърне рязко в обратна посока, ако пропуснете нещо. Един добър ден за пътуване на дълги разстояния, ремонт на колата и апартамента. Трябва внимателно, да се отнасяте към своето здраве.   СКОРПИОН ( 24 октомври - 22 Ноември ) Препоръчва се, да преразгледате своите възгледи за работата и живота като цяло. Ако все още не сте достигнали високо ниво в професията, тогава учете и придобивайте знания. В семейството, може да се появят проблеми, които са възниквали многократно преди това. Ще трябва да си изработите такава тактика на поведение, която да се хареса на всички членове.   СТРЕЛЕЦ ( 23 Ноември - 21 Декември ) Многообещаващ ден за тези, които имат зад себе си, различни недоразумения и трудности. Бъдете изпълнени с ентусиазъм и оптимизъм, за да преодолеете всичко. Пазете плановете и идеите за себе си, така че, да не ви ги отмъкнат конкуренти. Обидчивите по-природа от вас, може сами да развалят картината в любов. Бъдете отстъпчиви и доброжелателни. КОЗИРОГ (22 Декември - 20 януари ) Очаква ви, лесно решение на трудни проблеми. На хоризонта, ще се появят нови перспективи, финансови печалби и ползотворно сътрудничество. Задайте си цели, които са лесни за постигане. Повишените страхове, могат да ви поставят пред избор в личния живот. Една романтична вечер, ще ви донесе незабравими емоции.  ВОДОЛЕЙ ( 21 януари -  19  февруари ) Ще разбере, че сте загубили дългоочаквана подкрепа от любим човек. Сега всичко ще трябва да решавате самостоятелно, както и да си правите изводи и да вземате решения. Ако не цените това, което имате в любовта, ще останете сами. Всичко тайно, някога става явно, помислете за това. Не се подавайте на изкушеня и съблазни.   РИБИ ( 20 февруари - 20 март ) Очаква ви голям скок напред в кариерата, което ще бъде приятно и обещаващо. Ако по природа сте скептични, тогава трябва да се откажете от това качество, при общуването с близки хора. От роднини, ще получите финансова помощ, която ще ви позволи да купите това, което сте планирали. Може да съхраните здравето си, като пиете витамини.", "date": "2019.07.12", "title": "Дневен хороскоп 12 юли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397763-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B1%D0%B5-%D0%BA%D0%BE%D1%80%D0%BE%D0%BD%D1%8F%D1%81%D0%B0%D0%BD-%D0%B7%D0%B0-%D0%BC%D0%B8%D1%81%D1%82%D1%8A%D1%80-%D1%81%D0%B2%D1%8F%D1%82-2019", "text": "Български модел влезе в историята на страната си, след като спечели тази нощ титлата Мистър свят за 2019 година сред 30-те финалисти за третото издание на световния конкурс във фипипинския град Сан Хуан, пише Lifestyle INQ. Даниел Георгиев, първият българин, вдигал короната, наследи титлата от миналогодишния победител Као Суан Тай от Виетнам по време на церемонията в Сан Хуан в четвъртък вечерта. След като спечели желаната титла, Георгиев ще стане посланик на образованието по целия свят.  \r\n   \r\n   На второ място е Жан Филип Витор Силва от Бразилия, трето второ място - Юржак Якуб от Чехия, и четвърти подгласник - Джон Пол Окат от Филипините. \r\n          Конкурсът Man of the World е ежегоден международен конкурс за мъже, организиран от фондация Prime Event Productions Philippines (PEPPS). За тазгодишния конкурс PEPPS си партнира с Profiles Entertainment Production (PEP) Inc. Двете групи по-рано потвърдиха своя съюз за бъдещи проекти.  \r\n   \r\n   Участниците за 2019 г. по-рано бяха на обиколка в Диполог Сити, където се проведоха няколко предварителни състезания и дейности. При награждаването си Георгиев каза: \"Аз идвам от малка страна - само 7 милиона. Само Манила е 14 милиона. Значи два пъти по-голяма от България. Хората в родната ми страна не вярват в себе си. Затова бих искал да ги вдъхновя да повярват, защото ако вярваш в себе си можеш да постигнеш всичко.\" \r\n", "date": "2019.07.12", "title": "Българин бе коронясан за Мистър Свят 2019"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397764-%D1%81%D0%BF%D0%BE%D1%80%D1%82%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Зашеметяващата половинка на голф звездата Брук Коепка - Джена Симс се показа с изключително стилно облекло на лъскавото събитие, организирано от \"ESPYS\".  Не само, че красавицата изглеждаше великолепно, тя показа и някои от по-личните си прелести - своите гърди. Облеклото въобще не скри интимните части на Симс, която обра погледите за сметка на своята половинка Коепка, който е световен №1 в голфа.      Един от феновете определи тоалета й по доста любопитен начин: \"Братле, не го прави, когато децата са наоколо. Моля те!\". Друг пък отбеляза следното: \"Така, очевидно жените не носят сутиени вече\".", "date": "2019.07.12", "title": "Спортна половинка ги показа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397762-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D0%B8%D1%81%D0%BA%D0%B0-200-%D0%B1%D0%BE%D0%BD%D0%B0-%D0%B7%D0%B0", "text": "Ясни са всички членове на журито в \"България търси талант\". Ицо Хазарта, Славена Вътова, Любен Дилов - син и Катето Евро ще оценяват тазгодишните таланти в хитовото шоу по бТВ.    До последно обаче се водили преговори с други звезди, които трябвало да заемат столовете на журито. Дълго време от продукцията разговаряла с футболната звезда Димитър Бербатов. На няколко пъти се срещали и обсъждали условията.  Бербатов от своя страна дал съгласието си да стане част от проекта. Имал обаче едно условие, което не променил докрая. Твърдо заявил, че ще оценява талантите срещу колосалната сума от 200 бона.      Още по време на първия разговор с продуцентите той сложил картите на масата и си казал цената. Те от своя страна му казали, че това е наглост и няма как да отделят чак толкова голям хонорар. И срещата бързо приключила.  Всички от продукцията се надявали, че Бербо ще склонни и на по-малка сума, но уви - последвала нова среща и той отново бил непреклонен. \"Ако искате мен, значи ще платите 200 бона\", тръснал им се той.        Актьорът Асен Блатечки, който вече има опит като жури във формата, също бил увещаван да се завърне. В момента той работи върху новите си филми и не успял да намери време за формата, затова им отказал. И на негово място взели Катето Евро, а Любен Дилов - син е взет в последния момент, след като не успели да намерят нито един спортист.  Славена Вътова пък е притурка към журито. На продуцентите им липсвала хубава жена и след като получили отказ от няколко фолкпевеци, решили да заложат на алчната за тв изяви мис България.", "date": "2019.07.12", "title": "Бербатов иска 200 бона за..."}
