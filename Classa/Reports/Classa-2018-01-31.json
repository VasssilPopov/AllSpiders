{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378066-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D0%BF%D0%B8%D1%81%D0%BC%D0%B5%D0%BD%D0%BE-%D1%81%D0%BB%D0%BE%D0%B2%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "С разпръснати между скалите избелели от слънцето къщи със сини капаци на прозорците — и павирани с алабастър пътища, виещи се между тях, Санторини е въплъщението на острова мечта - предизвикваща завист гледка в туристически брошури и муза за толкова много Instagram постове. Но зад лъскавата фасада се крие мрачна тайна, породила съблазнителността му.         Разположен в южно Егейско море, Санторини е малка, кръгла група от пет Цикладски острова, съставена от основния остров Тера, периферните Теразия и Аспронизи, и двата съставени от лава острови. Всичките пет острова заобикалят огромeн, подобен на купа кратер, който се оформя след срутването на древен вулкан.     Приблизително по това време е започнала да се развива цивилизация на съседния остров Крит. Обитателите му били минойците, наречени на митичния крал Минос - енигматични и образовани хора - мореплаватели, войни, търговци и творци. Произходът на минойците е тема за ожесточени спорове: някои вярвт, че те са били бежанци от делтата на Нил в Египет. Според други те са дошли от древна Палестина, Сирия или северната част на Месопотамия.   Последните научни изследвания твърдят, че минойската цивилизация се е развила от земеделци, живеещи в Гърция и югозападна Анатолия. Каквато и да е ситуацията, няма съмнения, че между 2600 и 1100 г.пр.н.е. културата там е комплексна и напреднала, а обществото е процъфтявало. Разкопки в Крит, особено в Кносос (столицата на минойския Крит), разкриват останките на величествен дворец, златни бижута и елегантни фрески.   През вековете минойската империя се е разпростряла и на островите Родос (309 км източно от Стронгиле) и в части от турския бряг, и вероятно дори до Египет и Сирия. Стронгиле (сега Санторини) е била особено важна територия за минойците, заради привилегированото си разположение по пътя на търговията с мед между Кипър и минойския Крит.   \"Разкопките в Акротири (селце в югозападната част на Санторини) показват, че там е имало триетажни къщи, големи и пищни дворци, първите павирани пътища в Европа, водопроводи и впечатляваща система за канализация\", казва Параскеви Номику, доцент по геологическа океанография и физическа география в Атинския университет.             Критското йероглифно писмо е древна писменост, съставена от около 137 пиктографии, изглеждащи като растения, животни, части от тялото, оръжия, кораби и други обекти, като се смята, че то се е използвало до 1700 г.пр.н.е. Постепенно минойците са развили и изчистили системата от критски йероглифи до много по-стилизираната писменост Линеар A, която се е употребявала до 1450 г.пр.н.е. Линеар A е съдържала различни числа, 200 символа и повече от 70 сричкови знаци, което я е направило по-подобна на съвременните езици (въпреки че и двете писмености остават недоразчетени). Основателно, създателите на най-ранната европейска писменост са били смятани за първата грамотна и развита цивилизация на континента.     Някъде между 1627 и 1600 г.пр.н.е., Късното бронзово изригване (по-известно и като Минойско изригване или \"Изригването на Санторини\"), вероятно най-голямото изригване на вулкан за последните 10 000 години, се е случило на Стронгиле. \"Преди изригването сегашната калдера не е съществувала. Вместо това по-малка калдера от много по-ранно изригване е оформяла лагуна в северната част на острова. При изригването огромни потоци от дебели 60 м свличащ се вулканичен материал са паднали в морето, като са предизвикали високи 9 м вълни цунами, ударили бреговете на Крит\", разказва Номику.   Възможно е тези вълни да са достигнали и до западна Турция и дори Израел.     За минойците това е било началото на края. Вулканичното разрушение е унищожило търговския им флот, а огромното количество въглероден двуокис, отделено в атмосферата, е нарушило климатичния баланс и е ликвидирало минойското земеделие. Всичко това постепенно е позволило на микенците (цивилизация от бронзовата епоха, която е обитавала континентална Гърция между 1600 и 1100 г.пр.н.е.) да се възползват от шанса си да сложат край на минойската независимост.   Това, което изненадва Номику, е, че за разлика от древния римски град Помпей, който е бил погребан под повече от 6 м вулканичен прах и пемза след изригването на Везувий през 79 г.пр.н.е., никога не са били открити никакви тела на загинали на Санторини.     Но макар Санторини да е унищожил първата велика европейска цивилизация, той не е унищожил езика. След като по-войнствената микенска цивилизация поела управлението на дотогавашната минойска империя, тя заменила Линеар A с тяхна собствена доразвита версия, Линеар B, първата потвърдена гръцка писменост, която в крайна сметка довела до появата на древногръцкия език, разпространил демокрацията, научните дискусии, театъра и философията по цял свят. Повече от 3500 години след страховития катаклизъм, Янис Белониас е горд собственик на едно от традиционните пещерни поселища на Санторини, издълбани директно във вулканичната калдера.     \"Никога не съм могъл да предам тези цветове с думи. Не мисля, че някой, който някога е живял на този остров, е могъл да го стори. Те биха могли да бъдат пурпурно, розово, оранжево, червено, виолетово... Просто не мога да опиша залеза с думи. За мен той е дълбоко емоционално изживяване. Санторини не е за хора със слаби сърца\", казва гордо той. И вероятно той е прав; Санторини все пак е унищожил първата европейска цивилизация.", "date": "2018.01.31", "title": "По следите на първото писмено слово в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378067-%D0%BC%D1%82%D1%81%D0%BF-%D1%89%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%BA%D0%B0%D1%80%D0%B8%D0%B5%D1%80%D0%BD%D0%B8-%D1%84%D0%BE%D1%80%D1%83%D0%BC%D0%B8-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0", "text": "Министерството на труда и социалната политика (МТСП) започна инициатива за организиране на кариерни форуми в страни, в които има големи български общности. Целта на събитията е българите, които учат или работят в чужбина, да се информират за предложения за работа на чужди компании у нас.    Това каза министърът на труда и социалната политика Бисер Петков при участието си на 12-ата годишна среща на бизнеса с правителството. По време на форума той представи политиките на МТСП за връщане на българите от чужбина и за преодоляване на недостига на квалифицирани кадри в България.      Връщането на българите от чужбина е голямо предизвикателство, което се надявам да посрещнем заедно с бизнеса, каза Петков. Той припомни, че МТСП е организирало кариерен форум във Виена с австрийски работодатели, който е посетен от над 150 българи, учещи и работещи в Австрия.    През тази година възнамеряваме да организираме подобни форуми в Лондон и Берлин, като силно се надявам да получим подкрепата на бизнеса, каза министър Петков. Като друга мярка за справяне с липсата на квалифицирани кадри той посочи привличането на работна ръка от държави извън Европейския съюз. В тази връзка бяха направени стъпки за опростяване на процедурите за наемане на чужди сезонни работници, които улесняват работодателите, припомни министърът на труда. Петков добави, че се предприемат мерки за облекчаване на реда за получаване на Синя карта на ЕС, за да се насърчи привличането на висококвалифицирани специалисти от трети страни.    Предвижда се да се разшири и списъкът с професиите, за които работодателите могат да привличат чужди кадри с висока квалификация без пазарен тест. Министърът на труда посочи, че се разработват и политики, които подобряват баланса между личния и професионалния живот, за да се насърчи по-активното включване на майките на пазара на труда.", "date": "2018.01.31", "title": "МТСП ще организира кариерни форуми за връщане на българи от чужбина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378069-%D1%81%D1%8A%D1%80%D0%B1%D0%B8%D1%8F-%D0%B2%D1%80%D1%8A%D1%87%D0%B8-%D0%BF%D1%80%D0%B8%D0%B7%D0%BE%D0%B2%D0%BA%D0%B8-%D0%BD%D0%B0-%D1%86%D0%B2-%D0%B2%D0%B0%D1%81%D0%B8%D0%BB%D0%B5%D0%B2", "text": "Властите в Сърбия са успели да връчат призовка и 11-те хиляди страници обвинителен акт на бившия мажоритарен собственик на фалиралата банка Цветан Василев, каза адвокатът му Константин Симеонов. Василев обаче няма да присъства лично в съдебната зала, а делото по отношение на него ще се гледа задочно. Има шанс делото за източването на близо 3 милиарда лева от Корпоративна търговска банка да започне до края на февруари. Цветан Василев е заплашен от 72-часов арест, ако реши доброволно да се върне в страната.", "date": "2018.01.31", "title": "Сърбия връчи призовки на Цв.Василев"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378070-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%89%D0%B8%D1%8F-%D1%80%D1%8A%D1%81%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "По пътя към Еврозоната България трябва да продължи с изпреварващия ръст на икономиката и да запази стабилността на публичните финанси. Това каза по време на 12-та среща на бизнеса с правителството Димитър Радев, управител на БНБ. Радев добави, че в страната ни има трайна тенденция за увеличаване на износа и стабилност на икономиката. Необходимо да се предпазваме от грешки, а всяко действие, което ще подкопае този изпреварващ ръст на БВП и балансираните публични финанси, подчерта той. Резултатите на банките са на добро равнище и печалбата за миналата година е ще е 1.2 млрд. лева, каза Радев. Кредитната активност се увеличава и достига 4,8 на сто за неправителствения сектор, а нивото на лошите кредити вече е под 11 процента при 17 процента за 2014 година, но остават на по-високи нива от тези в ЕС. Ниските лихви ще продължат да оказват влияние върху рентабилността на банковата система, каза гуверньорът на БНБ.", "date": "2018.01.31", "title": "Продължаване изпреварващия ръст на икономиката"}
{"url": "http://www.classa.bg/%D1%82%D0%B5%D1%85%D0%BD%D0%BE/item/378071-%D1%81%D0%BF%D0%B0%D0%B4-%D0%BD%D0%B0-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B8-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0-%D0%BF%D1%80%D0%B5%D0%B7-2017", "text": "Пазарът на компютърни устройства е намалял през 2017 година, според нов доклад на анализаторската компания Gartner. В разглежданата категория попадат компютрите (настолни и мобилни), таблетите, смартфоните и обикновените мобилни телефони. В глобален мащаб през миналата година са продадени 2,28 млрд. компютърни устройства, което е спад от 2% спрямо предходната година, когато на пазара бяха доставени 2,33 млрд. устройства от тази категория, сочат данните на Gartner, цитирани от technews.bg. Търсенето на традиционни персонални компютри – настолни и мобилни – е намаляло като брой от 220 млн. през 2016 г. до 204 млн. през 2017 г. Доставките на ултрабуци от премиум клас обаче бележат ръст от 50 до 59 млн. броя. В сегмента на смартфоните и мобилните телефони също се наблюдава спад в продажбите. Общите доставки на устройствата от тази група възлизат на 1,86 млрд. броя през 2017 г., в сравнение с 1,89 млрд. година по-рано. Gartner прогнозира, че през настоящата година общите доставки на компютърни устройства от всички типове ще достигнат 2,33 млрд. броя, което означава ръст от 2,1% спрямо 2017 г. Световният пазар ще възлезе на 2,35 млрд. броя през 2019 г.", "date": "2018.01.31", "title": "Спад на компютърни устройства през 2017"}
{"url": "http://www.classa.bg/%D0%B5%D0%BA%D0%BE/item/378068-%D0%B1%D1%80%D1%8E%D0%BA%D1%81%D0%B5%D0%BB-%D0%B8%D0%B7%D0%B8%D1%81%D0%BA%D0%B2%D0%B0-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81%D1%80%D0%B5%D1%89%D1%83-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85", "text": "Европейската комисия настоя днес държавите в ЕС да предприемат незабавни мерки за осигуряване на чист въздух. Еврокомисарят по околната среда Кармену Вела посочи пред журналисти, че ЕК повече няма да чака. Заявихме, че ще се отнасяме сериозно към сериозните въпроси - това правим. Утре комисарите ще обсъдят въпроса на седмичното си заседание. Държавите, които не са изпълнили досега изискванията и още не са предадени на съд, имат срок до понеделник да предложат нови мерки. Ако преценим, че тези мерки ще доведат до бързо подобрение, може да не отнесем въпроса до съда, заяви Вела. Изискванията са стари и трябваше да бъдат приложени отдавна. Достатъчно чакахме и повече няма да чакаме. Призовавам всички държави в ЕС да решат този въпрос със спешността, която съдържа. Отговорността за действие е на държавите, има и правни последици, добави еврокомисарят. Той отбеляза, че годишно в ЕС от дихателни болести умират около 400 000 души. Вела днес се срещна с представители на девет държави от ЕС, които не са осигурили качество на въздуха и които са заплашени от дело в Съда на ЕС. През 2008 г. ЕС въведе максимално допустими прагове на замърсяване на въздуха. В 23 от 28-те държави в ЕС тези изисквания не са изпълнени и въздухът е прекомерно замърсен в над 130 града. По един от показателите за замърсяване ЕК води дело срещу 13 държави (Австрия, Белгия, Чехия, Дания, Франция, Германия, Унгария, Италия, Полша, Португалия, Испания, Великобритания и Люксембург). По втори показател подсъдимите страни са 16 - Белгия, България, Чехия, Германия, Гърция, Испания, Франция, Унгария, Италия, Латвия, Португалия, Полша, Румъния, Швеция, Словакия и Словения.", "date": "2018.01.31", "title": "Брюксел изисква действия срещу мръсния въздух"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378062-31-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1862 г. - Американският астроном Алван Кларк първи наблюдава бледо бяло джудже компаньон на най-ярката звезда на небосклона - Сириус.     1878 г. - По време на Руско-турска война (1877-1878) е сключено примирие, което дава началото на прекратяването на войната.   1879 г. - Във Франция 14 юли е обявен за национален празник.   1899 г. - Съставено е осемнадесетото правителство на България, начело с Димитър Греков.   1906 г. - Земетресение с магнитуд 8,8 по скалата на Рихтер разтърсва крайбрежието на Еквадор.   1915 г. - Първата световна война: Германската армия за първи път използва отровен газ, при военни действия срещу руснаците.   1946 г. - Социалистическа федеративна република Югославия приема нова конституция, чрез която, по подобие на Съветския съюз, се установяват шест съставни републики: Босна и Херцеговина, Хърватия, Република Македония, Черна гора, Сърбия и Словения.   1950 г. - Президентът на САЩ Хари Труман обявява програма за създаване на водородната бомба.   1958 г. - САЩ пускат своя първи изкуствен спътник Експлорер 1.   1968 г. - Науру обявява независимост от Австралия.   1971 г. - Програма Аполо: Аполо 14 потегля към Луната.   1990 г. - Първият McDonald's в Съветския съюз отваря в Москва.   2001 г. - В Холандия, шотландски съд осъжда един либиец и оправдава друг във връзка с Атентата над Локърби през 1988.   2006 г. - Открити са телата на двете сестри Белнейски в местността „Грамадата\", между Пещера и Брацигово, с множество наранявания.   2007 г. - Стартира изграждането на магистрала Люлин в България.      ", "date": "2018.01.31", "title": "31 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378063-%D0%B8%D0%B7%D1%87%D0%B5%D0%B7%D0%B2%D0%B0%D0%BC%D0%B5-%D0%B1%D1%8A%D1%80%D0%B7%D0%BE,-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B4%D0%BE%D1%80%D0%B8-%D0%BA%D0%BE%D0%BB%D0%BA%D0%BE-%D0%BD%D0%B8-%D1%81%D1%82%D1%80%D1%83%D0%B2%D0%B0-%D1%80%D0%B5%D0%B4%D1%83%D1%86%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE", "text": "      В последния си бр. (4) в. “Банкерь” публикува мой анализ за демографията. Давам пълния му текст:  ~~~~~~~~~~~~~~~~~~~~~~~~~~~~~~~~~~~~~~   От 1 януари до 31 декември 2017 г. по „някои данни” са родени 56 437 деца. Това е абсолютен антирекорд за българската история.      За сравнение през 1950 г. новородените са били 182 571 (дотогава раждаемостта е около 25 на хиляда), през 1970 г. са 138 745 бебета, през 1980 г. – 128 190, в края на социализма (1989) – 112 289.   Четете по „някои данни”, защото те са взети от Информационната система за ражданията на Министерството на здравеопазването. Има обаче и други данни на националната статистика, които се различават от тях.  ———————————————-  Защото за по-миналата – 2016 г. тази система тогава е отчела 60 609 раждания, докато националната статистика – с пет хиляди повече: 65 446.  ———————————————-   За изминалата сега данните на статистиката обаче те ще станат готови чак през април.  Защо се получава тази разлика?   Информационната система е регламентирана в Наредба № 32 от 30.12.2008 г. за утвърждаване на медицински стандарт “Акушерство и гинекология”, която няколко пъти е осъвременявана.  По последния й регламент родилните отделения трябва да въвеждат информацията до 3 дни след раждането. В действителност обаче това се случва когато им скимне. Някои го правят редовно, други – на седмица, трети – веднъж в месеца или дори по-рядко. Та затова данните в този регистър се различават дори за изминали вече периоди в зависимост от това кога сте го отворили.  Това е първият проблем!   Вторият е как се брои?.  Отчитат се ражданията. Но се забравя, че има и детска смъртност. Затова за същата 2016 г. (последната с данни) статистиката е отчела деца на възраст под 1 година на 31 декември с 781 бр. по-малко от ражданията или 64655. Третият проблем е отново какво се брои,  Информационната система брои ражданията у нас – не само на българчета, а и на дечица без родно гражданство. Има и такива – вярно е обаче, че не са много. Статистиката пък се опира на ЕСГРАОН-а: той регистрира децата, получили автоматично ЕГН, т.е. българско гражданство, стига родителите им да са запазили свой адрес у нас, макар че иначе са емигрирали. Освен това системата ГРАО регистрира и всички дечица, които живеят зад граница и чиито майки и бащи са решили да им го дадат – като бебета, като поотрасли, като младежи или сами са си го поискали, вече станали пълнолетни.   _______________________________________  Тези данни – за родените българчета зад граница обаче са нещо като светая светих – макар и необявено, фактически са засекретени дори повече и от папките в ДАНС с гриф – само в един екземпляр. Неофициално се знае, че годишно в тази бройка влизат около 10 000 – 11 000 българчета.  Равносметката е, че най-вероятно България годишно се сдобива с около 46 000 -50 000 дечица. Това е число далече по-малко от официално обявяваните.  _______________________________________   Повод за тревога? Може би да? А може би не?  Защото кризата с раждаемостта съвсем не е ново явление. В Европа тя се проявява около 1972-1976 г., а у нас – от 1980 г. И въобще не е само български проблем. Например дори сега коефициентът на раждаемост у нас – 9.3% продължава да остава по-висок от този в Германия – скочил от 8.2% на 8.8%, понеже от пет години насам той нараства там (заради мигрантите).   Тревогата би трябвало да не е толкова в този показател, а в другия – 186-то място в света по размери на отрицателния демографски прираст. По този показател сме първенци в ЕС, в Европа и в света. Дори страни, на чиято територия се водят войни – като например Сирия, са с по-добри данни от нас. Според статистиката на Департамента по икономически и социални въпроси на ООН годината на развития социализъм – 1986-а, е преломната, от която нататък населението на страната ни започва да намалява, а в последните десетилетия тази тенденция се задълбочи.   ***********************************************************  Статистически погледнато само днес – денят, в който четете тази статия, според ООН (техните данни са малко по-песимистични от родните) са се родили 141 деца, умрели са 227 българи, емигрирали са още 21 и съответно населението е намаляло с 107 души.  ************************************************************     *** Социалните разходи на държавата ни като % от БВП са по-високи от тези в Румъния, Латвия, Литва, Естония, Ирландия и равни на онези в Малта и Словения.  **** Демографските „пустини” – 38% от територията ни погребват 5-6 млрд. евро евентуален брутен вътрешен продукт.  **** Пропуснати ползи от намалялото вътрешно потребление – 28 млрд. лв.   На фона на тревогата за демографската криза, ниската раждаемост, застаряването на населението сме склонни да подкрепим всякакви мерки това да се промени, дори ако ги предлага някой корумпиран политик или олигарх. Може би, защото генетично ни е заложено. Интуицията обаче, както казва известният поведенчески икономист Дан Ариели, често ни лъже и трябва да бъде подлагана на внимателна проверка.   Едно от решенията родният елит и правителството търсят или поне рекламират като политика в увеличаване на дела на публичните социални разходи.  Средният процент за ЕС е 29% от брутния вътрешен продукт на нациите, а за България – 18%. Най-нисък е в Румъния и Латвия – малко под 15%, Литва и Естония – 16%, и Ирландия – 17%. В Малта и Словакия делът на социалните разходи от БВП е също 18%, а в Чехия е 19% На другия полюс е Франция, където делът на разходите за социална защита през 2015 г. достига 34%. На второ място са Дания и Финландия с по 32%, а на трето са Белгия, Холандия, Австрия и Италия с по 30%, следват Швеция, Германия и Англия с по29%.  Но икономистите не забелязват никаква корелация между тези данни от една страна и раждаемостта и демографският прираст – от друга. Например скандинавските държави и Гермния са с най-ниската раждаемост в Европа.   Освен това у нас си имаме своя „специфика” при социалните разходи. В много ромски семейства децата не са станали “шефове”, а все още представляват “икономически актив” и източник на доход, включително от незаконни дейности. Тази „специфика” е валидна и за част от бедните семейства в по-изостаналите региони на страната. Парадоксалното обаче е, че държавата, със своите мерки за справяне с демографската криза, всъщност стимулира раждаемостта в най-проблемните семейства – раждаемостта в гетата, независимо дали са етнически български, каквито са редица региони на страната или други етнически по характера си. А добре е известно от световния опит, че независимо от размера на наливаните пари, гетото винаги може да пресъздаде само и единствено себе си.         Парадоксалното е, че въпреки митовете в общественото пространство и притесненията за бъдещето отрицателният демографски прираст засега, именно засега спаси финансите на пенсионната ни система. За последните 20 години пенсионерите са намалели с над 800 000 души – на 2 169 144 души с общо 2 616 783 бр. пенсии (към 30 септември). Причината е, че смъртността е почти два пъти-по-висока от раждаемостта по официални данни и над два пъти – по неофициални. Може и да ви прозвучи цинично, но такива са фактите.   Истинските проблеми обаче не са в спада ни, а в качеството на това население.  Проблемът грижливо се избягва както от официалните власти, така и от специалистите.  Според данни от преброяването през 2011 г. (последни, нови не са обявявани), 2.5 млн. души от населението (това над 17 години) са с основно, или по-ниско образование и неграмотни!  Резултатът не е плод само на прехода. Едно засекретено при социализма представително изследване на Социологическия център на ЦК на БКП показа, че над 60 на сто от пълнолетното население на страната тогава е било функционално неграмотно – без умения да се справи и осмисли дори елементарни текстове и задачи и да полага някакъв по-висококвалифициран труд.   ———————————————————————-  Вторият проблем, свързан с намаляването на населението и застаряването му, е икономически. Един човек по-малко означава по-ниско потребление на стоки и услуги за около 8500 лв. годишно. Или към половин милиард лева загуби годишно от нереализирани покупки.  Не е много, ще кажете!  Но половин милиард, трупащ се всяка поредна година към предишните, вече натрупани суми, за 10 години поред прави 27.5 милиарда лева нереализиран стокооборот в страната. Това е огромна изгубена сума за България – повече от една четвърт от целия ни прогнозиран брутен вътрешен продукт за 2018 г.  А за 20 години, за тридесет или повече?!  ———————————————————————–   Третият огромен проблем е в оформянето на така нар. „демографски пустини”. Терминът се прилага за територии, в които гъстота на населението е паднала под 10 души на квадратен километър.  38% от територията на България вече е такава!  Българите все повече се концентрират да живеят в столицата и няколко големи градове (Пловдив, Стара Загора, Бургас, Варна) Все по-тревожен става процесът на шоково бързото, и често пъти фатално обезлюдяване за малките села и градове.  То носи огромни икономически загуби в селското стопанство. Според някои експертни оценки те се равняват на около 5-6 млрд. евро годишно загуба на брутен вътрешен продукт. Именно затова не трябва да ни изненадват доматите от Македония и Турция, картофите от Полша, чесъна от Китай и да не давам други примери за ситуацията по пазарите и магазините.   ________________________________________  Като демографска пустиня днес се определят 42 хил. кв. км от площта на България.  ________________________________________   Това е много повече от цяла Белгия и дори с 500 кв. километра повече от територията на Холандия. В тези части на страната и дори цели региони (Северозападния) непрекъснато растат разходите за поддържане на комуналната, транспортна и социална инфраструктура, без от тях да има никаква възвръщаемост.   Демографските прогнози: ще изчезнат от картата на страната всичките 290 малки села с население до 100 души в общо 14 от 265 общини в страната. В други 85 общини от пълна депопулация са застрашени две от всеки три села в тях. Само в 75 села от 18 общини демографската ситуация гарантира оцеляването им през следващите 33 години.  Застрашени са и малките общински центрове, където населението ще намалее с около една втора, а възрастовите му показатели рязко ще се влошат.   И най-сетне не е безспорно доколко по-голямото население е положителен фактор. Например САЩ са с по-ниска гъстота на населението, отколкото България, което не им пречи да са сред най-високоразвитите държави в света.  При по-ниска гъстота на население на човек ще се пада повече естествена природа и замърсяването й ще е по-ниско “при равни други условия”. Всъщност най-значимият фактор вместо количеството е качеството на населението.  Малкият Люксембург е сред лидерите в света по доходи и брутен вътрешен продукт на човек от населението. Една два пъти по-малка от държавата ни Швейцария, съпоставима по население с България, е сред същите примери.  Затова най-големият проблем у нас е не толкова демографията, колкото примитивното й тълкуване и разбиране.     Американецът проф. Даниел Канеман, носител на Нобелова награда по икономика, откри в свое проучване, че за майките грижата за децата се нарежда на 16-то място по удоволствие от 19 различни други техни дейности. Неговият колега от Великобритания Андрю Освалд, който направи подобно сравнение между десетки хиляди британки с деца и такива без деца, леко го коригира: “основният извод е, че децата не ви правят по-малко щастливи; просто децата не ви правят по-щастливи”.  Даниел Гилбърт, един от водещите психолози в Харвард, написа цяла книга по този въпрос. И по този повод и лекциите си заяви, че „никога не съм срещал някой, който да не спори с мен за това”.   Проблемът е, че поведенческата икономика и психология изследват ежедневието на хората, но не и начина, по който осмислят живота си, възразяват им др. учени.  Но дори и те са съгласни, че “…отглеждането на деца се е променило фундаментално. Преди урбанизацията на децата се гледаше от родителите като на икономически актив. Ако имате ферма, те работят с вас, за да покриват своите разходи. Ако имате семеен бизнес, децата ви помагат да се грижите за него. Но всичко това драматично се промени с моралните и технологични революции на съвременността. Накратко, децата от наш персонал станаха наши шефове.”   От друга страна този „актив” не само се стопи, но се превърна в пасив – в икономическа тежест. Проблемът според тях е в постоянно растящата с изпреварващи темпове цена на социализацията на детето (отглеждане, възпитание, обучение), за да се справи с живота. Именно икономизацията, монетаризацията на съвременното общество във всичките му аспекти създава притесненията на родителите и намалява радостта им от детето. Постоянните въпроси, пред които те се изправят, е ще ми стигне ли времето за децата (за по-богатите) и следващият – „ще имам ли достатъчно пари, за да го социализирам и образовам”.   Качественото отглеждане на дете струва все по-скъпо и скъпо. Някои данни сочат, че нарастването на тази цена в развития свят изпреварва през последните четири десетилетия 1.5 пъти нарастването на доходите, а в последното десетилетие – около 2 – 2.5 пъти за различни държави (Германия и Япония са първенци по този показател и затова раждаемостта там е сред най-ниските, а средната възраст на населението – сред най-високите в света).  За България такива изследвания няма.  Но чисто емпирично погледнато, ножицата между цената на социализирането и образованието на едно дете и заплащането на труда, дори най-високачествения и котиращ се, се е разтворила в невъобразими размери. Висшето образование у нас вече е неконкурентноспособно на фона на световната глобализация, а приемливото равнище в развитите държави струва годишно поне около 30 000 евро.   Тази тревога обаче има и друга страна. През 1972 година я оповести Римският клуб в доклада си, наречен „Границите на растежа”. Основната идея беше, че ресурсите на планетата привършват и населението не може да расте безгранично.  Миналата година клубът и неговият председател Ернст Улрих фон Вайцзекер лансираха идеята „1 процент е достатъчно”. Става дума за растежа на брутния продукт, но сред новите тези е и тази за „едно дете е достатъчно”. Идеята е да се пести природния ресурс от една страна, а от друга – да се избегне конфликтът между работната ръка и предстоящата повсеместна роботизация.   ~~~~~~~~~~~~~~~~~~~~~~~~~~~~~~~~~~~~~~~  Предлагам го като нейно мото – “Е, и кво толкоз!”   Из актуализираната “Национална стратегия за демографско развитие на населението на република България”   “Обществото следва да бъде подготвено да приеме намаляването и застаряването на населението като неизбежна даденост през следващите десетилетия, в които институциите ще трябва да концентрират усилията си и да се изправят достойно пред целия набор от промени, които съпътстват този процес.”   “В духа на съвременните европейски тенденции и разбиране, институциите в България следва да възприемат ПОЗИТИВЕН ПОДХОД (бел.: гл. букви са мои) към това явление и по този начин да намират не само най-верният път към справяне с възникващите проблеми, но и да превръщат предизвикателствата в нови възможности за устойчиво развитие.”    ", "date": "2018.01.31", "title": "Изчезваме бързо, невероятно дори! Колко ни струва редуцирането на населението?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378064-%D0%B1%D0%B5%D0%B7-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%B2-%D0%BF%D0%BE%D0%BB%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BA%D0%BE%D0%BB%D0%B5%D0%B6-%D0%BF%D0%BE-%D0%BF%D0%B5%D0%B4%D0%B8%D0%B0%D1%82%D1%80%D0%B8%D1%8F-%D0%BA%D0%B0%D0%B7%D0%B2%D0%B0-%E2%80%9C%D0%BD%D0%B5-%E2%80%9D-%D0%BD%D0%B0-%D0%B8%D0%BD%D1%82%D0%B5%D1%80%D0%B2%D0%B5%D0%BD%D1%86%D0%B8%D0%B8%D1%82%D0%B5-%D0%B2-%D0%BF%D0%BE%D0%BB%D0%B0-%D0%B8-%D0%B4%D0%B6%D0%B5%D0%BD%D0%B4%D1%8A%D1%80%D1%81%D1%82%D0%B2%D0%BE%D1%82%D0%BE", "text": "Американският колеж по педиатрия приканва здравните специалисти, преподавателите и законодателите да отхвърлят всички политики, които карат децата да приемат като нормален живот химическата и хирургическата промяна на противоположния пол. Фактите – не идеологията – определят реалността.     1. Човешката сексуалност е обективна биологична двоична черта: “XY” и “XX” са генетични маркери за мъж и жена, съответно – не генетични маркери на разстройство. Нормата за човешкия дизайн е замислена като мъжка и женска. Човешката сексуалност е двоична по дизайн, с очевидната цел да пребъде възпроизвеждането и процъфтяването на нашия вид. Този принцип е очевиден. Изключително редките нарушения на сексуалното развитие (DSD), включително, но не само фетуализация на тестисите и вродената хиперплазия на надбъбречните жлези, са всички медицински идентифицируеми отклонения от сексуалната двоична норма и са правилно признати като нарушения на човешкия дизайн. Лицата с DSD (наричани също “intersex”) не представляват трети пол1   2. Никой не се ражда с пол (джендър). Всеки се ражда с биологичен пол. Пол (джендър) (осъзнаване и чувство за себе си като мъж или жена) е социологическа и психологическа концепция; не обективно-биологична. Никой не се ражда с осъзнаването си като мъж или жена; това осъзнаване се развива с течение на времето и, както и всички процеси на развитие, може да бъде дерайлирано от субективните възприятия, взаимоотношения и неблагоприятни преживявания на детето от ранна детска възраст. Хората, които се идентифицират като “чувстващи се като противоположния пол” или “някъде между тях”, не включват трети пол. Те остават биологични мъже или биологични жени   3. Убеждението на човек, че той или тя е нещо, което не е, в най-добрия случай е знак за объркано мислене. Когато друго здравословно биологично момче вярва, че е момиче, или друго здраво биологично момиче вярва, че е момче, съществува обективен психологически проблем, който се крие в ума, а не в тялото и трябва да се третира като такъв. Тези деца страдат от дисфория на пола. Дисфорията (GD), която по-рано е посочена като нарушение на половата идентичност, е признато психично разстройство в най-новото издание на Диагностичния и статистически наръчник на Американската психиатрична асоциация (DSM-5) .5. Психодинамичните и социални теории за обучение на GD / GID никога не са били опровергани   4. Пубертетът не е болест, а хормоните, блокиращи пубертета, могат да бъдат опасни. Обратими или не, хормоните, блокиращи пубертета, предизвикват състояние на болестта – отсъствието на пубертет и възпрепятстват растежа и плодовитостта на предишно биологично здраво дете.   5. Според DSM-5, 98% от половите (джендър) объркани момчета и 88% от половите (джендър) объркани момичета в крайна сметка приемат биологичния си пол след естествено преминаване през пубертета.   6.На пред пубертетни деца, диагностицирани с полова дисфория, могат да бъдат давани блокери на пубертета, от 11 годишни, и ще изискват хормони на кръстосани-полове в по-късното юношество, за да продължат да се представят за противоположния пол. Тези деца никога няма да могат да заченат каквито и да е генетично свързани деца, дори чрез изкуствена репродуктивна технология. В допълнение кръстосано-половите хормони (тестостерон и естроген) са свързани с опасни здравни рискове, включително, но не само, сърдечни заболявания, високо кръвно налягане, кръвни съсиреци, инсулт, диабет и рак.7,8,9,10,11   7. Степените на самоубийство са почти двадесет пъти по-високи сред възрастните, които използват хормони на кръстосани-полове и се подлагат на операция за смяна на пола, дори и в Швеция, която е сред най-утвърдените страни за LGBTQ.12 Кой състрадателен и разумен човек би осъдил малките деца на тази съдба знаейки, че след пубертета 88% от момичетата и 98% от момчетата в крайна сметка ще приемат реалността и ще постигнат състояние на психическо и физическо здраве?   8. Кондиционирането на децата да вярват че химическите и хирургическите методи за смяна на противоположния пол са нормални и здравословни, е злоупотреба с деца. Подкрепата на несъответствието между половете като нормално чрез публичното образование и правните политики ще обърка децата и родителите, което ще доведе повече деца да се насочват към “половите клиники”, където ще им бъдат давани лекарства, блокиращи пубертета. Това, на свой ред, практически гарантира, че те ще “избират” живота си от канцерогенни и иначе токсични хормони от кръстосано-половите органи и вероятно ще поискат ненужното хирургично осакатяване на здравите си части от тялото като подрастващи.    ", "date": "2018.01.31", "title": "БЕЗ ИЗКУСТВЕНИ ПОЛИТИКИ В ПОЛА! Американския колеж по педиатрия казва “НЕ!” на интервенциите в пола и джендърството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378065-%D0%B7%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F%D1%82%D0%B0-%D0%BA%D0%B0%D1%82%D0%BE%E2%80%A6%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "    Истанбулската конвенция е нормативен акт. Твърде много хора, които не са юристи взеха отношение по същата. По тази причина диспутът загуби значението си. Подигнаха се спорове за преводи, за вярност на преводи, за значение на термини, за морал, религия, политика. Никой обаче не тури на разглеждане Истанбулската конвенция като потребност. Въпросът е има ли нужда Република България   -с оглед на съдебната практика;   -с оглед на правната теория (доктринерно);   -с оглед на развитието на правото;   -с оглед на виктимността да приеме Истанбулската конвенция?   От позицията ми на практикуващ юрист смело мога да кажа – не. Няма нужда!   Вътрешното ни и сега действащо законодателство защитава (поне като съществуващи норми) правата на индивида. Нашето законодателство, моля да забележите, забранява не просто насилието над жени, а всяко едно насилие, то забранява изобщо насилието. Във всичките му форми и спрямо всички индивиди, без оглед на пол, раса, възраст, вероизповедание, произход. В този смисъл ратифицирането на един съвсем не безспорен нормативен акт, и то акт с отвлечени и размити норми с нищо не помага практически в борбата с насилието. Все едно да твърдим, че ако приемем още един наказателен кодекс и престъпления повече няма да се извършват.   Човечеството от хиляди години забранява убийството и го преследва и наказва (спомнете си как Бог наказва Каин за убийството на брат му Авел, като го изгонва на изток от рая и го изпраща в земята Нод) но то пак съществува. У нас насилието е забранено и наказвано от няколко закона- Наказателния кодекс, Закона за защита от домашно насилие, Закон за закрила на детето, отделни норми в семейния кодекс. Това е напълно достатъчно. Делата свързани с насилие се раглеждат по реда на бързите производства предвидени в ГПК. Законите ни предвиждат и ние имаме Национална стратегия, Национална програма и национален съвет за закрила на детето. Отделен аргумент е, че никой няма да може да бъде осъден само на базата на нормите на конвенцията. Тя не е наказателен закон.   Ние имаме много строги закони, като този за защита от дискриминация или за защита от домашно насилие. Само за пример ще посоча законовите разбирания за дискриминация: забранена е всяка пряка или непряка дискриминация, основана на пол, раса, народност, етническа принадлежност, човешки геном, гражданство, произход, религия или вяра, образование, убеждения, политическа принадлежност, лично или обществено положение, увреждане, възраст, сексуална ориентация, семейно положение, имуществено състояние или на всякакви други признаци, установени в закон или в международен договор, по който Република България е страна.   Пряка дискриминация е всяко по-неблагоприятно третиране на лице на основата на признаците по ал. 1, отколкото се третира, било е третирано или би било третирано друго лице при сравними сходни обстоятелства.   Непряка дискриминация е поставяне на лице на основата на признаците по ал. 1 в по-неблагоприятно положение в сравнение с други лица чрез привидно неутрална разпоредба, критерий или практика, освен ако тази разпоредба, критерий или практика е обективно оправдан/а с оглед на законова цел и средствата за постигане на целта са подходящи и необходими.     Домашно насилие е всеки акт на физическо, сексуално, психическо, емоционално или икономическо насилие, както и опитът за такова насилие, принудителното ограничаване на личния живот, личната свобода и личните права, извършени спрямо лица, които се намират в родствена връзка, които са или са били в семейна връзка или във фактическо съпружеско съжителство.   За психическо и емоционално насилие върху дете се смята и всяко домашно насилие, извършено в негово присъствие. При наличието дори и на тези само два закона се поставя въпроса имаме ли нужда от разтегливите норми на конвенцията даващи толкова широка гама на превратно тълкуване? И реторично- като защитава правата на жените защо не защитава и правото им на аборт, например?   Проблемът обаче не е само в нормите на Истанбулската конвенция. Проблемът е предварително поетите ангажименти от политиците за нейното ратифициране. В това число и позицията на вицепрезидента ни, който е забравил, че, доколкото има правото да говори, това може да става само по дадените му от президента ресори – като помилването и българското гражданство. И е длъжен да мълчи, поне докато имаме действащ президент, защото вицето е само резервен играч, който когато изрази мнение през главата на президента само отслабва тази институция. Конституцията на Републиката следва да се спазва, поне от вицето.   Прочитът на нормите на Истанбулската конвенция сочи, че тя най-малко има за цел да закриля жените от насилие. У нас равноправието на мъжете и жените е цел на интелигенцията ни още от възрожденско време. В следосвобожденската ни история българката получила права по Конституция, каквито в другите страни няма.  През 1938 г. е признато правото на жените да гласуват-на вас оставям съпоставката кога става това у „развитите” демокрации.     При това съобразно нормите на законите ни от това време  положението на жената според етническия и произход и вероизповеданието и било делегирано да бъде уреждано по нормите на съответното вероизповедание- например за християните това ставало по реда на екзархийския устав . Това дава основание и до днес в съдебните зали да чувам, главно от цигани, израза: Ние сме женени по нашия си закон.   Истинско нормативно закрепено равенство между мъжа и жената настъпва през 1945 г., когато е приета Наредбата-закон за равенство между мъжа и жената. Последващите Конституции- тези от 1947 (наречена Димитровска), от 1971 (наречена Живковска) и от 1991 г. както и семейните кодекси, избирателните закони, закона за наследството и всичките ни нормативни актове определят фигурата на жената като напълно равноправна в динамичния свят, в който живеем. И като защитена.   И не ни е нужна конвенция за това. Чрез формулите за привързване, както и чрез другите инструменти на международното право – частно и публично – като взаимност и реторсия отделните страни могат да уреждат отношенията по повод насилието над жени или над когото и да е било по силата на двустранни договори. Без да са нужни наднационални контролиращи органи с имунитет и привилегии. Без да е нужно даването на задължителни определения за видовете пол и нестереотипните му роли. Ами тогава да формулираме и стереотипните.   По тази причина не мога да приема нормите на Истанбулската конвенция и дебатът по тях като нищо друго освен като Aberatio Ictus- отклонение на удара (междувременно токът бе увеличен с 30%). Пита се като е конвенция за защита на жените от насилие то какво място в конвенцията имат понятията социален пол, сексуална ориентация-така чл.4, или пък толкова обсъжданото абсурдно определение дадено в чл.3, буква „в”.  Социално детерминираните образи и усещания не подлежат на правна регламентация или емоционалните възприятия- той/тя се чувствали или пък възприемали еди как си социално. Ами ако след два дни се чувстват и възприемат по друг начин…   Нещо повече- задължава ни конвенцията да въвеждаме политики за овластяването на жените – само в сегашния кабинет министрите жени са 5 на брой, Бъчварова е шеф на кабинета на премиера, жена е вицепрезидент, жена е председател на Народното събрание!!! Защитата на правата на жените и чисто математическите квоти в овластяването са логични антиподи.    Ако една жена заслужава властта винаги я получава- примери има колкото щете и то в такива страни като Пакистан (Беназир Бхуто), Индия (Индира Ганди) Турция (Тансу Чилер), и в миналото- Екатерина Велика и многоббройните кралици на Английския трон доказват това. Не може да им норма, която да ни задължава да овластяваме някого – без оглед на това дали става дума за жени, мъже или определени по каквито и да е други белези индивиди.   Насилието, с което конвенцията се налага над културните, религиозните и историческите сложили се същности на суверенни уж народи, е ужасяващо и изначално отблъскващо. Темата може и да е дъвка за феминистките движения, но в никакъв случай за практическото правосъдие, за правоприлагането и за реалната защита от насилие Истанбулската конвенция не помага с нищо. Тя е по-скоро политически инструмент за натиск отколкото разумен и действащ нормативен акт. Ако изключим основанието и истеризирания писък на грантовите НПО-та които не си спомням по какъв точно критерий твърдят, че представляват цялото ни общество и в частност мен, например. Тези НПО-та конвенцията в чл.9 задължава държавата да признае, насърчава и подкрепя, а в чл. 8 задължава да ги финансира. Не си спомням да са защитили тези НПО-та когото и да е било от каквото и да е насилие. Например да са спрели браковете с малолетни в циганските общности, продажбата на жени в тези общности и пр.   Отчетливо виждаме в нормите на конвенцията обаче как ще бъдем задължени да създаваме купища нови органи, как ще трябва да преработваме съдържанието на учебните си програми (чл.14, т.1) за изучаване на нестереотипните роли на пола, а това следва да се извършва и по медиите и в неформалните образователни структури, в спортните, културните и развлекателните такива (чл.14, т.2).     Опитите на определени евродепутати от България да насилят правителството ни да ратифицира конвенцията и по този начин да я превърне по силата на чл.5, ал.4 от Конституцията в задължителен нормативен акт, имащ приоритет пред вътрешното ни законодателство, са нелепи. А твърденията им – откровени лъжи. Така например, евродепутат Емил Радев достигна до твърдение (или може би прозрение свише), че всяка втора жена била жертва на насилие. Нали разбирате колко невярно и абсурдно, а и обидно за нацията е това твърдение. Все пак и аз живея в този свят и познавам стотици жени, от които нито една не е била жертва на насилие. А за 25 години адвокатска практика имам 4 професионални такива случая.   Коментар заслужава  текстът на чл.30, т.2, задължаващ държавата да обезщетява в разумен срок (т.3) жертвите получили тежка телесна повреда или увреждане на здравословното състояние в случаите, когато вредата не е покрита от извършителя. Нали се досещате колко ще трябва да плащаме на пребити от мъжете си циганки. Някои от които ще го играят пребити именно за да получат обезщетението, а извършителят почти винаги ще остава неразкрит.   Конвенцията, приемайки, че ние вчера сме слезли от дървото, ни задължава да криминализираме деяния като физическото насилие, заплахата, принудата и изнасилването, телесните увреждания на генитали и пр. Нещо, което ние имаме в законова регламентация от столетия, в това число с наказуемост на опита, подбудителството и помагачеството. Може би в Европа имат нужда от такава конвенция- нека си я приемат. Като израз на социално-психологическата им импотентност на постматериализма.   В България просто нещата не стоят по този начин. Поне засега.", "date": "2018.01.31", "title": "За конвенцията като…конвенция"}
{"url": "http://www.classa.bg/%D1%81%D0%B2%D1%8F%D1%82/item/378060-%D1%87%D0%B5%D1%82%D0%B8%D1%80%D0%B8%D1%82%D0%B5-%D1%84%D0%B0%D0%BA%D1%82%D0%BE%D1%80%D0%B0,-%D0%BA%D0%BE%D0%B8%D1%82%D0%BE-%D0%B1%D0%B8%D1%85%D0%B0-%D0%BC%D0%BE%D0%B3%D0%BB%D0%B8-%D0%B4%D0%B0-%D0%BA%D0%B0%D1%82%D0%B0%D0%BF%D1%83%D0%BB%D1%82%D0%B8%D1%80%D0%B0%D1%82-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%BD%D0%B0%D0%B4-$-10,000", "text": "Доларът, Северна Корея, Китай или президентът на САЩ Доналд Тръмп, могат да предизвикат нова и продължителна епоха на растеж за цената на златото, чак до $ 10,000 за унция. Това заяви американският банкер и експерт по благородни метали Джим Рикардс в интервю за Kitco News.   \"Това е годината на златото. Ние сме в третия бичи пазар в живота ми\", заяви специалистът, споменавайки сегашното отслабване долара, предсказаната търговската война между Вашингтон и Пекин и хипотетичните сценарии, като ядрена война между САЩ и Северна Корея или уволнението на Тръмп, като фактори, импулсиращи цената на златото.   Въпреки това, Рикардс предупреждава, че глобалният икономически спад е неизбежен и счита, че бумът на благородни метали ще бъде придружен от увеличение на цените на суровините. \"Всичко, което прави златото е да запази вашата покупателна способност. Но ако златото е $ 5000, а петролът вероятно на 400 и всичко е двойно или тройно, тогава накъде?\", каза той.   Цената на златото се понижи през последните дни, след като през миналата седмица надмина $ 1,370, най-висока стойност от повече от година. Увеличаването на стойността на метала настъпи докато доларът падна до най-ниското си ниво за последните три години, след като финансовият министър Стивън Мнучин, заяви, че САЩ е в полза на слабия долар.", "date": "2018.01.31", "title": "Четирите фактора, които биха могли да катапултират цената на златото над $ 10,000"}
{"url": "http://www.classa.bg/%D1%81%D0%B2%D1%8F%D1%82/item/378054-%D0%BE%D1%82%D0%BA%D1%80%D0%B8%D1%82%D0%B8-%D1%81%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-1000-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BF%D0%B5%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-f-35", "text": "Само около 50% от американските изтребители бомбардировачи F-35 Lightning II са в състояние за бойни действия, а останалите са ненадеждни и имат \"около 1000 все още неразрешени недостатъци\", информира Блумбърг въз основа на декларация на Пентагона.   Според Робер Бехлер, директор на оперативните тестове в Министерството на отбраната, всички усилия за увеличаване на надеждността на тези самолети са блокирани поради множество проблеми. Той подчертава, че в сравнение с октомври 2014 г. положението в това отношение не се е подобрило и, въпреки че броят на изтребителите се увеличава, броят на дефектни F-35 остава 50%.   Например софтуерът на въздухоплавателното средство е актуализиран 31 пъти, но без значителни резултати и някои \"ключови недостатъци\" все още не са елиминирани. Междувременно броят на неактивните бомбардировачи, чакащи резервни части остава висок, поради невъзможността на различните изпълнители да доставят необходимите компоненти навреме.   От друга страна, дисплеят на каската на водача, чрез който се получава жизненоважна полетна информация, не показва данните правилно, а модификациите F-35B и F-35C, предназначени съответно за ВМС и самолетоносачите, не могат да бъдат зареждани във въздуха. Към тях се добавят \"основни технически недостатъци\", които засягат изстрелването на ракетите въздух-въздух AIM-120 и изстрелването на ракети въздух-земя.   Предполага се към края на 2019 да завърши разработването, изпитването и проверката на всички електронни файлове, необходими в самолета, които позволяват идентифицирането на радарите и ПВО на китайци, руснаци, сирийци и иранци.", "date": "2018.01.31", "title": "Открити са повече от 1000 проблема в американските изтребители пето поколение F-35"}
{"url": "http://www.classa.bg/%D1%81%D0%B2%D1%8F%D1%82/item/378056-%D0%B2%D1%81%D1%82%D1%8A%D0%BF%D0%B8%D1%82%D0%B5%D0%BB%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%8F-%D0%B8-%D1%87%D0%B5%D1%82%D0%B8%D1%80%D0%B8%D1%82%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%8F", "text": "Насроченото встъпително заседание на каталунския парламент е особено сложно заради процесуалното положение на предложения за президент на Генералитат, Карлес Пучдемон, избягал в Брюксел и със заповед за арест в Испания.   Рожер Торент, председател на парламента на Каталуня, се изправя пред това предизвикателство с отговорността за вземането на трудни решения и при ясно предупреждение на Конституционния съд: избирането на кандидата трябва да е присъствено.   Така има четири възможни сценария в каталонския парламент: 1. Прекъсване на сесията. Конституционният съд реши тази събота да се прекрати пленарната сесия на регионалния парламент, в случай че избирането бъде направено в отсъствието на предложения кандидат. Това е предпазна мярка, взета от КС, преди решението да признае или да не разглежда молбата, подадена от правителството на Испания срещу предложеното избиране на Пучдемон, който е обвинен в престъпленията бунт, размирици и незаконно присвояване на публични средства, за едностранното обявяване на независимост от 27 октомври. В очакване на окончателното решение на Конституционния съд, Торент може да реши да спре пленарната сесия. Всъщност, ако не го направи, ще се изложи на наказателна отговорност, както е посочено в гореспоменатото решение. Според закона за Председателството на Генералитат, пленарната сесия трябва да се проведе десет дни след учредяването на парламента. Регламентът обаче позволява удължаване на крайните срокове, ако има съгласие на Съвета в това отношение. В този смисъл практическите опции са: да се започне пленарната сесия и да се прекъсве, след като се установи, че Пучдемон не присъства в камарата, или да се отложи сесията директно, докато КС не реши случая.   2. Неподчинение и дистанционно встъпване Вероятността за този сценарий е относително ниска. Опит неприсъствено да бъде избран Пучдемон, би означавало неподчинение на Конституционния съд и да се застраши силно тълкуването на правилника на Камарата, дори да не обърне внимание на предупрежденията на собствените му адвокати. От своя страна, страните от конституционалисткия блок (Citizen, PSC и PP) вече предупредиха, че ако това положение се случи, ще напуснат камерата в знак на протест.   3. Предложение на алтернативен кандидат. Конституционният съд ефективно установи, че Пучдемон не може да бъде избран от разстояние, но това не пречи друг депутат да стане кандидат за президентство на Генералитат. Във всеки случай, зависи от председателя на каталонския парламент да предложи кандидата и въпреки че има спекулации за него, никое име не звучи достатъчно ясно в този сложен сценарий.   4. Завръщане от Пучдемон в Испания Друг сценарий с неопределена вероятност предполага връщане на Карлес Пучдемон в Испания. Поради своето процедурно положение и по-специално заради заповедта за задържане, която тежи върху него, кандидатът е с висок риск да бъде арестуван и да бъде предоставен на съда. Във всеки случай адвокатът на Пучдемон, Хауме Алонсо, не изключи, че кандидатът за председателството на Генералитат ще се яви в регионалния парламент.   Р.s. Реализира се сценарий 1 - не бе представен друг кандидат, карлес не се яви, сесията бе прекъсната.", "date": "2018.01.31", "title": "Встъпително заседание в Парламента на Каталуня и четирите възможни сценария"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378061-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B8-%D0%B1%D0%B5%D0%B7%D1%81%D1%80%D0%B5%D0%B1%D1%80%D0%B5%D0%BD%D0%B8%D1%86%D0%B8-%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D1%86%D0%B8-%D0%BA%D0%B8%D1%80-%D0%B8-%D0%B9%D0%BE%D0%B0%D0%BD", "text": "    бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове.         Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.   Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител:  (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.   Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.   Тази слава достигнала Йерусалим, където бил пристигнал от Едеса  . Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.         По това време в неговия роден град Каноп била затворена заради християнската си вяра  Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.   Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.   Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.   С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици.    Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.   Тайни християни взели техните свещени останки и ги погребали в два отделни гроба – двамата мъже в единия, четирите жени в другия.         За да ограничи езическия култ на египеската богиня Изида в Каноп, родното място на св. Кир,   пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.   Житието на тия мъченици води началото си от три малки речи на св. Кирил Александрийски. То било разширено от  , който го допълнил със 70 свидетелства за станали чудеса, едно от които станало със сами него. Той бил излекуван от очна болест.", "date": "2018.01.31", "title": "Пренасяне мощите на свети безсребреници и чудотворци Кир и Йоан"}
{"url": "http://www.classa.bg/%D1%81%D0%B2%D1%8F%D1%82/item/378057-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BD%D0%BE%D0%B2%D0%B8%D1%82%D0%B5-%D1%82%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F-ak-12-%D0%B8-ak-15", "text": "Руското министерство на отбраната получи новите автомати AK-12 и AK-15, съобщава пресслужбата на руския оръжеен консорциум Калашников. Новото въоръжение ще бъде насочено към армията, въздушните сили и военноморската пехота, според ТАСС. София Иванова, директор по комуникациите на компанията, заяви, че решението за придобиване на автоматите е взето след отличните резултати от експерименталните тестове, проведени през 2017 г., в които участваха членове на армията. Освен това те ще бъдат част от усъвършенстваната система за защита на пехотата, известна като Ратиник, \"комплектът на бъдещето на войника\", който включва оръжия и специализирано оборудване. В АК-12, пълнителят е с 30 патрона с калибър 5,45 мм, с компенсатор за бързо освобождаване и оптика, регулируема до 800 метра. От своя страна AK-15 е подобен на AK-12, но разработен за калибър 7.62 мм. Според РИА Новости, Министерството на отбраната ще получи също така и пушки АЕК-971 и АЕК-973 от бившата оръжейна фабрика Дегтяров. \"Продуктите на завода Дегтяров са с най-добри резултати при изстрелване от нестабилна позиция и се препоръчват за различните звена на специалните сили. А оръжията на Калашников, по критерий простота-надеждност, са по-подходящи за военни единици и техните подразделения\", информира публикацията.", "date": "2018.01.31", "title": "Министерството на отбраната на Русия получава новите тактически оръжия AK-12 и AK-15"}
{"url": "http://www.classa.bg/%D1%81%D0%B2%D1%8F%D1%82/item/378058-%D1%80%D1%83%D1%81%D0%B8%D1%8F-%D0%BF%D1%80%D0%B8%D1%85%D0%B2%D0%B0%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%88%D0%BF%D0%B8%D0%BE%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0%D0%B4-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Министерството на отбраната на Русия потвърди прихващането на американски разузнавателен самолет. който се е приближавал до руското въздушно пространство. Както стана ясно, един самолет Lockheed ER-3E II бил прихванат от руски изтребител Su-27 над Черно море.    От Москва казват, че Су-27 е извършил прихващане на 29 януари над неутрални води на Черно море и уточняват, че всички стандарти за безопасност са изпълнени.   По този начин министерството отрича предишното изявление на американския флот, в което се казва, че прихващането \"не е било безопасно\", тъй като руският изтребител се е приближил на по-малко от два метра до американския самолет.   \"Целият полет на Су-27 е извършен в съответствие с международните правила и не е имало извънредни ситуации\", се казва в изявлението на руското Министерство на отбраната. е", "date": "2018.01.31", "title": "Русия прихвана американски шпионски самолет над Черно море"}
{"url": "http://www.classa.bg/%D1%81%D0%B2%D1%8F%D1%82/item/378059-%D0%B4%D0%B6%D0%BE%D0%BD-%D0%BC%D0%B0%D0%BA%D0%B0%D1%84%D0%B8%D0%B9-%D0%B8%D0%B7%D0%BC%D0%B0%D0%BC%D0%B0%D1%82%D0%B0-%D0%BD%D0%B5-%D0%B5-%D0%B1%D0%B8%D1%82%D0%BA%D0%BE%D0%B8%D0%BD%D1%8A%D1%82,-%D0%B0-%D0%B4%D0%BE%D0%BB%D0%B0%D1%80%D1%8A%D1%82", "text": "Известният програмист Джон МакАфий заяви, че спад в стойността на Bitcoin може да се появи няколко пъти в годината, тъй като \"банки, правителства и частни лица, на които криптовалутата вреди, са ужасени.\" \"Най-голямата банка в САЩ, JP Morgan, е по-уплашена от всеки друг, тъй като рискува да загуби повече от другите\", казва той. Затова се опитва да повлияе на ситуацията. Например, напомня експертът, \"председателят на JP Morgan, Джеймс Даймън заяви, че Bitcoin е измама. След това, стойността на Bitcoin е намаляла с 40% за час. \" На следващия ден, МакАфий каза, че \"измамата не е биткоин, а американският долар\". \"Аз съм един от най-големите миньори в света. За да изкопая един биткоин похарчих $ 2000. В същото време, създаване на банкнота от $ 100 струва само пет цента. Така че коя от тези схеми е измама?\" попита основателят на известната антивирусна програма. Според програмиста, най-обещаващата криптовалута в момента е монеро, тъй като \"тя е единствената широко използвана цифрова валута, която осигурява анонимност\". Тази валута се използва за плащане в тъмната мрежа Dark Net. Като цяло, програмистът е позитивен относно бъдещето на криптовалутите. \"През следващите пет години половината от света ще използва цифрови валути, а другата половина просто няма да има смартфони или достъп до интернет\", казва McAfee.", "date": "2018.01.31", "title": "Джон МакАфий \"Измамата не е биткоинът, а доларът\""}
{"url": "http://www.classa.bg/%D1%81%D0%B2%D1%8F%D1%82/item/378052-%D1%80%D1%83%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%BA-%D0%B8%D0%B7%D0%B2%D0%B0%D0%B6%D0%B4%D0%B0-%D0%BE%D1%82-%D0%B0%D0%BD%D0%BE%D0%BD%D0%B8%D0%BC%D0%BD%D0%BE%D1%81%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%81%D1%82%D0%B0%D0%BB%D0%B8%D0%BD", "text": "“Не открих логика, това беше нечовешко и необяснимо”, разказва историкът пред АФП след години къртовски труд - задача, по която днес работи на фона “на безразличие” към темата. Възкресяването на историческата памет в Русия продължава да върви трудно и днес, повече от 80 години след кулминацията на сталинския терор, при който милиони хора са били екзекутирани, изпратени в Гулаг, депортирани на места с непоносими условия за живот или са умрели от глад. Руските власти, начело с Владимир Путин, се опитват да омаловажат най-мрачните страници от миналото в името на националното единство. В 13-те тома на “Ленинградския мартиролог”, съставени от 1987 г. насам под ръководството на Разумов, откриваме имена, дати на раждане и смърт, информация за занятието и адреси на хората, изчезнали един ден ненадейно в Ленинград, сякаш никога не ги е имало. В най-добрия случай техните близки научавали, че са “осъдени без право на кореспонденция”, без всъщност да узнаят какво наистина се е случило с тях. “Започнах проучванията си през 1987 г., в епохата на перестройката, веднага щом това стана възможно”, разказа пред АФП Анатолий Разумов. Син на съветски военен, чието семейство не е пострадало от репресиите, Анатолий Разумов искал да отдаде последна почит на тези мъже и жени - работници, инженери, шивачи или касиери, оклеветени и екзекутирани по време на Големия терор. Кабинетът на този 62-годишен синеок мъж се намира в самия център на старата имперска столица, в огромното здание на националната библиотека. Той е пълен с шкафове с книги и стотици папки, открити от Разумов (главно в архивите на сталинската политическа полиция НКВД) или изпратени му от близки на жертвите. Разумов показва едно от досиетата: протоколи от разпити и съдебно решение за Нина Дубровская, 28-годишна студентка от полски произход. Тя е обвинена, че е полска шпионка, е на 11 декември 1937 г. е екзекутирана. “Периодът, наричан Големия терор, трае година и половина, до есента на 1938 г. Екзекуциите били масови - убивали всяка нощ. Без съд. Обвиняемите се явявали пред “двойка” или “тройка” - един или двама представители на НКВД и прокурор, които произнасяли присъдата. Това било същинска машина за налагане на наказания”, разказва Разумов. Според историка Сталин и приближените му разработили “план за ликвидация”, довел само в този кратък период до смъртта на 40 000 души в Ленинград. Разумов обяснява, че не е получил особена подкрепа от страна на руската държава и говори за “безразличието” към сталинските чистки. Тъкмо напротив, работата му била редовно спъвана от враждебността на руските власти. Анатолий Разумов се връща от Петрозаводск (в Карелия), където отишъл да подкрепи колегата си историк Юрий Дмитриев - член на неправителствената организация “Мемориал”, също известен с изследванията си за изчезналите по време на Големия терор. Юрий Дмитриев, който трябва да бъде освободен в края на януари, но ще остане под съдебен контрол, е прекарал една година в затвора по обвинения в педофилия с цел да се попречи на работата му. “Мемориал” осъди тези обвинения като фалшиви. Сталинските чистки в действителност се споменават много рядко от руската държава и много от близките на жертвите продължават да не знаят къде са погребани роднините им или какви обвинения са довели до арестуването им. “Струва ми се, че работя за тези, които след време ще искат да разберат”, казва Разумов и предупреждава: Правя го и ще продължа да го върша въпреки всичко”.", "date": "2018.01.31", "title": "Руски историк изважда от анонимност жертвите на Сталин"}
{"url": "http://www.classa.bg/%D1%81%D0%B2%D1%8F%D1%82/item/378053-%D0%BA%D0%B0%D0%BA-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%81%D0%B2%D0%B5%D1%82%D0%B0", "text": "Китайският туризъм в чужбина отчита бурен растеж през последното десетилетие и предстои да расте още: само 5% от китайците притежават задграничен паспорт спрямо 40% от американците. Има много за наваксване, което подсказва, че този бум ще се задържи.   Макар голяма част от обществения дебат в САЩ да е съсредоточен върху неща от рода на цените на стоманата или евтините стоки, истинската доминираща тема в китайската икономика са потребителските разходи и услугите. Първоначално това беше вътрешен феномен, сега обаче се случва все по-често отвъд Китай.     Китайски туристи на опашка пред моден магазин. Снимка: джингдейли    Ако се притеснявате, че китайските икономически данни са фалшиви, ето някой цифри, които могат да ви успокоят или пък да ви изненадат силно. Според Световната организация за туризъм на ООН, китайските разходи за туризъм в чужбина са нараснали до 261 милиарда долара през 2016 година (21 % от световния пазар), растеж от 12 % спрямо 2015 година и 11 пъти повече в сравнение с десетилетие по-рано.   Броят на китайците, пътували в чужбина, се е повишил с 6 % до 135 милиона през 2016 година. Данни като тези укрепват водещата позиция на Китай в сектора на чуждестранния туризъм от 2012 година. Като много от промените и тази може да се проследи до 80-те години, когато Дън Сяопин отвори икономиката. Тенденцията обаче набра инерция с приемането на програмата за одобрени дестинации Approved Destination Status (ADS) през 1995 година, която разреши организирани екскурзии в малък, но нарастващ, одобрен брой страни. Секторът има три ясно различими фази.  ", "date": "2018.01.31", "title": "Как китайските потребители променят света"}
{"url": "http://www.classa.bg/%D1%81%D0%B2%D1%8F%D1%82/item/378055-%D0%BB%D0%B8%D1%82%D0%BE%D0%B2%D1%86%D0%B8%D1%82%D0%B5-%D1%81%D0%B0-%D1%81-%D1%82%D0%B5%D0%B6%D1%8A%D0%BA-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA", "text": "Една от държавите в света, в която се пие най-много, изпадна в тежък махмурлук. Новият закон на Литва за спиртните напитки повиши законовата възраст за консумация на алкохол от 18 на 20 години, забрани рекламирането на алкохол и сериозно ограничи работното време на магазините за спиртни напитки. Законът, който е в сила от 1 януари, предизвиква големи спорове в балтийската страна с 2,9-милионно население.     Според Световната здравна организация консумацията на алкохол на глава от населението сред литовците се е увеличила с над 22 процента за едно десетилетие - от 14,9 литра чист алкохол годишно през 2006 г. на 18,2 литра през 2016 г. Властите прецениха, че са необходими драстични мерки.   “Трябваше да направим нещо по въпроса”, каза здравният министър Аурелиюс Верига, който е главният поддръжник на новото законодателство. (Алкохолизмът) “прави Литва непривлекателна за чуждестранните инвестиции и туризма”.   “Особено потресаващи са проучванията, които показват, че у нас една трета от 15- и 16-годишните редовно консумират алкохол”, отбеляза Верига.   Литва има най-високото ниво на самоубийства в Европа - 36 на 100 000 души, а нивото на самоубийствата сред алкохолиците се запазва високо, показва проучване, проведено от здравни специалисти във Вилнюския университет.   “Това бяха трудни решения”, каза Верига и отбеляза, че противниците на новия закон се опитват да “изкарат глупаци” поддръжниците му, включително него.   Верига стана министър в края на 2016 г., когато партията му - Литовски съюз на селяните и зелените, спечели повечето места на националните избори. Партията придвижи напред няколко консервативни законодателни промени в семейната политика въпреки обществените протести и разногласията с коалиционните партньори.   На стената на популярен ресторант във Вилнюс Верига е нарисуван като талибански боец с автомат “Калашников”, а над него е написано “Купонът свърши”. Това отразява безпокойството, че Литва навлиза в мрачна епоха на радикални забрани и ограничения.   Някои коментатори предложиха Литва да започне да цензурира класически литературни произведения, в които се описва пиенето на алкохол, а членове на опозицията вече внесоха поправки с цел да отменят най-строгите аспекти на закона. Дори президентът на страната Далия Грибаускайте призова за поправки.   “Това ми напомня за Средните векове и много вреди на образа и репутацията на Литва в чужбина”, каза Грибаускайте, коментирайки ситуация, налагаща да се късат страници от чуждестранни списания.   Издатели се втурнаха да премахват или да закриват с червени лепенки рекламите на спиртни напитки от чуждестранни публикации, разпространявани в страната, за да избегнат глоби от 30 000 евро на реклама.  Анализатори изтъкват, че новите закони се прокарват без никакъв диалог, пренебрегвайки нежеланите странични ефекти, международните практики или дори здравия разум.   “Тяхната политическа програма е сбор от произволни идеи, обвити в месианство и забулени в лицемерие”, каза президентът на Литовския институт за свободния пазар във Вилнюс Жилвинас Шиленас. “Но те водят последователна политика за налагане на забрани, що се отнася до регулирането на личния избор и начин на живот.”   “Партията няма друга отличителна черта освен кръстоносния поход срещу това, което хората слагат в устата си”, добави Шиленас.   Ресторантите също бяха засегнати. Вече не е разрешено след 20 ч. да се показват бутилки с вино, защото етикетите им са смятани за реклама. Сега клиентите могат да избират дали да си купят вино в чаша или да си го поръчат в кана.   “Това е просто нелепо”, каза един от директорите на Литовското сомелиерско училище Арунас Старкус, който нарече новите правила “нерационални и наивни”.   “Нужни са десетилетия, за да се променят навиците на хората, и това трябва да се прави, като се променя културата, а не като се налагат ограничения и наказания”, каза Старкус.   Много барове в центъра все още обслужват посетители, които нямат навършените години, а собствениците са доста скептични към новите регулации.   “Разбира се, че пускаме всички, дори тези под 20 години”, каза управителят на популярен бар във Вилнюс Раминта Руйбите. “Можем да им предлагаме безалкохолни напитки.”   От своя страна, министър Верига е непреклонен. “Никой няма да реши тези проблеми вместо нас”, каза Верига. “Трябва . . . да помогнем на новото поколение да порасне, като не мисли, че алкохолът е главният фактор, който обединява и сплотява нашето общество.”", "date": "2018.01.31", "title": "Литовците са с тежък махмурлук"}
{"url": "http://www.classa.bg/%D1%81%D0%B2%D1%8F%D1%82/item/378050-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%E2%80%93-11-69-%D0%BA%D0%B3,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-1-36-%D0%BA%D0%B3", "text": "            Близо 1700 производители от над 70 държави показват тези дни в Кьолн най-новите тенденции в захарната индустрия - в рамките на четиридневното изложение за захарни изделия. Освен класическите шоколади, там са представени и най-различни вкусотии за вегани, както и продукти за алергици. Рекламират се дори и \"вкусни пари\" - десертни хапки, които имат вид на банкноти. Освен че представя новостите, изложението в Кьолн показва и дилемата на цял един бранш: от една страна захарта се възхвалява до небесата, от друга пък се отрича яростно. Растящата критика от страна на Световната здравна организация (СЗО) по отношение на захарта като причинител на болести явно е достигнала и до производителите и изложителите в Кьолн. Така например освен различни сортове шоколади с по-малко захар, там са изложени и печени бадеми без захар. В Кьолн обаче не искат и да чуят за политически дебат, камо ли за предписания за намаляване на количеството захар в сладкарските изделия. \"Насладата от десертите е на първо място за потребителите. Всеки знае, че те съдържат захар и много калории\", казва Бастиан Фасин от борда на директорите на Федералното сдружение на германската сладкарска индустрия. Сдружението категорично отхвърля апела на СЗО за налагане на специален данък върху съдържащите захар напитки. То не одобрява и последното предложение на фракцията на Социалдемократическата партия за въвеждане на държавни предписания за намаляване на захарта и мазнините в хранителните продукти. Въпреки всички предупреждения, захарните изделия продължават да съблазняват потребителите. По данни на германското икономическо сдружение \"Захар\", в световен мащаб годишната консумация на захар на глава от населението е достигнала 25 килограма. За последните 50 години това представлява увеличение с 9 килограма. В Германия пък консумацията на захар на глава от населението днес е 38 килограма. С 13 килограма повече от средното за света.   Шоколад \"Made in Germany\" Германците са особено пристрастени към шоколада. Те са на първо място в Европа по консумация на шоколад - средно германецът изяжда на година 11,69 кг шоколад. Швейцария се нарежда на второ място в тази класация - с 10,19 кг. На трета позиция е Норвегия - с 9,41 кг. А най-малко шоколад консумират хората в България - 1,36 кг годишно. Германската страст към шоколада явно е заразителна. През 2017 шоколадите \"Made in Germany\" са се продавали особено добре. Федералната статистическа служба информира, че износът на шоколад и други съдържащи какао хранителни продукти е нараснал от януари до ноември 2017 с почти три процента до 782 000 тона. А стойността на продажбите е достигнала 3,7 милирада евро. Една от причините за това развитие е нарасналият глад за сладкарски изделия по цял свят. \"Обемът на продажбите на захар се увеличава благодарение на растежа и благосъстоянието на световното население\", обяснява Волфганг Хеер, главен изпълнителен директор на най-големия европейски производител на захар \"Südzucker AG\" в Манхайм. Особено силно е нараснало търсенето в Близкия изток и в Африка. Какъв е изводът? Германия си остава райско кътче за производителите на захар и захарни изделия, въпреки либерализирането на европейския захарен пазар от октомври миналата година, с което бяха свързани опасения от понижаване на цените на захарта. И въпреки растящия политически натиск за налагане на \"здравословен данък\" върху захарта. Впрочем, международното сдружение за захарни и сладкарски изделия \"Sweets Global Network\" с лека завист оповести, че никъде другаде в Европа потребителите не могат да купят толкова евтини десерти, както в германските магазини. И това ще остане така и занапред. Защото в Германия захарта се облага с ДДС от 7%. А въведеният през 1841 специален данък \"Захар\" беше отменен през 1993 година. За любимия Захарна милиция Сладко изкуство Горчиво! Честита Баба Марта! Морски свят Бонбонената бонбониера Честит 8-ми март, мамо! Лего за небцето Торта-мелба  ", "date": "2018.01.31", "title": "Германия – 11.69 кг, България – 1.36 кг"}
{"url": "http://www.classa.bg/%D1%81%D0%B2%D1%8F%D1%82/item/378051-%D0%BE%D0%B2%D0%BB%D0%B0%D0%B4%D1%8F%D0%B2%D0%B0%D0%BD%D0%B5-%D0%BF%D0%BE-%D1%80%D1%83%D0%BC%D1%8A%D0%BD%D1%81%D0%BA%D0%B8", "text": "            Само една година е изминала от последните парламентарни избори в Румъния, но лидерът на управляващите социалдемократи Ливиу Драгня вече за четвърти път опитва късмета си с ново правителство. Първото му предложение за министър-председател бе отхвърлено от либералния президент Клаус Йоханис непосредстевно след изборите през декември 2016. Наблюдатели предполагат, че кандидатурата на мюсюлманката Севил Шайдех е била отхвърлена най-вече заради сирийския ѝ съпруг, за когото се смята, че поддържа тесни контакти с Дамаск.     След това първо поражение социалдемократите бързо излязоха с второ предложение: Сорин Гриндяну. От самото начало младият правителствен ръководител изпълняваше послушно заръките на паралелния кабинет, изграден от Драгня в централата на социалдемократите. Всъщност партийният лидер с огромно удоволствие щеше да заеме лично премиерския пост, но законът не го позволява. Причината: Драгня има присъда за манипулиране на избори, като освен това е подсъдим по още дела за корупция и злоупотреба с власт.   Само шест месеца след като пое правителството, Сорин Гриндяну се скара с могъщия партиен лидер, чиито опити да разводни антикорупционното законодателство доведеха до най-големите протести в Румъния от 1989 насам. Така Гриндяну бе свален от власт, след като собствената му партия му гласува вот на недоверие - нещо невиждано в Румъния до този момент.   Ливиу Драгня бързо намери наследник и на Гриндяну - на премиерския пост се изкачи бившият министър на икономиката Михай Тудосе, който от самото начало имаше за задача да прокара политическите проекти на своя шеф - и най-вече онези негови желания, която бяха маскирани като съдебна реформа. Само че и Тудосе оцеля едва шест месеца на премиерския пост. И той бе отстранен с вот на недоверие, след като влезе в конфликт с министърката на вътрешните работи Кармен Дан, която е приближена на Драгня.     Малко след отстраняването на Тудосе, партийният лидер Ливиу Драгня сподели в едно телевизионно интервю, че досега нямал късмет с предложенията си за премиер. Затова сега щял да се консултира с партията си. Резултатът вече е налице: новият министър-председател на Румъния е Виорика Дънчила, която също е приближена на могъщия партиен лидер. Подобно на министърката на вътрешните работи Кармен Дан, Дънчила е работила навремето с Драгня.   Заради конституционно-правния ред и заради наличното парламентарно мнозинство, президентът Клаус Йоханис в крайна сметка заяви, че след \"сериозен размисъл\" е решил да приеме предложението. Но призова социалдемократите незабавно да започнат да реализират обещанията, дадени по време на предизборната борба. И още едно предупреждение отправи Йоханис: да не се прекрачва червената линия в правосъдието.   Виорика Дънчила е малко известна на румънската политическа сцена. През последните девет години тя беше евродепутат и рядко правеше изявления. А когато това все пак се случваше, неизменно ставаше дума за слова, в които Дънчила защитаваше пред Европейския парламент т.нар. съдебна реформа на румънското правителство. Накратко: новият кабинет в Букурещ е смесица от стари министри и нови лица. Всички те обаче сякаш са ръководени от едно желание: в този четвърти опит да не допускат никакви \"грешки\" и така да помогнат на Драгня и другарите му да преперат политическата си биография.   Европейската комисия обаче явно разбира каква игра се играе в Букурещ. Председателят на ЕК Жан-Клод Юнкер и неговият заместник Франс Тимерманс разкритикуваха остро поредните опити за разводняване на антикорупционните закони. \"Следим с тревога последните развития в Румъния. Независимостта на румънското правосъдие и неговата способност да се бори ефективно срещу корупцията са основните опорни точки на една силна Румъния в ЕС\", се казва в писмо на двамата политици.   Тази сряда румънският президент Клаус Йоханис, за когото се знае, че се застъпва за върховенството на закона, ще разговаря в Брюксел с Жан-Клод Юнкер и с Доналд Туск. Темата: политическата ситуация в Румъния.", "date": "2018.01.31", "title": "Овладяване по румънски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378044-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D1%8F%D0%BD%D1%83%D0%B0%D1%80%D0%B8", "text": "Очаква ви, обучение, повишаване на квалификацията и практично прилагане на вашите знания. Сериозна роля в живота ви, ще изиграе разговор с човек от миналото. Опитайте се да слушате повече и не проявявайте инициатива. Ярки впечатления, ще получите неща или ситуации, на които не сте обръщали внимание преди. Днес, ще бъдете много общителни и весели, което ще позволи да намерите нови приятели и партньори. Основното нещо е, да не изпускате от поглед подробностите, от които зависи кариерното ви развитие. Може спокойно да промените професията си, да правите планове за бъдещето или да се преместите в друг град. Силно впечатление, вечерта, ще произведе върху вас, любимия човек. Трябва да намерите общ език с онези, с които постоянно спорите за нещо. Не се поддавайте на емоциите си, в противен случай, ще ви изкарат от строя в даден момент. Препоръчително е, да покажете съчувствие и щедрост към хората, които винаги ви подкрепят. Връзката с избраника, ще зависи повече от вас, така че решете сами как да я съхраните. Днес, може да получите, не само изгодна работа, но и да направите романтично запознанство. Животът ви ще стане по-ярък и вдъхновен, и това ще засегне всички области. Не забравяйте, да слушате интуицията си, особено ако става въпрос за финанси. От инвестиции и заеми е по-добре да се откажете, всъщност вашите \"спестявания\", ще са достатъчни до края на зимата. Очаква ви е забързан ден, когато дори рутините задачи, ще се окажат трудни. Възможно е да има разногласия с колеги, финансови затруднения и пречки по пътя към постигането на личните цели. Близките, ще оценят вашето искрено желание за помирение с техните решения, но ще трябва да ги зарадвате и с подаръци. Не се препоръчва да се занимавате днес с екстремни спортове, а също и да пътувате на дълги разстояния. Само в най-неотложните случаи, сядайте зад волана. Възможно е да получите пари, за минала работа. Практични сте по природа, затова е добре да спестите тези пари, поне до пролетта. Очаква ви продуктивен ден, когато дори с малко работа, ще получите прилична печалба. Не е нужно да търсите логика навсякъде, защото истината е някъде близо. Това важи за личния живот, от който не сте много доволни напоследък. Вечерта е по-добре да се откажете, от посещения на многолюдни места и публични събития. Опитайте се, да се отпуснете и починете. Ще започнете да нервничите, когато нещата, не вървят по предварително очертания план Въпреки че причините за това може да са различни. Обърнете внимание на вашето здраве, по-добре отидете на лекар, ако нещо ви боли дълго време. За забавления в кръга на приятелите, денят не е добър. Вечерта, ще трябва да се занимавате с домашни и финансови въпроси.   Очаква ви, стабилност във финансовата сфера, което ще спомогне за съхранение на душевното ви спокойствие. Толкова често се безпокоите за финансите, че нервите ви са напълно разтроени. Някои грандиозни предложения, коренно ще променят решенията ви. За да не се окажете в плен на илюзиите, е по-добре да се посъветвате с по-мъдри хора. Ще трябва да прекратите договора, с някои от партньорите ви в бизнеса. Но бъдете внимателни, за да не се наруши работата ви. В личния живот, ще възникне непредсказуема ситуация, когато ще научите повече за близък човек, отколкото е необходимо. От пътуване с кола, по-добре се откажете, особено при лошо време. Очакват ви нови възможности в работата, за които трябва да се хванете и с двете ръце. Не завиждайте на тези, които са по-успешни от вас. Може да промените ситуацията кардинално, ако вложите изгодно пари в проект. След разговор с приятел, ще ви остане неприятен привкус и негодувание. Въпреки че сами, сте предизвикали неговата откровеност. Избягвайте съмнителни контакти, както в любовта, така и в бизнеса. Не градете далечни планове, ако не знаете до къде могат да доведат. За да съхраните репутацията си, трябва да се държите сдържано. Нечестната игра и интригите, не са във ваш стил, така че не си мърсете ръцете и пазете авторитета си.", "date": "2018.01.31", "title": "Дневен хороскоп 31 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378045-%D1%87%D1%83%D1%85%D1%82%D0%B5-%D0%BB%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D0%B8%D0%B7%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "            В истерията около Истанбулската конвенция липсва един основен рефер: медиите. Тоест, онези места, където от крясъците на разни гостуващи хора се изчегъртват валидните твърдения, а аргументите се проверяват. И то на момента, а не някога после. Медията не е трибуна, от която гостът е свободен да уверява, че Халеевата комета е името на отровен зеленчук - не и без да бъде поправен. И съвсем не е трибуна, която да вземе подобно изказване на сериозно, а после в още десет предавания да води спор за опасностите, произтичащи от този зеленчук. Ако някой сега каже, че тази хипотеза е всичко друго, но не и реалистична, значи не е проследил \"споровете\" около Истанбулската конвенция.     Вижте първия факт: в продължение на две седмици влиятелни медии дискутираха въпроса за \"третия пол\" в една конвенция, която дори не го споменава. А и не би могла да го спомене, понеже такова нещо не съществува. Как се нарича среда, в която до кръв се спори за една фантазия? Във всички случаи тя не се казва \"медийна\". Медийната среда би преустановила разговорите по този въпрос още след първото изясняване, че става дума за недоразумение. Пък дори и това недоразумение да е било лансирано от министър.   Вижте и втория факт: в продължение на още две седмици влиятелни медии обсъждаха думата \"джендър\" като име на някакъв заговор, вместо като част от терминологичния апарат на един международен документ. Погледнете повечето студиа и ще видите как са разделени гостите: на такива, които са за, и такива, които са против „заговора\". Разделение \"за\" и \"против\" конвенцията май нямаше, но анонсите на предаванията винаги се отнасяха именно до Истанбулската конвенция. Това се нарича подвеждане на аудиторията: казваме ѝ, че ще обсъдим едно нещо, но всъщност обсъждаме друго. И веднага го привиждаме като проблем, вместо да цитираме как го е представил източникът.   Третият факт е релативизмът, една стара болест на българските медии. Тоест, представянето на \"всички гледни точки\" като еднакво валидни. Нищо, че спорът се води като по време на Декабристкото въстание в царска Русия: едните искат конституционна монархия, а другите защитават царя и жена му Конституция. Това е феномен, който убива журналистиката далеч преди да убие качеството на спора: водещият сам се свежда до конферансие и напуска ролята си на човек, чиято професионална задача е да опазва прецизността на информацията и хигиената на дебата.     Четвъртият факт е основният: къде са жените? Тези, на които им режат половите органи? Онези, които биват пребивани с камъни? Жените, които биват изнасилвани от мъжете си в интимността на едно пространство, защитено от свидетели? Момичетата, които биват \"откраднати\", за да ги омъжат на 14? Конвенцията е за тях, но нито ги виждаме, нито ги чуваме. Ефирното време, което би трябвало да е тяхно, е откраднато от фалшиви новини, умножени по дебатите около тях. Това е журналистика, която няма шанс да насочва вниманието към обществено важни проблеми, защото е твърде изкушена да възпроизвежда и пак да възпроизвежда и да не спира да възпроизвежда скандални твърдения на съмнително компетентни политици.     Впрочем, изключения има. Ако се доверите на общественото радио, на нападнатото в момента предаване \"Денят започва с култура\", на сутрешните дискусионни предавания по \"Дарик\", на множество независими сайтове с етичен кодекс, картината няма да е чак толкова отчайваща. Само че тази по-смислена журналистика се нуждае и от повече взискателни потребители.", "date": "2018.01.31", "title": "Чухте ли какво се изговори за Истанбулската конвенция?"}
{"url": "http://www.classa.bg/%D1%81%D0%B2%D1%8F%D1%82/item/378046-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC-%D0%B7%D0%B0-%D0%BD%D0%B0%D0%B2%D0%B0%D0%BB%D0%BD%D0%B8", "text": "          Хиляди гневни граждани, излезли да протестират в цяла Русия, стотици задържани - такава е накратко равносметката от протестите срещу президентските избори през март, на които Владимир Путин по всяка вероятност ще бъде избран за четвърти път. Към тази \"стачка на избирателите\" призова Алексей Навални - най-влиятелният опозиционен политик в Русия, който не беше допуснат до участие в изборите заради наложената му условна присъда.     Навални беше първият, който още през 2016 издигна официално канидидатурата си за президентските избори. Впоследствие бързо изгради мрежа от предизборни щабове - от Калининград до Владивосток, макар през цялото време да е подозирал, че няма да му бъде разрешено да участва в изборите. През декември 2017 дойде и официалното потвърждение - Централната избирателна комисия го уведоми, че не може да бъде регистриран, тъй като има присъда за икономически престъпления.     Алексей Навални   Навални е бил разследван няколко пъти, като по две от делата е осъден условно. През 2016 година Европейският съд по правата на човека постанови, че при първото от въпросните две дела - за присвояване на пари от държавната компания за дървесина \"Кировлес\" - Навални е бил лишен от правото си на справедлив процес. Но според съдиите от Страсбург, самият процес не е бил политически мотивиран. Така се стигна до възобновяване на делото, а Навални и неговият бизнес-партньор отново бяха осъдени. През септември 2017 Съветът на министрите към Съвета на Европа стигна до извода, че решението на съда в Страсбург не е приложено изцяло и призова руските власти да допуснат Навални до участие в изборите. Което обаче Москва изтълкува като намеса във вътрешните ѝ работи.   Подобен е случаят и с второто обвинение, според което Навални и неговият брат са измамили руската дъщерна компания на френския козметичен гигант \"Ив Роше\" със сумата от 26 милиона рубли. През октомври 2017 Европейският съд видя и тук произвол и нарушение на правото на справедлив процес. Но отново не бяха установени политически мотиви.   Кадър от демонстрация в подкрепа на Навални   Навални е роден през 1976 година близо до Москва. Следва право, а политическата си кариера започва в либералната партия \"Яблоко\" на Григорий Явлински, от която обаче по-късно е изключен заради \"националистически възгледи\". След това постъпва в \"Руски марш\" - движение, в което влизат националистически, дяснорадикални и ксенофобски организации.      Навални дължи своята популярност най-вече на интернет, където като блогър си печели славата на борец срещу корупцията. Бързо събира огромен брой последователи - само в Ютюб има 1,6 милиона абонати. Неговият стил, смесица от подигравка и ирония, очевидно се харесва. По време на протестите след парламентарните избори в края на 2011 Навални нарече управляващата партия \"Единна Русия\" \"партия на мошениците и крадците\". И така си спечели симпатиите на широки части от руското общество. По време на тогавашните протести Навални беше един от лидерите на опозицията. Днес той иска тази роля само за себе си, поради което среща немалко критика.   Навални се определя като либерален политик и главен опонент на Путин. В предизборната си програма обещава \"революция срещу корупцията\", повишаване на минималната работна заплата, изграждане на нови пътища и болници. Във външната политика се обявява за прекратяване на водените от Русия войни - например в Украйна и Сирия. Но остава уклончив по въпроса за анкесията на Крим, говорейки за \"легитимно решение, отчитащо интересите на местното население\".   Най-големият му политически успех досега е участието на кметските избори в Москва през 2013 година, където се класира втори с 27 процента от гласовете. Днес Навални е още по-известен, но в национален мащаб популярността му не успява да надскочи десетте процента.   В същото време е факт, че Навални успява да мобилизира младите хора както никой друг руски политик. Така например в организираните от него протести през 2017 година се включиха особено голям брой ученици. Мнозина обаче виждат в това най-големия му недостатък - защото очевидно не успява да привлече на своя страна широките маси. И още един сериозен минус: Навални няма зад гърба си силна партия. Партията на прогреса, основана от него през 2012 година, не беше регистрирана от властите.", "date": "2018.01.31", "title": "Какво трябва да знаем за Навални"}
{"url": "http://www.classa.bg/%D1%81%D0%B2%D1%8F%D1%82/item/378047-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D1%81%D0%B5-%D1%83%D0%B2%D0%BB%D0%B8%D1%87%D0%B0%D1%82-%D0%BF%D0%BE-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0-%D0%B7%D0%B0%D1%89%D0%BE", "text": "            След първата си година на президентския пост Доналд Тръмп получава едва 39% одобрение. През последните 40 години никой друг американски президент не е падал толкова ниско в допитванията сред американските граждани. И демократите обаче - политическият опонент на Тръмп - не се справят много по-добре от него.     Логото на DSA    Според една анкета, проведена в края на миналата година, едва 37% от американците имат положително отношение към политиците от Демократическата партия. Ако търсите политическа тенденция, която не е пострадала през миналата година, ще трябва да погледнете по-надолу и по-вляво в американската политика. Социалистическите организации, които открай време са изолирани и дори преследвани заради своите възгледи, сега установяват, че членската им маса значително се увеличава, откакто Тръмп влезе в Белия дом.   \"Демократични социалисти на Америка\" (DSA) е една от организациите, които се радват на особено висок интерес. Тя е основана през 1982 година и оттогава насам членската ѝ маса е относително стабилна: около 6000 души плащат членски внос. Само два дни след избирането на Тръмп обаче към DSA се присъединиха нови 1000 души, а днес организацията твърди, че общият брой на членовете ѝ е вече 25 000. Така DSA би могла да се превърне в най-голямата социалистическа организация в САЩ след Втората световна война.   \"След избирането на Тръмп при нас имаше направо взрив от нови членове\", казва пред Дойче Веле Мария Сварт, национален директор на DSA. Според нея, това е реакция не само срещу Тръмп, но и срещу провала на Демократическата партия, която не предложи вдъхновяваща опозиционна алтернатива. \"А нашата организация предлага алтернатива\", казва Сварт.     DSA не е политическа партия, а нейните членове плащат членски внос и доброволно подкрепят леви политици, профсъюзи или отделни кампании, които целят например да се подобри положението на самоосигуряващите се или пък да се реформира държавната система за здравеопазване. Организацията държи на определението \"демократичен социализъм\", за да се дистанцира от авторитарните социалистически правителства в бившия съветски блок.   В DSA членуват или са членували звезди като философите Корнъл Уест и Ноам Чомски или писателката Барбара Еренрайх. Организацията е нещо като голям купол, под който се събират различни леви движения - от представители на левицата в Демократическата партия та чак до ленинисти.   На изборите през ноември 2017 година 15 кандидати, подкрепяни от DSA, спечелиха места в комуналните и в щатските структури. Някои от тях се кандидатираха като представители на Демократическата партия, други като независими. Сенаторът Бърни Сандърс е сред малцината политици в САЩ, които открито се обявяват за социалисти. Както е известно, през 2016 той се изправи срещу Хилъри Клинтън в спор за номинацията на Демократическата партия преди президентските избори. Сандърс често се самоописва като \"демократичен социалист\" - и това очевидно не му вреди. През октомври 2017 едно допитване показа, че тъкмо той е най-популярният политик в САЩ с 53% одобрение - единственият национален политик, към когото мнозинството американци имат благоприятно отношение.   Въпреки че никога не е бил член на DSA, Сандърс твърди, че е част от същата традиция. Маргарет Маклафлин, която ръководи вашингтонската организация на DSA, казва, че - умишлено или не - тъкмо Сандърс е насочил хиляди млади хора към DSА след победата на Тръмп.   Умишлено или не, Бърни Сандърс насочи хиляди млади хора към DSА, казват от организацията   DSA обаче не е единствената социалистическа организация, която се радва на прилив от нови членове. Брайън Бийн от Международната социалистическа организация казва пред Дойче Веле, че през 2017 при тях членската маса се е увеличила с около 40%. На тяхната годишна социалистическа конференция в Чикаго през юли 2017 са присъствали 2000 души. А това е с 30% повече в сравнение с 2016. \"Специално младите хора днес виждат социализма в по-положителна светлина\", казва Бийн.   През дълги периоди от своята история САЩ са имали силни социалистически движения. През 1920 година кандидатът за президент на Социалистическата партия на САЩ Юджийн Дебс спечели почти един милион гласа, при това - от затворническата килия. През 50-те години на миналия век Конгресът на САЩ, ръководен от сенатора Джоузеф Маккарти, постави американските социалисти на подсъдимата скамейка заради реалните им или предполагаеми връзки със Съветския съюз, който по онова време беше враг на САЩ. Оттогава социалистите не са имали значително присъствие в американската политика.   Някои анализатори смятат, че популярността на Бърни Сандърс и масовизирането на DSA говорят, че в днешно време социализмът в САЩ навлиза в нова ера.     \"През 1980-те години в американската политика нямаше по-зловеща дума от \"социализъм\"\", казва пред Дойче Веле д-р Джейсън Мартиник, професор по история в университета в Ню Джърси. \"Сега това не е така. Младите хора, родени през 21-ви век, не носят бремето на Студената война, за разлика от своите родители или баби и дядовци. И изглеждат по-отворени към социалистическите идеи\".   И наистина, 51% от американците на възраст между 18 и 29 години заявяват, че предпочитат по-скоро да живеят в социалистическо или комунистическо общество, отколкото в капиталистическо или фашистко, показва едно допитване от 2017 година.   Историкът Ерик Фонър от Колумбийския университет казва в разговор с Дойче Веле, че \"днес сред младите хора има по-голям интерес към социализма\". И уточнява, че социализмът на Бърни Сандърс всъщност е по-близо до европейската социална демокрация, отколкото до историческия социализъм. \"Когато днес говорят за социализма, хората обикновено си представят някаква подобрена версия на Новия курс\", казва Фонър, визирайки масивната държавна намеса с инвестиции в инфраструктурата и в социалните услуги след Голямата депресия в САЩ през 1930-те години.   И докато в момента разгромената Демократическа партия се бори някак да удържи позицията си срещу правителството под контрола на републиканците, много социалисти смятат, че печелят подкрепа от следващото поколение избиратели.   Маргарет Маклафлин също разчита на новите поколения. \"Повечето комунисти в Туитър са на възраст под 18 години, защото нямат никакви лоши спомени, свързани със Съветския съюз\", казва тя. За десните в САЩ идеята може да е стряскаща, но много млади американци не свързват думата \"социализъм\" с нещо отрицателно. \"Бавно излизаме от Студената война\", смята Маклафлин.", "date": "2018.01.31", "title": "Все повече американци се увличат по социализма. Защо?"}
{"url": "http://www.classa.bg/%D1%81%D0%B2%D1%8F%D1%82/item/378048-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D1%89%D0%BE-%D0%B8%D0%BC-%D0%BF%D0%BB%D0%B0%D1%89%D0%B0%D1%82-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%B0%D0%BB%D0%BA%D0%BE", "text": "8,84 евро на час – такъв е размерът на минималната трудова ставка в Германия, която стана задължителна преди три години. И днес обаче близо 3 милиона трудещи се получават по-малко, сочи актуално проучване.           Около 2,7 милиона германци, т.е. 9,8% от работната сила на страната, са получавали през 2016 година по-малко от минималната работна заплата. До този извод стига актуално изследване, резултатите от което бяха оповестени този понеделник.     Келнерите, шофьорите на камиони, търговците на дребно и строителните работници частично биват експлоатирани от безскрупулни работодатели, пишат по този повод авторите на проучването, проведено от Института за икономически и социални изследвания (WSI) към германския профсъюз DGB.      Те твърдят, че работодателите използват редица трикове, за да заобиколят изискването за задължителната минимална почасова ставка от 8,84 евро. Келнерите, например, редовно биват заставяни да работят по-дълго от договореното работно време, на много от шофьорите на камиони не им плащат престоите и почивките, а голяма част от строителните работници биват назначени неправомерно като \"самонаети лица\".   Проучването показва, че през 2016 година заплатите на 38 процента от работещите в хотелиерството и кетъринга са били по-ниски от задължителните минимални работни заплати. Същото се отнася и за 20 на сто от заетите в търговията на дребно и за 17 на сто от работещите в производството на храни. Напълно очаквано, най-сериозни са проблемите във фирмите без профсъюзи или други организации, защитаващи наемния труд, изтъкват авторите на изследването.   В Германия задължителната минимална почасова ставка беше въведена в началото на 2015 година и се смята за заслуга на социалдемократите - по-малкия коалиционен партньор в последното правителство на Ангела Меркел. За спазването им отговаря специална агенция към финансовото министерство. През миналата година агенцията е направила 2500 проверки и е наложила глоби на фирми за общо 4,2 милиарда евро, стана ясно от отговор на министерството, даден на запитване на опозиционната Лява партия.   Позовавайки се на проучването на WSI, синдикатите и отделни опозиционни политици критикуват правителството, че не е направило достатъчно, за да осигури спазването на закона. Лявата партия, например, настоява за повече персонал и пледира за пет хиляди нови назначения. Мнозина обаче смятат това за нереалистично, а правителството обещава да увеличи състава на агенцията с нови 1600 служители до края на 2019 година. Социалдемократическата партия също е за засилване на контрола, но предлага по-различен подход: например да се дадат повече права на синдикатите да завеждат наказателни дела срещу работодателите. Дотук обаче партията не е успяла да приеме предложението.     Изследването на WSI все пак стига до извода, че въвеждането на минималните почасови ставки като цяло се смята за успех: благодарение на тях доходите на много нископлатени работници и служители са нараснали, като в същото време е намалял броят на работещите, зависими от държавни помощи. Посочва се обаче и това, че минималните ставки остават под жизнения минимум. Според изследването, през 2016 година делът на бедните е спаднал с 2,7 пункта до 17 процента.   В писмено становищe на германското министерство на труда, изпратено до Дойче Веле, също се посочва, че въвеждането на минималното почасово заплащане \"като цяло е голям успех\". От министерството обаче поставят под съмнение проучването на WSI, чиито данни се разминават съществено с тези на правителството. Според неговата информация, работещите в Германия, които са получавали по-малко от задължителната минимална заплата, са между 750 хиляди и 1,1 милиона.", "date": "2018.01.31", "title": "Германия: защо им плащат толкова малко?"}
{"url": "http://www.classa.bg/%D1%81%D0%B2%D1%8F%D1%82/item/378049-%D1%81%D1%82%D0%B0%D0%BB%D0%B8%D0%BD%D0%B3%D1%80%D0%B0%D0%B4-%D0%B1%D0%B8%D1%82%D0%BA%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D1%80%D0%B5%D1%88%D0%B8-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "          Всъщност Сталинград е трябвало да бъде само етапна цел за Вермахта - като отправна точка за завземане на нефтените полета на Кавказ. Заради името на града обаче битката за него, започнала през лятото на 1942 година, придобива върховно политическо значение - както за Адолф Хитлер, така и за Йосиф Сталин.   Германската офанзива на шеста армия под командването на генерал Фридрих Паулус е била рискована още от самото начало - заради твърде дългите снабдителни пътища. Тя започва в средата на август 1942, близо година след германското нападение над Съветския съюз. Навремето Хитлер заявява:    \"Руснаците са на края на силите си\". Това обаче се оказва огромна заблуда. Вермахтът действително успява да завладее по-голямата част от града до средата на ноември - и то въпреки огромната съпротива. Същевременно обаче Червената армия започва контраофанзива от два фронта и обкръжава германците. Още в края на ноември 1942 цялата шеста армия на Вермахта и части от подкрепящата я четвърта танкова дивизия - близо 300 000 души - са обградени. По заповед на Хитлер обаче те трябва на всяка цена да удържат позициите си. Подобна заповед дава и Сталин още през юли: \"Нито крачка назад\".     Тъй като нито една от страните не отстъпва от позициите си, на бойното поле възниква нещо като \"котел\". Положението в него бързо се влошава. Снабдяването на войниците от Вермахта се осъществява посредством голям въздушен мост. Само че то не успява да задоволи нуждите им. С напредването на Червената армия снабдяването става още по-трудно. В зимните месеци температурите падат до минус 30 градуса. И така повечето от заклещените в \"котела\" германски войници умират не в битка, а от глад и студ.   Въпреки това генерал Паулус все още стриктно спазва заповедта на Хитлер да се бият \"до последно\" и на 8 януари 1943 отхвърля съветското предложение за капитулация. На 29 януари, когато положението вече е напълно безнадеждно, Паулус изпраща до Хитлер по телеграф следното съобщение: \"Шеста армия поздравява своя фюрер послучай годишнината от идването Ви на власт. Над Сталинград още се развява знамето с пречупения кръст. Нека за сегашните и бъдещите поколения нашата битка бъде пример за това никога да не капитулираме - дори и в най-безнадеждното положение. Тогава Германия ще победи. Хайл, майн фюрер!\"   Само че верността на генерал Паулус към Хитлер не е безгранична. На 31 януари, когато Червената армия нахлува в неговата главна квартира, разположена в мазето на едно кафене, главнокомандващият е пленен. Той забранява на офицерите си да се самоубият - те трябва да споделят съдбата на редовите войници. Германските войски капитулират. Междувременно \"котелът\" е разделен на южен и северен. В края на януари германските войници в южния \"котел\" се предават. На 2 февруари се предават и войниците от северната част. Те са арестувани от руските въоръжени сили.     В битката при Сталинград загиват половин милион руснаци, между които и много цивилни граждани. Причината: Сталин дълго време не разрешава цивилното население да бъде евакуирано. А и Червената армия не щади своите сънародници. Близо 40 000 от тях са убити при бомбардировките още през първите дни. Близо 75 хиляди руснаци остават в града до края на битката. Много от тях обаче умират от глад и студ. Предполага се, че от германска страна загиват между 150 000 и 250 000 души. А от стоте хиляди германски военнопленници оцеляват едва 6000. През 1956 те се завръщат в Германия.     За Вермахта битката при Сталинград не е най-важната във военно отношение, нито пък загубите му в нея са най-тежките. Но \"психологическото ѝ значение е огромно и поради това тази битка е решаваща за изхода на войната\", обяснява историкът Йохен Хелбек от университета Рютгерс в Ню Джърси. Включително и поради това, че \"от самото начало двете страни оповестяват, че тази битка ще бъде решаваща\". Хелбек, който събира спомените на германски и руски ветерани от Сталинград в специален онлайн проект под името \"Facing Stalingrad\", казва, че след битката Червената армия е искала да покаже на целия свят, \"че е победила най-добрата армия в света\".   Сталинград, чието име е промено през 1960 година на Волгоград, и до днес е пълен със свидетелства за битката. Музеят \"Сталинград\" е един от най-посещаваните в Русия. И новата британска комедия \"Смъртта на Сталин\" потвърждава, че следите на битката са осазаеми и до ден-днешен. Диктаторът Сталин е виновен за смъртта на милиони съветски граждани. Но неговото име се свързва и с победата над хитлеристка Германия. Руският министър на културата Владимир Медински забрани филма със следния аргумент: \"Много хора... ще възприемат този филм като обидна подигравка със съветското минало\". Крайно неуместно било този филм да се показва на екран точно в навечерието на годишнината от Сталинградската битка.   В боевете загиват общо над 700 000 души - войници и цивилни граждани. И днес при строителни работи в града нерядко биват откривани единични трупове и масови гробове. Сред тях има, разбира се, и трупове на загинали германски войници. Благодарение на сътрудничеството между Германския съюз за грижа над военните гробове и руските власти тленните останки на загиналите се погребват в официалните военни гробища - като гробището Росошка край Волгорад. В него гробовете на войници от германския Вермахт и на червеногвардейци са отделени от една пътека, но все пак гробището е общо.   През 1984 германският канцлер Хелмут Кол и френският президент Франсоа Митеран си подадоха ръце на някогашното бойно поле край Вердюн и посочиха на своите народи пътя на помирението. Русия и Германия обаче са все още далеч от подобен жест. \"И двете страни още нямат готовност за това\", смята историкът Йохен Хелбек. Много руснаци все още хранят предубеждения към германците. Но и в Германия \"все още липсват готовността и усещането, които са налице спрямо французите, британците или американците\", смята историкът. Той обаче се надява да доживее деня, в който германски държавник и руски президент ще могат да си подадат ръце над сталинградските гробове.", "date": "2018.01.31", "title": "Сталинград: битката, която реши Втората световна война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378042-%D1%81%D0%BE%D1%84%D0%B8-%D1%89%D0%B5-%D0%B2%D0%B8-%D0%BE%D0%BC%D0%B0%D0%B3%D1%8C%D0%BE%D1%81%D0%B0", "text": "Започваме деня със Софи и нейното впечатляващо присъствие. Рядко се открива зайче, което да комбинира всички необходими прелести и освен всичко, чарът ѝ може да счупи някой монитор, да пръсне някой дисплей и още много други щастливи подробности. се пак не трябва да забравяме, че остават още няколко дена до голямото пиене.            ", "date": "2018.01.31", "title": "Софи ще ви омагьоса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378043-%D0%B8%D0%B7%D1%80%D0%BE%D0%B4-%D1%81%D0%BF%D0%BB%D0%B5%D1%81%D0%BA%D0%B0-%D1%81-%D0%B1%D1%83%D1%82%D0%B8%D0%BB%D0%BA%D0%B0-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0", "text": "Тийнейджърка разказа как непознат ѝ сплескал лицето с бутилка в нощен клуб в шведския град Малмьо, след като той я е опипал в зоната на чатала, а тя го е отблъснала. 19-годишната Софи Йохансон разказа пред шведска медия, че никога преди не е срещала този мъж. По думите ѝ, докато тя танцувала на дансинга в клуба, тя изведнъж почувствала мъжка ръка по дупето си и между краката си. След като шока попреминал, тя се обърнала и ударила нападателя, за да спре.      Той обаче ѝ отвърнал, като я ударил в лицето със стъклена бутилка. Attacked: Shocking image of Sophie Johansson, 19, after she was bottled by a mystery man after she rebuffed him for groping her in a nightclub in Malmo, Sweden      Тя сподели в социални медии шокиращи снимки на разбитото си лице, покрито цялото в кръв. Атаката е станала през миналите почивни дни. Йохансон казва, че е купонясвала в клуб Бабел в събота вечерта, когато усетила, че някой ѝ дърпа дамската чанта. Тя се обърнала и застанала лице в лице с непознат мъж.      No witnesses: Police have been forced to shelve the investigation due to lack of evidence to help identify the attacker „Обърнах се и почувствах неговата ръка на дупето си и между краката си\", каза тя пред Aftonbladet. След като отблъснала мъжа, който бил висок към 1.80. метра и на двадесет и нещо години с тъмна коса, той я ударил в лицето с юмрук. За да избегне ескалация на ситуацията, Йохансон и приятелката ѝ искали да си тръгнат и тръгнали към входа, но тя била застигната от мъжа, който ѝ нанесъл силен удар по лицето със стъклена бутилка. Ударът бил толкова силен, че бутилката се счупила.    „Мислих, че е течност от бутилката, но приятелката ми каза, че това е моята кръв, която се стича по лицето ми. Изпаднах в шок\", разказва тя пред вестника. Йохансон веднага отишла в болница, за да я закърпят. За съжаление, полицията в Малмьо прекратила разследването само няколко дни след атаката поради липса на доказателства.", "date": "2018.01.31", "title": "Изрод сплеска с бутилка лицето на прелестна блондинка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378040-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B5%D0%BC%D0%B8%D0%BB%D0%B8-%D1%80%D0%B0%D1%82%D0%B0%D0%B9%D0%BA%D0%BE%D0%B2%D1%81%D0%BA%D0%B8", "text": "Емили Ратайковски отдавна си е спечелила слава в света на моделите особено благодарение на провокативните разголени снимки, които тя публикува често в социалните мрежи. Често красавицата се пуска на фотографиите напълно гола или само по бикини за радост на феновете си.      Ето че 26-годишната моделка го направи отново и позира топлес в леглото като едва покрива с едната си ръка изкусителните си форми, съобщава \"Дейли Мейл\".      Брюнетката е написала към фотографията \"Няма да ставам от леглото\". Гримът на звездата и косата й, която пада върху раменете й я правят още по привлекателна. Прави впечатление, че чаршафите изглеждат намачкани и имат отличителна червена лента.      Емили Ратайковски държи чаша на горещата снимка, а белият чаршаф зад нея предполага, че тя се намира на фотосесия. Публикуването на тази топлес снимка идва само седмица след като моделката сподели в мрежата друг свой кадър, на който можеше да се види как лежи чисто гола сред дървета.      ", "date": "2018.01.31", "title": "Горещата Емили Ратайковски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378041-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B2%D0%B0%D0%BD%D0%B3%D0%B0", "text": "Ясновидката Вера Лион, която е известна като \"Казахстанската Ванга\", огласи прогнозата си за Русия, САЩ, Китай, ЕС, НАТО, Украйна, както и за цялата планета като цяло през 2018 г. Според прогнозата ѝ, Русия ще подобри отношенията със САЩ и Доналд Тръмп, както и с Китай. Но между Съединените щати и Поднебесната империя ще има малка свада.    Също така, НАТО и Европейският съюз ще започнат да губят своите партньори. През 2017 г. продължаваше покачването на нивото на световния океан, ледовете по полюсите ще продължат да се топят, така че можем да очакваме много по-големи катаклизми и бедствия от миналата година.      Първите примери за които са ураганът \"Фредерике\" в Европа, наводнението в Париж, серията силни земетресения и изригвания на вулкани още през януари. Започналата година, също както и 2017, ще бъде окървавена - трябва да очакваме огромен брой човешки жертви в локални конфликти и терористични актове, а някои страни дори ще изчезнат от лицето на Земята. Ще има и много авио катастрофи.    Освен това ще се появи нова международна коалиция, която ще включва Русия. От Джулиан Асандж ще бъдат свалени всички обвинения. Икономическата криза ще се смекчи. А САЩ и Европа ги очаква разпад на приятелските отношения. През 2018 г. президентът Владимир Путин след като спечели изборите ще се ожени за напълно непознат млада жена, твърди Вера Лион, цитирана от politonline.ru. Тя повтаря и предната си мрачна прогноза, че през 2017-18 г. ще умре бащата на перестройката Михаил Горбачов. .    Също така, Вера смята, че Донецката и Луганската народните републики ще победят, така както и Сирия. Тя обаче не уточнява какви точно ще бъдат тези победи. Ясновидката прогнозира и обединение на КНДР с Южна Корея. Прогнозата ѝ за Украйна не е оптимистична - ще има кървави бунтове и отделяне на нови региони, а Тръмп ще охладнее към Киев и няма да му даде пари.", "date": "2018.01.31", "title": "Казахстанската Ванга"}
