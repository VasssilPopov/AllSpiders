{"url": "http://www.classa.bg/%D1%81%D0%B2%D1%8F%D1%82/item/385218-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%89%D0%B5-%D0%B7%D0%B0%D0%BF%D0%B0%D0%B7%D0%B8%D0%BC-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D1%81%D0%B8-%D0%BF%D0%BE%D0%B7%D0%BD%D0%B0%D0%BD%D0%B8%D1%8F,-%D0%B2%D1%8A%D0%BF%D1%80%D0%B5%D0%BA%D0%B8-%D0%BE%D0%B1%D0%B5%D1%89%D0%B0%D0%BD%D0%BE%D1%82%D0%BE-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5", "text": "Северна Корея ще запази специфичните си познания в ядрената област въпреки обещанието за ядрено разоръжаване, дадено на Съединетите щати, заяви външният министър И Йон Хо в Техеран. Въпреки споразумението за ядрено разоръжаване на Корейския полуостров, постигнато по време на срещата на върха между севернокорейския лидер Ким Чен Ун и американския президент Доналд Тръмп, „ние запазваме нашата ядрена наука, тъй като знаем, че американците няма да се откажат от враждебността си към нас\", каза И Йон Хо, предаде агенция Мехр, предаде БГНЕС. \"Да се работи с американците е трудно и тъй като нашата основна цел е пълното разоръжаване на целия Корейски полуостров, е необходимо американците да спазват и техните ангажименти, но те отказват да го направят\". На срещата на върха през юни с Тръмп Ким Чен Ун пое мъглявият ангажимент за ядрено разоръжаване - далеч от дългогодишното искане от страна на САЩ за пълно, проверяемо и необратимо демонтиране на ядрения арсенал на Пхенян. И Йон Хо се срещна с председателя на парламента на Иран Али Лариджани. \"Американците изричат хубави думи, когато преговарят и обещават светло бъдеще, но не изпълняват никое от обещанията си, когато става въпрос за действие\", каза Лариджани.", "date": "2018.08.10", "title": "Северна Корея: Ще запазим ядрените си познания, въпреки обещаното разоръжаване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385212-%D0%B1%D0%B8%D1%81%D0%B5%D1%80-%D0%BF%D0%B5%D1%82%D0%BA%D0%BE%D0%B2-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8%D1%8F%D1%82-%D1%80%D0%B0%D0%B7%D0%BC%D0%B5%D1%80-%D0%BD%D0%B0-%D0%BF%D0%BE%D0%B6%D0%B8%D0%B7%D0%BD%D0%B5%D0%BD%D0%B0%D1%82%D0%B0-%D0%BF%D0%B5%D0%BD%D1%81%D0%B8%D1%8F-%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D0%BD", "text": "Запазва се възможността и по-рано да започне плащането - една година преди пенсиониране на лицето Работната група вчера представи как пенсиите от универсалните фондове ще бъдат изплащани. На база на съществуващото законодателство са разработени няколко възможности. Основният продукт, който ще предлагат универсалните фондове, е пожизнена пенсия. Това коментира в сутрешния блок на БТВ социалният министър Бисер Петков. Запазва се възможността и по-рано да започне плащането - една година преди пенсиониране на лицето. Гарантира се минималният размер на пожизнената пенсия, това е новото в законопроекта, каза министърът. По думите му предвидени са различни варианти на пожизнените пенсиите. Търсеше се компромис по отношение на интересите на участниците в този процес, каза министърът. Първите българи, които ще имат право на втора пенсия, ще се появят в края на 2021 година, това ще са жените, родени през 1960 година.", "date": "2018.08.10", "title": "Бисер Петков: Минималният размер на пожизнената пенсия е гарантиран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385213-%D0%BA%D0%BE%D0%BB%D0%BA%D0%BE-%D0%BB%D0%BE%D1%88%D0%BE-%D0%B6%D0%B8%D0%B2%D1%8F%D1%85%D0%BC%D0%B5-%D0%BF%D1%80%D0%B5%D0%B4%D0%B8-1989-%D0%B3%D0%BE%D0%B4%D0%B8%D0%BD%D0%B0", "text": "1.Защо  уж много се чакаше за жилища, пък почти всички имаха собствени. 2.Защо  уж се чакаше за телевизор и всякаква техника, пък всички имаха, а домовете ни бяха добре обзаведени. 3.Защо  уж магазините бяха празни, пък хладилниците бяха пълни, а трапезата на хората богата и то с качествена и истинска храна. Даже ни задължаваха постоянно да ходим по банкети организирани изцяло от заводи и предприятия. 4.Защо  Уж се чакаше много за кола, пък почти всяко семейство имаше и то нова. Въобще, голяма мъка си беше….. „Мъчеха ни“ още от деца, та всяка година бяхме на летни  лагери  и  екскурзионни летувания , а после пък ни задължаваха всички да ходим на работа и пак всяка година, почивка на море и Балкан. Мъчеха ни и ни задължаваха да се учим и лекуваме безплатно, та и неграмотни не разрешаваха да има. Та, лошо живяхме наистина. Непознато  преди 1989 година  беше:да си безработен, да умираш от глад и студ, да си неграмотен, да си загубиш жилището, да си затънал в кредити, да си клошар и бездомник, да се тровиш с  имитации на храни  , а с 2 лева да си купиш 2 билета за градския транспорт примерно. Тогава май беше 6 стотинки билета……….  Коментарите оставяме на вас.", "date": "2018.08.10", "title": "Колко лошо живяхме преди 1989 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385214-%D0%BA%D0%B0%D1%80%D0%BE%D0%BB%D0%B5%D0%B2-%D0%B7%D0%B0-4-%D0%B3%D0%BE%D0%B4%D0%B8%D0%BD%D0%B8-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D1%81%D0%B5-%D0%BA%D0%B0%D1%87%D0%B8%D1%85%D0%B0-%D1%81-%D0%BD%D0%B0%D0%B4-50", "text": "При този ръст на икономиката до края на мандата доходите ще се вдигнат с 50%. Такава прогноза направи премиерът Бойко Борисов пред журналисти в Малко Търново през уикенда, където инспектира състоянието на границата. Според него е очевидно, че повишението на доходите не е само на хартия, след като толкова хора пътуват през почивните дни. Може ли доходите на българина да скочат с 50% до края на мандата на правителството “Борисов 3”? Според икономиста Владимир Каролев няма как за по-малко от две години и половина доходите да скочат с толкова много. “Все пак трябва да се отбележи, че за 4 години доходите на българина се качиха с над 50%, което е успех. БВП също се увеличава. Тази година има ръст към 4%. Безработицата пък е два пъти по-ниска. За този момент огромният проблем е липсата на инвестиции”, каза в “Денят ON AIR” икономистът. Той е на мнение, че липсата на инвестиции е заради лошата съдебна система и недобрите закони. “Съдебната система трябва да се реформира. Трябва да се правят смислени закони. Ако пък се стигне до някакво дело – нещата трябва да се решават от независим съдия, а не да печели винаги този, който има повече връзки. Това ще стане, когато съдии и прокурори започнат да влизат в затвора”, уточни Каролев. По думите на Мика Зайкова вдигането на доходите не става със заклинание, а с работа. “Трябва да се вдигне производителността, за да се вдигнат заплатите. За да се случи това трябва да има приток на инвестиции и инвеститори, които да правят бизнес. България е инвестиционна пустиня. Нужни са и умения на кадрите у нас”, категорична бе тя пред Bulgaria ON AIR. Зайкова смята, че от България изтичат инвестиции, а българските инвеститори предпочитат да инвестират навън.", "date": "2018.08.10", "title": "Каролев: За 4 години доходите на българина се качиха с над 50%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385215-%D0%B8%D1%81%D0%BA%D0%B0%D1%88-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B0-%D0%BF%D0%BE%D1%80%D1%8A%D1%87%D0%BA%D0%B0-%D0%B4%D0%B0%D0%B2%D0%B0%D1%88-400-000-%D0%BB%D0%B2", "text": "Мафиотизацията на държавата е процес, продължаващ вече повече от две десетилетия. По време на царското правителство този процес стана институционален, при Станишев стигна до местната власт и мафията превзе общините, а по време на трита мандата на Бойко Борисов, мафията тотално превзе държавата, всички власти и институции. Това пише в анализ от днес гражданско сдружение БОЕЦ. В него се казва още:   Ако допреди десетина години мафията само на закрити свои събирания си позволяваше да казва, че управлява държавата и разпределя ресурсите и (Спомнете си Доган и изказването му за разпределянето на порциите), то днес Бойко Борисов открито демонстрира, че той еднолично разпределя всички порции в държавата, той дава, той раздава и той решава всичко, институциите са само бутафория. Наглите владеят държавата. Как и по какъв начин мафията налага своята власт, как „управлява“ държавата и източва нейните ресурси. На тези въпроси ще отговорим съвсем накратко, ще опишем само най-важните инструменти за контрол и управление, които мафията използва. Мафията, създадена от ДС. На улицата има правила и закони, по които мафията налага своята власт – убийства, рекет, изнудване, бригади за мокри поръчки и т.н. Когато обаче мафията влезе пряко във властта , тези методи остават ефективни, но се обръщат срещу самите тях, защото народа обвинява управляващите за несправяне с тези престъпления, а управляваща е …мафията. И дебелите смениха инструментариума. Замениха бригадите за мокри поръчки с институции и служби, които вършат същата работа, но „по закон“. Не е нужно да трошиш краката на опонента си, просто му пращаш ДАНС или прокуратурата и той е свършен. Не е нужно да му палиш кръчмата или фирмата, просто му пращаш НАП или КПКОНПИ и той е свършен. Всичко в държавата е под контрола на мафията. От милиардите разпределяни от еврофондовете до назначаването на чистачка в детска градина. Всичко! Този контрол се упражнява на няколко нива. ПЪРВОТО ниво са „феодалите“. Това са местните дерибеи, които по места контролират всичко. Има ги във всяко населено място, във всяка община. Отчитат се директно на Цветанов и координират всичко с него. Такъв бе ‘суджука“ от Добрич, такъв е Тошев във Видин, такъв е Калфин в Кюстендил, Тотев в Пловдив и тн. Тези хора са облечени във власт – депутати, кметове, областни управители, те са и областни и общински координатори на ГЕРБ, това са съвременните бригадири на СИК. В огромната си част са бивши ченгета, агенти на ДС и комунисти, няма случайни. През тях минава всяко назначение по места, бизнеса се отчита на тях, те са местните касички на ГЕРБ. От тях текат потоците към Цветанов и Буда. А тези потоци, като се съберат стават пълноводна река. На това ниво се разпределят и малките до средни (няколко милиона) обществени поръчки. Няма честна обществена поръчка, няма честен конкурс, няма честно класиране. Просто няма. Всичко си има цена и тя се плаща в аванс. Искаш обществена поръчка за изграждане на дига на стойност един милион например, плащаш 400 000 и я получаваш. След това плащаш и на разни контролиращи органи, кметове и тн. Остават ти около 300 000, от тях прибираш 200 000 и с останалите правиш някаква имитация на дейност по дигата. До следващият дъжд. И следващите жертви… И после чакаш следващата обществена поръчка за укрепване на същата дига, свлачище, срутище и тн. Така ни краде и убива мафията, това е само един от начините. ВТОРОТО ниво са „посредниците“ . Това са хора, обикновено известни и не толкова известни олигарси, които са топлата връзка между различните кланове на мафията – БСП, ГЕРБ, ДПС, ОП и тн. Известни са със своята „доброта и състрадателност“ Такива са Гергов, Бенчев, Сталийски и тн. Те работят с всички, еднакво добре се чувстват при всяка власт и ролята им е изключително важна. Те поддържат баланса между различните кланове, като правят контактите между тях, потушават недоволството на бизнеса и в същото време следят статуквото да бъде пазено. Доноси, интриги и заплахи са техните инструменти. За разлика от феодалите, те не са толкова на показ и действат зад кулисите. Не забравяйте, че Пеевски почна именно като „посредник“ и стана господар на държавата. На това ниво се разпределят и договарят големите обществени поръчки, разпределят се бизнеси, сфери на влияние и територии. ТРЕТОТО ниво е частният ДАНС на Цветанов. Това са групи, които действат в различните региони и са на пряко подчинение на Цветанов. Професионалисти и наемници, бивши дансаджии, ченгета и барети. По места хората ги познават, макар и да не знаят с какво точно се занимават. Те са специализиран канал за обратна връзка на Борисов и Цветанов, чрез тях следят действията на феодалите и посредниците. Ако някой реши, че може да играе самостоятелно, или спре да плаща нагоре по веригата, групите се задействат. Следват показни акции на ГДБОП, прокуратурата и тн. СЛЕДВАЩОТО ниво са медиите. Още в края на 90-те мафията разбра каква сила са медиите и направи огромни инвестиции в този бизнес. Днес всички медии са под контрола на мафията. Не забравяйте, че Пеевски започна да изгражда своята империя именно с превземането на медиите и налагането на контрол върху разпространението на печатните издания. Изключение правят няколко електронни сайта, като Биволъ, Еврочикаго, Под лупа, Фрогнюз, Зовнюз и още няколко и отделни журналисти, като Люба Кулезич, Иво Божков, Диков и още неколцина. В огромната си част останалите обслужват мафията, като възхваляват Вожда и сипят помия върху нарочените за врагове. Класика и до болка познато. НАЙ -ВАЖНОТО ниво се контролира лично от Борисов. Това е контрола върху прокуратурата, ДАНС, ГДБОП, КПКОНПИ, МВР и още няколко агенции и институции. Назначаването на техните ръководства става само след одобрението на Борисов, Доган, Златев и Пеевски. Споменавам Доган, Златев и Пеевски, макар и да не са пряко в управлението, тяхното влияние е огромно и тяхната роля в управлението ще опиша в друг материал. Назначаването и одобрението на тези хора става лично, на 17-ят етаж в централата на ГЕРБ, или в Банкя. Задължително. Човека-кандидат си плаща, има си определени тарифи, след това дава клетва пред Буда и получава благословията му. Парите обикновено се дават от бизнесмени, които след това очакват (и получават) чадър от тези институции за своята дейност. Всичко се записва, разбира се. Между другото в малкото НДК, където се намира централа на ГЕРБ има камери дори в асансьорите. Това е другото ниво на контрол. СРС-тата. Масово и безогледно се слуша, следи и записва. Винаги е било така, но с напредъка на технологиите и с превземането и на последните независими институции, това се превърна в епидемия. Буквално в мания. НЯМА съд, няма закони, има само жажда за информация и ровене в живота на хората. Цялата тази машина действа и по време на избори. От години българите не избират нищо, изборите са превърнати в едно огромно престъпление, което само легитимира властта на мафията. Така мафията управлява държавата. И това зло може да преборено само от гражданите. На площадите. Никой не може вместо нас да направи това, сами трябва да се преборим за свободата си! БОЕЦ водим тази битка и събираме непримиримите!", "date": "2018.08.10", "title": "Искаш обществена поръчка-даваш 400 000 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385216-%D0%BF%D0%BB%D1%83%D0%B2%D0%B0%D1%82-%D0%BB%D0%B8-%D0%BA%D0%BE%D1%80%D0%B0%D0%B1%D1%87%D0%B5%D1%82%D0%B0-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%B8%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%BD%D0%BE-%D0%BD%D0%B0%D0%BF%D0%BE%D0%BC%D0%BD%D1%8F-%D0%B7%D0%B0-%E2%80%9E%D1%8F%D1%85%D1%82%D0%B5%D0%BD%D0%B0%D1%82%D0%B0-%D0%B0%D1%84%D0%B5%D1%80%D0%B0%E2%80%9C-%D0%BE%D1%82-2003-%D0%B3", "text": "Борисов е уплашен. Толкова уплашен не е бил от февруари 2013, когато заради няколко статисти и малко червена боя подаде оставка за първи път. Всъщност преди пет години Кремъл чрез своите проксита в България свали правителството на ГЕРБ, защото спря Белене. Дали това няма да се случи отново и с третото правителство на ГЕРБ, което взе решение да възстанови строителството му? Не питам сериозно, просто изтъквам потенциалния абсурд Русия да разклати кабинет, който на практика изпълнява основните ѝ искания в двете фундаментални за Кремъл посоки – енергетиката и военно-промишления комплекс. Пресният скандал с Очите/Бенчев наистина има потенциал да свали кабинета, но не заради Белене. Залогът вероятно е контрабандата през Турция, каналите за която са създадени още през 70-те години на миналия век от КГБ и Държавна сигурност с помощта на турската мафия. Зародишът им  Очевидно контролът над тези канали периодично се сменя. И нарочените за смяна се съпротивляват с всички сили. А силите им, както се видя, обхващат всички партии и всички нива на властта. В състояние са да накарат дори един премиер-бабаит да пропусне златна възможност да уязви коленичилия си в поза партер основен опонент. „Ако очаквате да нападна г-жа Нинова, няма да го направя. Решението в такива случаи е веднага гонене, махане, и готово. Местните организации винаги могат да направят някоя беля“, изненадващо миролюбиво каза Борисов на 7 август 2018 при инспекция на строежа на магистрала Хемус. След неговото всеопрощаващо изявление дежурните обвинители на ГЕРБ – Тома Биков и Антон Тодоров, замлъкнаха. Скри се и централният защитник на БСП Кирил Добрев. Медиите, които са под техен контрол, вместо да разчепкат случая, го сметнаха за приключен. Следствието обаче – и в прекия, и в преносния смисъл на думата – тепърва предстои. И тъй като Борисов е изпуснал духа от бутилката, а не е трябвало, сега се опитва да го вкара отново вътре. Днес в обикновено добре информирания за ъндърграунда вестник се появи описание на случилото се, което ми звучи достоверно. Явно събитията са се случили в последователност, обратна на представената ни от МВР и специализираната прокуратура. Акцията срещу бандата на Митьо Очите е била планирана във време, когато разследващите са знаели, че Очите заедно с Бенчо Бенчев и Несрин Узун ще е в Турция, за да стане ясна връзката му с тях. Очите всъщност не е бягал, а е отишъл на купон с любовницата си, организиран от Узун. Заповедта за задържането му от Интерпол и среднощното звънене до турския вътрешен министър е било за драматизъм – или за доказване международното могъщество на Борисов. А може и за двете. Всъщност бандитът е бил косвена жертва, истинската цел са били Бенчев и Узун. Чрез тях е трябвало да стане публично известна симбиозата между БСП, ДПС и престъпния свят, а ГЕРБ да се вживее в ролята на народен обвинител и пазител на морала в политиката. Превантивно или предизборно, скоро ще разберем. Планът е изпълнен перфектно с неволната помощ на много наивните или много самонадеяни жертви. Засечката обаче започва оттук. ГЕРБ тъкмо тръгва да извлича медийните дивиденти от този безспорно скандален случай, и вместо „Напред! На нож!“, вождът дава команда „Отбой!“ Няма как това да е негово лично желание. И като знаем коя партия е атакувана, кой и откъде ѝ дърпа конците, и как този #Кой неведнъж успешно е скърцал със зъби на Борисов, не може да не видим дългата ръка на Москва. Развитието на скандала започва подозрително да напомня за „яхтената афера“ от 2003 г. Тогава на мястото на Очите беше Иван Тодоров-Доктора, на мястото на специализираната прокуратура – главният секретар на МВР ген. Бойко Борисов, а на мястото на Бенчев, Узун и третия още неоткрит общински съветник – министрите на НДСВ Милен Велчев, Мирослав Севлиевски и Пламен Петров. Все още не съм съвсем сигурен кой е на мястото на Спас Русев. Да припомня някои подробности от този забравен скандал. След като на 18 април 2003 г. контрабандист номер 1 – Доктора, бе неуспешно взривен на Цариградско шосе, в багажника на Мерцедеса му криминалистите намериха куфарче с различни скъпи предмети, документи, както и тефтер със списък на хора, на които Докторът е давал пари. Твърдеше се, че са намерени и снимки, направени на яхта в пристанище, оказало се Монако. За снимките не се говореше нищо, докато в. „Труд” не написа за тях. Впоследствие стана ясно, че източник на информацията му е …главният секретар на МВР Бойко Борисов. Тогава той громеше контрабандните канали и западните служби го награждаваха с безброй значки, потупвания по рамото и “Конграчулейшън, дженерал!“ Няколко дни след публикацията в Спас Русев проговори: „Миналата година (2002), беше през ваканцията за 24-ти май, поканих на яхта семействата на Милен Велчев, Мирослав Севлиевски, Пламен Петров и други приятели за кръга на Формула 1 в Монако. Съжалявам, че дадох повод момчетата да бъдат атакувани в една компроматна война”. Пак по същото време Мирослав Севлиевски заяви, че „става дума за кукловоди, които са на много високо ниво, над нивото на самите участници в скандала, а интересите също са били огромни, за да почнат да дърпат конците”. Според Севлиевски целта бил Милен Велчев, тогава финансов министър, но покрай него изгорели той и Пламен Петров. За една бройка да отгърми и Бойко Борисов, който на 20 април 2003 докладва на Симеон за снимките (ако не се лъжа, „Труд“ писа същият ден за тях!), а на 25 април 2003 подаде оставка, която Симеон не прие. След години Борисов призна: „Това е случаят, заради който подадох оставка. „Контрабандист номер 1, Иван Тодоров – Доктора, финансов министър, парламентарен шеф, транспортен министър и перач на пари – ”Амигото”, играят карти на яхта в Монако и гледат заедно състезания! Не можеш да кажеш, че тези хора случайно са се събрали там”. Ами не беше случайно. На 18 юни 2004 г. със съгласието на премиера Сакскобурготски министър Николай Василев продаде 65 % от БТК и третия мобилен оператор „Вивател“ на „Вива Венчърс” за 230 млн. евро при експертна оценка на компанията 1,2 млрд. евро. Тогава се твърдеше, че собственик на „Вива“ е американският инвестиционен фонд „Адвент“, но впоследствие се оказа, че той има само 13%. Скоро телекомуникационната ни компания се озова в ръцете на исландския милиардер Тор Бьорголфсон, който чрез СИБанк, от която притежаваше 34 %, първо купи почти всички акции на БТК, пуснати на борсата, а впоследствие чрез покупката на „Вива венчърс“ – и цялата компания. Западни медии многократно писаха, че капиталите на милиардера идват от руската мафия – не просто „първият милион“, но и парите, които инвестира из цяла Европа. Знаем колко близка е руската мафия до КГБ. Бьорголфсон бе доведен в България от…Спас Русев. „Яхтеният скандал“ бе „оперативно мероприятие“. Ако схемата му се повтаря 15 години по-късно, значи, че отново тече голяма битка между определени групировки, свързани с мафиотски структури, зад които стоят министри, политици, депутати, полицаи, а мощни кукловоди им дърпат конците. Включително на Бойко Борисов. Значи и че кукловодите нямат особено богато въображение. Но с политическа класа и организирана престъпност като българските то не им и трябва. Остава да видим какъв друг залог има освен контрабандата. И в яхтения скандал, и в цариградския, имаше нещо повече от контрабанда. Зад всяко „нещо повече“ в България стои Русия. В комплект с част от „българските“ партии – и може би с участието на арестуваните в Истанбул.", "date": "2018.08.10", "title": "Плуват ли корабчета? Цариградският скандал подозрително напомня за „яхтената афера“ от 2003 г"}
{"url": "http://www.classa.bg/%D1%81%D0%B2%D1%8F%D1%82/item/385217-%D0%BE%D1%82%D0%BA%D1%8A%D0%B4%D0%B5-%D0%B8%D0%B4%D0%B2%D0%B0%D1%82-%D0%BF%D1%80%D1%8F%D0%BA%D0%BE%D1%80%D0%B8%D1%82%D0%B5-%D0%BD%D0%B0-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8", "text": "Истинското име на международния терорист всъщност е Илич Рамирез Санчес. Баща му е венецуелски марксист, който кръщава синовете си Владимир, Илич и Ленин. След престрелка в Париж, при която загиват двама детективи и информатор, полицията съобщава на пресата само името \"Карлос\". То е открито във фалшивите паспорти на стрелеца, съобщава The Guardian. Прякорът \"Чакала\" е последната част от пъзела. През 1975 г. Бари Удхамс намира чанта с оръжия в апартамента си в Лондон. Удхамс живее с бившата приятелка на Карлос и предполага, че оръжията са на терориста. Вместо да се обади на полицията, той се свързва с вестника The Guardian. Репортерът Питър Нийсуанд идва на мястото и забелязва, че на един шкаф стои копие на книгата \"Денят на Чакала\" от Фредерик Форсайт. Така на следващия ден във вестника е поместена статия за Карлос \"Чакала\" - прозвище, което остава и до днес. Проблемът е, че книгата всъщност не е била притежание на терориста, а на самия Удхамс. Прякорите са нещо напълно нормално за света на онези, които са решили да живеят извън закона. И тук не става дума толкова за кодови имена, чиято задача е да крият самоличността на притежателя си, колкото за титла, която да направи престъпника по-разпознаваем и лесен за запомняне. Примери за подобни прякори има във всички нива на престъпния свят – от разполагащите с власт и пари гангстери до серийните убийци, чиито престъпления всяват ужас в обществеността. Често прякорът на престъпниците е медийно дело – начин, с който да се представят зверствата на неразкрит убиец, например, или хитроумна закачка с недосегаемостта на някой мафиотски бос. Подобни редакционни хрумки години наред са имали за цел да продават повече вестникарски заглавия, но освен това те са се лепвали на притежателите им, ставайки по-известни от истинските им имена. Някои от тях дори се радват на това да получат прякор. „Всекидневните имена“ са нещо,  заради което нечия „чудовищност може да избледнее“, коментира пред  Independent  Саймън Коти, преподавател по криминология в университета Кент.  Мафиотските босове нямат против, защото това им помага да се прочуят на местно ниво, а тъй като някои от тях имат сложни имена, понякога прякорът е по-лесният вариант. Да не забравяме и друго - налагането на някой запомня се прякор спомага и за създаването на мит около човека, който го носи. В нашата галерия ще ви видите как някои от най-популярните престъпници в историята са получили своите прякори.", "date": "2018.08.10", "title": "Откъде идват прякорите на популярните престъпници"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385209-%D0%B5%D1%81-%D0%B8%D0%B7%D1%85%D0%B0%D1%80%D1%87%D0%B8-%D0%BE%D0%B3%D1%80%D0%BE%D0%BC%D0%BD%D0%B8-%D1%81%D1%83%D0%BC%D0%B8-%D0%B7%D0%B0-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0-%D0%BD%D0%B0%D0%BF%D1%80%D0%B0%D0%B7%D0%BD%D0%BE", "text": "Европейският съюз е похарчил досега почти 1 трилион долара, за да обедини и сближи континента, като финансира магистрали и влакове на места, където някога имаше само чакълести пътеки. В сегашни долари сумата е повече от осем пъти по-висока от плана „Маршал“, който възстанови Европа след Втората световна война. ЕС купи летища и мостове, трамваи и басейни. Ремонтирани са замъци и средновековни църкви. Но ЕС не успя да купи любов, пише в свой анализ The Wall Street Journal. За притеснение на европейските лидери едни от най-големите получатели на финансиране сега са развъдници на недоволство, препълнени с гласоподаватели, опустошени от културния и политически натиск и заплашващи сближаването на блока. Реконструирана детска градина в Лапи, Полша, се намира в близост до светлосин билборд с надпис „Финансирано от Европейския съюз\". ЕС финансира една пета от бюджета на Лапи, подобрява канализационната му система и изгражда офис комплекс за стартиращи фирми. В същото време местните власти подкрепят най-вече полската управляваща националистическа партия, според която ЕС има предимство над полския суверенитет, като не мисли за  поляците и заплашва религиозните ценности на страната. \"Трябва да има уважение\", казва кметът на Лапи Урсула Яблонска, седнала в кабинета си между флаг на ЕС и разпятие. Ако Полша проведе референдума за Brexit, Яблонска не е сигурна как ще гласува. „Трябва да взема предвид националните ни ценности\", пояснява тя. От 1970 г. насам ЕС прехвърля богатството си извън границите си в мащаб, който рядко се е срещал дотогава, по програми, наречени понастоящем „финансиране на сближаването\". Между 2000 и 2020 г. ЕС е напът да изхарчи около 858 милиарда евро за нуждаещите се региони или страни, избрани, защото тяхната икономическа продукция на глава от населението е под 90% от средното за ЕС ниво. Недоволството произтича отчасти от икономическата криза, която това финансиране не може да успокои, като се има предвид, че парите се разпределят между 28-те държави членки на ЕС. Във всичко това се намесват и по-спорни дебати като тези по въпросите за суверенитета, културната идентичност и уважението. Те се простират от малките градове в най-богатите държави в Европа, включително Великобритания и Франция, до затрудняващи се региони в бързорастящи посткомунистически икономики, като Полша и Унгария. Много от тях са амбивалентни по отношение на строителните проекти и предпазливи по отношение на придружаващите ги условия.", "date": "2018.08.10", "title": "ЕС изхарчи огромни суми за сближаването на континента. Напразно"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385210-nasdaq-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D0%BD%D0%B0%D0%B9-%D0%B4%D1%8A%D0%BB%D0%B3%D0%B0%D1%82%D0%B0-%D1%81%D0%B8-%D0%BF%D0%B5%D1%87%D0%B5%D0%BB%D0%B8%D0%B2%D1%88%D0%B0-%D1%81%D0%B5%D1%80%D0%B8%D1%8F-%D0%BE%D1%82-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Технологичният измерител  Nasdaq Composite  постигна осмия си пореден ден на ръст благодарение на  Amazon  и  Apple.  Това е най-дългата му печеливша серия от октомври миналата година, предава CNBC. Индексът нарасна с 0,04% до равнище от 7891,78 пункта, след като книжата на  Amazon  поскъпнаха с 0,8% и достигнаха най-високото си ниво в историята, а цената на акциите на  Apple  скочи с над 1%. В същото време по-широкият пазар остана почти непроменен.  S&P 500  отбеляза минимален спад от 0,14% до ниво от 2853,58 пункта, като енергийният и финансовият сектор се представиха най-зле. Бенчмаркът на сините чипове  Dow Jones  загуби 74,25 пункта от стойността си до ниво от 25509,50 пункта, а книжата на  Goldman Sachs  поевтиняха с 1,1%.     В началото на сесията  S&P 500  беше само на половин процент от рекордните 2872,87 пункта, достигнати на 26 януари. Широкият измерител приближи рекордната територия, след като силните корпоративни отчети до голяма степен компенсираха притесненията от нарастващото търговско напрежение. Близо 90% от компаниите, включени в индекса  S&P 500 , са обявили резултатите си за тримесечието до момента. От тях 76% са постигнали по-добри печалби от очакванията. Общата печалба на компаниите от индекса през второто тримесечие е нараснала с над 24% спрямо същия период на миналата година. Booking Holdings  и  Norwegian Cruise Line  надхвърлиха очакванията за печалбата си. Акциите на  Norwegian Cruise Line  поскъпнаха с над 4%, докато тези на  Booking Holdings  намаляха заради прогнозата за слаба печалба през третото тримесечие. Но силният сезон на отчетите е засенчен от търговското напрежение. В сряда Пекин обяви, че ще  .  Китайското министерство на търговията обяви мита от 25% върху американски стоки на стойност 16 млрд. долара. Това се случи, след като канцеларията на американския търговски представител съобщи, че   по-късно този месец.  остана непроменен през юли, докато анкетираните от Ройтерс икономисти очакваха ръст от 0,2%. Индексът на цените на потребителските стоки, който е ключов измерител за инфлацията, ще бъде обявен в петък. На валутните пазари индексът на  долара  спрямо кошница от шест основни валути се покачва с 0,56% до 95,58 пункта.  Еврото  отслабва спрямо щатската валута с 0,72% до 1,1526 долара.  Йената  обаче поскъпва леко с – 0,14% до 111,13 йени за долар. На пазара на облигации доходността по  10-годишните  и по  30-годишните американски държавни ценни книжа  намалява съответно до 2,94% и 3,093%. На пазара на суровини цените на  петрола  се доближиха до по-ниските нива от предходната сесия, тъй като ескалиращото търговско напрежение между Китай и САЩ прави по-несигурни перспективити за търсенето на черното злато. Фючърсите върху американския суров петрол  WTI  намаляха с 13 цента до 66,81 долара за барел, като завършиха сесията в четвъртък на ново седемседмично дъно. Фюъчрсите върху сорта  Брент  поевтиняха с 30 цента до 71,98 долара за барел. Цената на  златото  остана почти непроменена след две поредни сесии на ръст, тъй като силният доларов индекс натежа върху възходящата инерция. Контрактите за доставките през декември отбелязаха спад от 1,10 долара до 1,219,90 долара за тройунция.", "date": "2018.08.10", "title": "Nasdaq постигна най-дългата си печеливша серия от октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385211-%D0%B0%D0%BB%D0%B5%D0%BA%D1%81%D0%B8-%D1%81%D1%82%D1%80%D0%B0%D1%82%D0%B8%D0%B5%D0%B2-%D0%B7%D0%B0%D0%BA%D0%BE%D0%BD%D1%8A%D1%82-%D0%B2%D1%80%D1%8A%D1%89%D0%B0-%D0%B4%D1%80%D0%BE%D0%B3%D0%B8%D1%80%D0%B0%D0%BD%D0%B8-%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D1%86%D0%B8-%D0%BD%D0%B0-%D0%BF%D1%8A%D1%82%D1%8F-%D1%81%D0%BB%D0%B5%D0%B4-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5%D1%82%D0%BE", "text": "Правилата важат за едни хора, за други не важат, категоричен е Димитър Ганев, председател на УС на сдружение \"Обществен съвет за пътна безопасност\" „Нормативната уредба е достатъчно драстична, но има една линия в нашето законодателство, че законите се пишат, но никой не ги спазва. За мен това е основният проблем. На дъното стои практиката за двойния стандарт в нашата държава. Текстовете са написани – ясни са, конкретни са, но те важат за едни хора – за други не важат. По тази причина болшинството от водачите считат, че каквото и да се случи, винаги могат да се оправят.\" Това каза в предаването \"Преди всички\" на програма \"Хоризонт\" на БНР Димитър Ганев, председател на УС на сдружение \"Обществен съвет за пътна безопасност\". Запитан защо действащият Закон за движение по пътищата все още не е разделен на три части, Димитър Ганев коментира, че това се случва, но „бавно и на тъмно, без да е ясно политическото задание при изготвянето на тези три законопроекта\" и това според него е тревожното. Първите три оповестени законопроекта според Ганев са съдържали „доста слаби и проблемни текстове\". Той прогнозира, че ще се случат, но е въпрос на време и качество на проектите, които ще се подадат. Като сериозен проблем в административно-наказателната дейност бившият шеф на КАТ и експерт по пътна безопасност Алекси Стратиев очерта практиката след изтърпяване на наказанието да се връща книжката на наркозависими или алкохолици: „Независимо от санкцията, която се налага, ние не можем да изчистим тези, които са употребявали наркотици от участието в пътното движение до момента, в който не се изчистят. В много държави въпросът е решен – на такива хора им се връща свидетелството едва тогава, когато съответната институция докаже, че са чисти и не употребяват дрога.\" Според Стратиев до момента законодателството ни не е предвидило такава уредба и сега е моментът, при обсъждането на новите законопроекти да се посочи коя институция да се занимава с това. Той допълни, че пътните ни полицаи разполагат с най-съвременно оборудване да тестват алкохол и наркотици. Стратиев припомни скорошния случай за загиналото дете в Златоград, блъснато от водач с 20 наказателни постановления и 12 фиша.", "date": "2018.08.10", "title": "Алекси Стратиев: Законът връща дрогирани и алкохолици на пътя след наказанието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385208-%D0%BF%D0%B5%D1%82%D1%8A%D1%80-%D0%B2%D0%BE%D0%BB%D0%B3%D0%B8%D0%BD-%D0%B8-%D0%BD%D0%B0%D0%BA%D1%80%D0%B0%D1%8F-%D0%B7%D0%B0%D0%B5%D0%B2-%D0%BD%D0%B8-%D1%81%D0%B5-%D0%B8%D0%B7%D0%BF%D0%BB%D1%8E-%D0%B2-%D0%BB%D0%B8%D1%86%D0%B5%D1%82%D0%BE", "text": "Това е логичният резултат от крайно тъпата ни \"македонолюбива\" политика в последно време Твърдението на македонския премиер Зоран Заев, че Илинденското въстание е македонско, продължава да бъде най-обсъжданата тема в социалните мрежи. Потребителите са възмутени от липсата на адекватна реакция на българското правителство. Ето какво написа журналистът Петър Волгин*: Крайно унизително е мълчанието на българските институции, както и на премиера Борисов, по повод репликата на \"големия приятел на България\" Зоран Заев, че \"Илинденското въстание е македонско\". Това всъщност е логичният резултат от крайно тъпата ни \"македонолюбива\" политика в последно време. Какво ли не направихме за \"братята-македонци\" - подписахме договор, сдобрявахме ги с Гърция, постоянно им премитахме пътя към ЕС и НАТО....И накрая Заев ни се изплю в лицето... Честно казано, дори не бива да му се сърдим особено много....Вината за създалата се ситуация е изцяло на нашите управляващи, които правят външната ни политика, според спуснатите от Вашингтон опорки. Просто раболепието за пореден път изгони разума... *Позицията на Петър Волгин е публикувана преди изразената днес позиция на премиера Бойко Борисов, който каза, че „Заев трябва да си мери приказките\". „Защото когато дойде до ЕС и ние също трябва да дадем нашето съгласие, ще си спомним за тези неща\", каза премиерът.", "date": "2018.08.10", "title": "Петър Волгин: И накрая Заев ни се изплю в лицето..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385203-%D0%BE%D0%B4%D0%B0-%D0%BD%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%8F-%D0%B0%D0%BD%D1%82%D0%B8-%D1%84%D0%B5%D0%BC%D0%B8%D0%BD%D0%B8%D0%B7%D1%8A%D0%BC", "text": "За първи път попаднах на ежегодното шоу на Victoria's Secret на една Нова година. Малко след 00:00 ч., наздравиците и Дунавското хоро една от националните телевизии предприе изненадващ ход и вместо концерт на \"Планета\", пусна ревю на марката. Партито беше доскучало и се загледах. Дългокраки модели с бутафорни крила, два пъти по-големи от тях самите, се разхождаха по брокатен подиум под звуците на забързана поп музика. Не съм и подозирала, че според съвременния феминизъм, аз си нанасям необратими психически травми, които после ще нося с години. Постепенно обаче започнах да срещам все по-често и по-често израза \"нереалистични стандарти\". Външният вид на облечените (съблечени?) по диамантени сутиени манекенки, както и този на колежките им по списанията бил \"нереалистичен\". Той тормозел модерната жена като я карал да бъде слаба, обезкосмена и с добре подстригана коса, сякаш тези три неща са нещо много лошо. Въпросната фраза набра невероятна популярност, но не спира да ме учудва. Как така една жена е \"нереалистична\"?! Напук на феминистките тези модели са съвсем реални, от плът и кръв. Не са сглобени в южнокорейски завод за смарт технологии. Не са Елза от \"Замръзнало кралство\". Не са Малката русалка. Докато чета съвременни разсъждения на тема феминизъм, никъде не срещам обяснение не е ли по-добре да поддържаш здравето си, вместо да подражаваш сляпо на модерните на деня. Силна пропаганда тече и срещу друг извор на злото - куклата Барби.  Барби е враг номер едно на феминизма, а защо не и на тутраканската междуселищна система. На съвременната феминистка й е много трудно да разбере как така момичетата ще си играят със слаба и красива кукла, вместо с някой пластмасов урунгел. На мен далеч не ми е толкова чудно - куклите са за игра, а не за подражание. В противен случай децата в Русия сигурно щяха да се опитват да ядат други деца, в опит да се превърнат в матрьошки. Съвременната феминистка все пак не е пълен хейтър. Тя например страшно харесва, когато някоя иначе изваяна звезда пусне снимка на случайна стрия или селфи дни след раждането. Тогава тутакси започва да се говори колко \"истинска\" е въпросната знаменитост, все едно преди въпросното селфи е била от папие-маше. Още повече комплименти валят, ако кадрите включват кърмене. Хайди Клум на подиума може да налага нереалистични стандарти за красота, но когато кърми, става много истинска. Фактът, че е все така слаба и красива удобно бива премълчаван. Наскоро една манекенка дори се разхождаше по подиума и кърмеше едновременно с това. Продуцентите го решили в последния момент. Свръх спонтанно, освен лъскав бански за нея, бяха намерили лъскави гащи за бебето и слушалки, които да изолират шума на ревюто. Този струящ \"реализъм\" докара модерните феминистки до повсеместен възторг и бурни аплодисменти. А мен докара до един-единствен въпрос - кога ще дойде четвъртата вълна феминизъм, а с нея и доза нормалност? Защото ако жени в безобразно скъпо бельо и кукли докарват до нуждата от години психотерапия - проблемът не е нито в моделите по бельо, нито в куклите...", "date": "2018.08.10", "title": "Ода на съвременния анти-феминизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385204-%D0%BA%D0%B7%D0%BA-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F-%D1%81%D0%BE%D1%84%D0%B8%D1%8F-%D0%BF%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-%D0%BC%D0%BE%D0%BD%D0%BE%D0%BF%D0%BE%D0%BB", "text": "Комисията за защита на конкуренцията (КЗК) проверява \"Топлофикация София\" ЕАД по обвинения за монопол и злоупотреба с господствено положение на пазара за пренос на топлинна енергия. По-конкретно злоупотребата включва присъединяване на клиенти на топлинна енергия за битови нужди към топлопреносната мрежа в София, което при нелоялни търговски практики може да наруши или предотврати конкуренцията. През 2015-а КЗК установи, че \"Топлофикация София\" ЕАД сключва договори за присъединяване по утвърдени образци, които налагат нелоялни търговски условия. Според тези условия клиентите трябва сами да изградят енергийните обекти (топлопровод, абонатна станция, радиатори), необходими за присъединяването на клиенти на топлинна енергия за битови нужди към топлопреносната мрежа. Освен това потербителите са длъжни да предоставят за безвъзмездно ползване на топлопреносното предприятие изградените от клиента енергийни обекти и да получат заплащане на цената на прехвърлените енергийни обекти в топлинна енергия. Условията са в противоречие с наредбите от Закона за защита на конкуренцията и се налагат едностранно от дружеството. Адресатите на обвинението имат срок от 30 дена, за да предоставят писмени възражения по предявените твърдения. Срокът започва да тече от деня на получаване на определението.", "date": "2018.08.10", "title": "КЗК проверява \"Топлофикация София\" по обвинение за монопол"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385205-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B8%D1%82%D0%B5-%D0%B4%D1%80%D1%83%D0%B6%D0%B5%D1%81%D1%82%D0%B2%D0%B0-%D1%81%D1%82%D0%B0%D0%B2%D0%B0%D1%82-%D0%B3%D0%B0%D1%80%D0%B0%D0%BD%D1%82%D0%B8-%D0%BF%D1%80%D0%B8-%D0%B8%D0%B7%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D0%BF%D0%B5%D0%BD%D1%81%D0%B8%D1%8F", "text": "Има съгласие при приемането на новите текстове за допълнителното пенсионно осигуряване. Това обяви министърът на труда и социалната политика Бисер Петков след среща със социалните партньори, работодателите и дружествата за допълнително пенсионно осигуряване. На нея те обсъдиха промени в Кодекса за социално осигуряване, с които ще бъде уредена фазата на изплащане на пенсиите от допълнителното задължително пенсионно осигуряване. Досега частта \"изплащане\" липсваше в закона. „Новите промени ще са регламентирани в 33 параграфа в Кодекса за социално осигуряване и касаят пожизнената пенсия като основен продукт на Универсалните пенсионни фондове (УПФ)\", посочи Петков и напомни, че правото на допълнителна пожизнена пенсия за старост се придобива при навършване на пенсионната възраст на лицето, която е индивидуална. Министърът уточни, че при условие че има достатъчно натрупвания по партидата, по желание на осигуреното лице се предлага пенсията да се отпуска една година преди навършване на пенсионната възраст. Тя обаче не може да бъде по-малка от минималния размер на пенсията за осигурителен стаж и възраст. Гарантираният размер на допълнителната пожизнена пенсия за старост не може да бъде по-малък от този, изчислен на база сумата на брутния размер на преведените от Националната агенция за приходите осигурителни вноски за съответното осигурено лице, пише в законопроекта. Бисер Петков отбеляза, че първите пенсионери, които ще придобият право на пенсиониране с втора пенсия от Универсалния пенсионен фонд при промени условия в КСО, ще са жени и това ще стане през 2021 година. Мъжете ще придобият това право през 2024 година. Пенсионните дружества ще изплащат и ще гарантират втората пенсия на хората, коментираха и от частните компании. „Дружествата гарантират всяка стотинка, която са получили от държавата – преведените от Националната агенция за приходите осигурителни вноски за съответното осигурено лице \", посочи Даниела Петкова от Асоциацията на дружествата за допълнително пенсионно осигуряване. Тя е на мнение, че съгласуваният законопроект в голяма част удовлетворява частните пенсионни дружества, защото е съобразен с международната практика. Петкова обясни, че рисковете ще се поемат от резервен фонд, за да бъдат гарантирани от загуби дружествата, ако пенсионерът се окаже дълголетник. „Опасност за пенсиите на хората при фалит на пенсионното дружество няма, защото се покриват от резерва\", потвърди Даниела Петкова.         Тя поясни, че въпроси, свързани с капиталовата адекватност на дружествата, ще се решават от Комисията за финансов надзор, защото по някои от тях не е постигнат консенсус при обсъждането им в работната група, която направи предложенията. Според одобрените промени за изплащането на втора пенсия пенсионерът ще може да избира между разсрочено плащане на средствата по партидата си за гарантиран период от време и пожизнена пенсия. „Не при всеки вид пенсия обаче наследниците ще могат да получат парите му\", обясни Даниела Петкова. В проектозакона е записано, че при смърт на пенсионер на УПФ, наследниците му имат право на дължимите средства от пожизнената пенсия от УПФ при еднократно или разсрочено изплащане на остатъка от парите от индивидуалната партида. Когато пенсионерът, който получава разсрочено плащане, няма наследници, натрупаните средства по индивидуалната партида в универсален фонд ще се прехвърлят в резерва за гарантиране изплащането на пожизнените пенсии.", "date": "2018.08.10", "title": "Пенсионните дружества стават гаранти при изплащането на втората пенсия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385206-%D0%BD%D0%BE%D0%B2%D0%B8%D1%82%D0%B5-%D1%89%D0%B0%D1%82%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%BF%D0%BE%D0%BA%D0%BE%D1%81%D0%B8%D1%85%D0%B0-%D1%80%D1%83%D0%B1%D0%BB%D0%B0%D1%82%D0%B0-%D0%B8-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D0%BA%D0%BE%D0%BD%D1%86%D0%B5%D1%80%D0%BD%D0%B8", "text": "Руските финансови пазари се сринаха в четвъртък, след като САЩ обявиха късно снощи нови санкции срещу Русия заради отравянето на бившия шпионин Сергей Скрипал и дъщеря му Юлия във Великобритания, предаде Ройтерс. Те доведоха руската рубла до най-ниското й ниво спрямо долара от две години. След първоначален спад вчера, породен от слуховете за нови санкции, окончателното им  обявяване от Вашингтон доведе до силно понижаване на двата основни индекса на Московската борса. Новите мерки ще влязат в сила от 22 август. Акциите на \" Аерофлот \" се сринаха с 12,2 процента до 98,15 рубли за акция, акциите на \" Банка ВТБ \" се понижиха със 7,6 процента до 0,04221 рубли, а обикновените акции на \" Сбербанк \" - с 5,8 процента до 182,06 рубли за акция. Понижение има и при акциите на \" Мечел \" - с 5 процента до 86,75 рубли за акция, при холдинга \" Ен+\"  с 4,3 процента до 276 рубли, както и при акциите на \" Русал \" - с 3,7 процента до 24,04 рубли. Междувременно Русия заплаши да отговори на новите санкции на САЩ, след като рублата и местните акции поевтиняха, ударени от нарастващото напрежение между двете страни. Отговорът на Русия идва само няколко дни, след като “, които засягат закупуването на големия суверенен дълг и големите държавни банки, за да накажат Русия за намесата ѝ в президентските избори в САЩ от 2016 г., съобщава Bloomberg.  Руската валута и  цената  на държавните облигации започнаха да се понижават рано в сряда, тъй като инвеститорите се притесниха от отделен проектозакон, предложен от американски законодатели, който предвижда санкции за намеса при провеждане на избори  След срещата в Хелзинки от изминалия месец, за която американският президент Доналд Тръмп беше силно критикуван за пропуснатата възможност да попита своя колега Владимир Путин относно предполагаемата руска намеса в резултатите на президентските избори от преди 2 години, Белият дом трябва реши дали да увеличи натиска върху Русия чрез налагане на допълнителни санкции. „Подобни действия са абсолютно лишени от приятелски тон и трудно могат да бъдат определени като нещо конструктивно“, смята говорителят на Кремъл Димитрий Песков. Последните санкции, наложени от САЩ, са по силата на Закона за контрол и унищожаване на химически и биологични оръжия от 1991 г., който налага наказание на страни, които използват химически оръжия в нарушение на международните правила. Първата вълна от нови санкции ще влезе в сила на 22 август.  Целта им е да ограничат експорта на американски стоки и технологии към Русия като от Вашингтон заявиха, че това ще блокира стотици милиони долари от общия износ. Дерогация може да има единствено при космическите полети и при чуждестранните асистенции между двете страни. Отговорът на Русия беше предизвикателен, но показва, че страната ще изчака разкриването на подробностите около плановете на САЩ.     Налагането на нови ограничения може да се сравни с „поведение на полицейска държава“, казва Константин Косачов, председател на комисията за международни отношения към горната камара на парламента. Според руски източници Москва може да отговори на санкциите, като наложи свои ограничения върху търговията със САЩ по силата на закон, приет по-рано тази година. Тези ответни мерки може да включат доставката на ракетни двигатели, необходими на САЩ за космическите полети. „Законът позволява на правителството да предприеме съответните ответни мерки, които ще са подходящи за случая“, смята Димитрий Мезенцев, председател на комисията по икономическа политика км горната камара на парламента, като добави: „Руската икономика е достатъчно голяма и стабилна, за да не се плашим от подобни стъпки“. Добавените санкции от страна на САЩ биха могли да включат ограничаване на дипломатически отношения, забрана за внос на руски гориво и износ на всякакви други стоки и технологии, без да се включват селскостопански продукти, както и лимити по кредити от американски банки. През март САЩ експулсира 60 руски дипломати като част от съвместния отговор с Великобритания на убийството на Сергей и Юлия Скрипал. Тогава Русия отговори с реципрочни мерки, принуждавайки на 60 американски дипломата да напусната страната. Администрацията на британския министър-председател Тереза Мей пък се обяви в подкрепа на американските санкции срещу Русия.", "date": "2018.08.10", "title": "Новите щатски санкции покосиха рублата и акциите на руски концерни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385207-%D0%B2%D0%BC%D0%B5%D1%81%D1%82%D0%BE-%D0%BE%D1%81%D1%82%D1%80%D0%BE-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%B7%D0%B0-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5,-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B8%D1%82%D0%B8%D0%B5%D0%B2%D0%B0%D1%82%D0%BE-%D0%BE%D1%82%D0%BB%D0%BE%D0%B6%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%B2-%D0%B1%D1%8A%D0%B4%D0%B5%D1%89%D0%B5-%D0%B2%D1%80%D0%B5%D0%BC%D0%B5-%D0%B8-%D0%B7%D0%B0%D1%89%D0%BE-%D0%BC%D0%B2%D0%BD%D1%80-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%B2%D1%80%D1%8A%D1%87%D0%B8-%D0%BF%D1%80%D0%BE%D1%82%D0%B5%D1%81%D1%82%D0%BD%D0%B0-%D0%BD%D0%BE%D1%82%D0%B0", "text": "ВМЕСТО ОСТРО ДА ОТГОВОРИ НА ЗОРАН ЗАЕВ ЗА ИЛИНДЕНСКОТО ВЪСТАНИЕ, БОРИСОВ ВИТИЕВАТО ОТЛОЖИ БЪЛГАРСКАТА РЕАКЦИЯ В БЪДЕЩЕ ВРЕМЕ!  И ЗАЩО МВнР ОТКАЗВА ДА ВРЪЧИ ПРОТЕСТНА НОТА?     “Когато дойде време България да изкажа своето становище за присъединяване на Македония към ЕС, ще си спомня тези думи и ще взема своето решение. Независимо дали е казано преднамерено или не, отговорността е на този, който го е изрекъл”… Това каза днес пред журналисти премиерът Борисов, коментирайки изявление на македонския премиер от 4 август, когато в тв интервю Зоран Заев обяви, че “Илинденското въстание е македонско и ако някой гражданин от България иска, нека да го чества…” Ако Борисов си мисли, че с тези безадресни думи се изчерпва задължението му като министър-председател, защитаващ националните интереси и българската история от чужди посегателства, той дълбоко греши. Първото задължение на нашето МВнР е по дипломатически път да реагира на изявлението на Зоран Заев. Което предполага или незабавно връчване на нота на македонския посланик в София, или тази нота да се внесе в македонското външно министерство от нашия посланик в Скопие. Това направено ли е? За съжаление НЕ! От думите на премиера разбираме, че реакцията се отлага далеч във времето, когато ще започнат преговорите на Македония за членство в ЕС. Това ще бъде след година, а най-вероятно – след две. А тогава лидерът на ГЕРБ може и да не е премиер. Борисов удобно забравя, че Македония дори още не е влязла в НАТО и България може и в този момент да блокира нейното членство в пакта. Само е необходимо МВнР да излезе със следната декларация: Докато премиерът Зоран Заев не коригира антиисторическата си позиция, която не е в духа на сключения преди година Договор за приятелство между двете държави, българската страна оттегля съгласието си за членството на Република Македония в НАТО. Защо премиерът ни пропуска тази възможност? Всъщност защо Борисов чака финалната права на македонското еврочленство, когато ще е късно за вето? Защо още сега не предупреди, че и еврочленството на Македония е под въпрос? От какво и от кого се страхува министър-председателят на страна, която членува и в НАТО, и в ЕС и която има легитимното право на вето и за двете организации? Ако в следващите часове ведомството на Екатерина Захариева не връчи нота на македонската страна, ще имаме всички основания да смятаме, че правителството абдикира от конституционното си задължение да отстоява суверенитета и националните интереси на страната. Независимо от следващите стъпки на правителството по този казус, ясно е едно – на първата годишнина от приятелското ръкостискане на Бойко Борисов и Зоран Заев се появи първата сериозна пукнатина в договора за приятелство между България и Македония.", "date": "2018.08.10", "title": "Вместо остро да отговори на Зоран Заев за Илинденското въстание, Борисов витиевато отложи българската реакция в бъдеще време! И защо МВнР отказва да връчи протестна нота?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385202-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F-%D0%BF%D0%BE-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BA%D0%BE%D0%BB%D0%BA%D0%BE-%D1%82%D0%BE%D1%87%D0%BD%D0%BE-%D0%BF%D1%80%D0%B5%D0%B4%D1%80%D0%B0%D0%B7%D1%81%D1%8A%D0%B4%D1%8A%D1%86%D0%B8-%D0%B8%D0%BC%D0%B0-%D0%BA%D1%8A%D0%BC-%D1%80%D0%BE%D0%BC%D0%B8%D1%82%D0%B5", "text": "Последните изказвания на италианския вътрешен министър Матео Салвини, както и спорното изселване на роми от палатков лагер близо до Рим за пореден път привлякоха вниманието на италианците към присъствието на роми в страната им. Това се случва, въпреки че ромите в Италия са относително по-малко в сравнение с други европейски държави. Не за първи път емоциите на масите биват използвани, за да подклаждат дискриминация и настроения, които противоречат на европейските принципи. Салвини се подигра на Европейския съд за човешките права и го обвини в предприемане на мерки, които пречат налагането на законност в страната му. Министърът визира спешната разпоредба, приета от съда на 24 юли, според която изселването на палатковия лагер трябва да бъде незабавно прекратено. Според съда мерките на италианското правителство спрямо незаконния лагер могат да доведат до много по-сериозни щети. Въпреки това на 26 юли над 300 души бяха изгонени и принудени спешно да си търсят подслон. Така условията на живот на етническите малцинства и обществените политики, свързани с тях, отново станаха център на дебати. Поведението на италианските власти има много свои аналози из Европа. Можем да споменем предизборната декларация на унгарския премиер Виктор Орбан, делото срещу бившия румънски президент Бъсеску заради расистки коментари и политиката на Франция по време на мандата на Никола Саркози. Новият италиански вътрешен министър настоява за етническо преброяване на населението. Целта му не би трябвало да е трудна, тъй като според проучване на Pew Research от 2014-а Италия е сред държавите, в които на ромите се гледа в най-лошата светлина. Колко роми има всъщност в Европа? С популация, която се оценява на около 6 млн. души, ромите се оказват най-голямото етническо малцинство на континента. Според Агенцията на Европейския съюз за основните права липсата на надеждни данни колко точно е присъствието и какъв е жилищния статут на ромите сериозно затруднява формирането на политически подход към тях. По някои приблизителни оценки Италия и Франция, където темата за експулсирането е сред най-обсъжданите, процентът на ромите спрямо останалото население е много по-нисък, отколкото в други европейски страни - респективно 0,25 и 6 на сто. В новите държави-членки на Европейския съюз - България, Словакия и Румъния - и в някои страни кандидати за членство като Сърбия и Македония ромското население е над 8% от общата популация. Един на всеки петима европейци не иска ром за свой колега. Опитите на европейските държави да намерят решение на ромския проблем чрез сериозни атаки срещу ромските общности разпространява и засилва негативните емоции сред европейците. Дискриминацията и предразсъдъците са основен елемент от нагласите на европейското население. Изследване от 2015-а на Европейската комисия показва, че ромите са най-дискриминираното малцинство в Европа. Един от всеки петима респонденти изпитва силен дискомфорт от идеята да има колега от ромски произход. Процентът надвишава сериозно негативните емоции към други малцинства - сексуални, религиозни и етнически. Ако данните бъдат анализирани на държавно ниво, държавите от Вишеградската четворка и новите държави-членки на ЕС - България и Румъния - показват най-силно дискриминационно поведение. Въпреки това в страни като Италия и Чехия, където ромите са далеч по-малко, нагласите са доста сходни. Проучване на Евробарометър показва, че докато нетолерантното поведение към други малцинства спада бавно, но постоянно, във всички европейски държави предразсъдъците към ромите не намаляват въобще. Инициативи на европейско ниво не липсват. През годините вече споменатият Европейски съд разработи корпус от юридически теории относно правата на ромското малцинство. През 2011-а Европейската комисия прие рамка от национални стратегии за ромската интеграция като планът е да се справи с проблема чрез образование, наемане на работа и здравни грижи. Но да приемеш тези стратегии не е достатъчно, за да се предотврати евентуално бедствие. Ширещата се дискриминация, която доказва Евробарометър, настройва общественото мнение в подкрепа изселване на палаткови лагери, докато в същото време лошите условия за живот продължават сегрегацията във всички области. В момента е ясно, че въпреки целенасочените усилия на ЕС и на редица неправителствени организации, положението на най-голямото етническо малцинство и нагласите към него на континента не се подобрява. Причините за това са много  като сред тях са липсата на по-категоричен подход от страна на Брюксел, корупция и обща незаинтересованост за справяне с проблема при отделните правителства. В настоящия обществен и културен климат е изключително трудно ситуацията на ромите да се измени. Промяна обаче е задължителна, защото в същността си демокрация означава и защита на малцинствата.", "date": "2018.08.10", "title": "Дискриминация по европейски - колко точно предразсъдъци има към ромите"}
{"url": "http://www.classa.bg/%D1%81%D0%B2%D1%8F%D1%82/item/385199-%D0%BD%D0%BE%D0%B0%D0%BC-%D1%87%D0%BE%D0%BC%D1%81%D0%BA%D0%B8-%E2%80%9C%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89-%D0%B4%D0%B0%D0%BB%D0%B5%D1%87-%D0%BD%D0%B0%D0%B4%D1%85%D0%B2%D1%8A%D1%80%D0%BB%D1%8F-%D1%80%D1%83%D1%81%D0%BA%D0%B0%D1%82%D0%B0%E2%80%9D", "text": "Медиите се концентрират върху незначителни истории, докато игнорират теми като екзистенциалната заплаха от климатичните промени, заявява световно известният политически коментатор     Израел се намесва в политиката и изборния процес в САЩ по безпардонен начин, който далеч надхвърля всякакви усилия, които може да са били направени от Русия, заяви Ноам Чомски в  . В коментара си Чомски обвини масмедиите, че се концентрират върху истории, които според него незначителни, като в същото време игнорират неща като “екзистенциалната заплаха” от климатичните промени. По думите на 89 годишния лингвист и активист, фокусът на щатските медии върху предполагаемата руска намеса в изборите през 2016 г. изглежда “като виц” за по-голямата част от света. “На първо място, ако някой се интересува от чуждестранна намеса в нашите избори, това, което руснаците може да са направили, изобщо не може да се сравнява с нещата, които върши една друга държава – открито, нагло и с огромна подкрепа”, казва Чомски. “Израелската намеса в изборите в САЩ далеч надхвърля всичко, което може да е дошло от Русия – до степен, че министър-председателят на Израел, Нетаняху, може да отиде директно в Конгреса, без дори да информира президента, да говори пред конгресмените, и под масови аплаузи да подкопава политиките на президента – това се случи с Обама през 2015 г.”, добавя той. През март 2015 г., по покана на тогавашният републикански говорител на Камарата на представителите Джон Бейнър, Бенямин Нетаняху говори пред Конгреса за иранската ядрена сделка, чието подписване се подготвяше по това време. В речта си, която бе бойкотирана от част от демократите в Конгреса, той атакува яростно сделката, припомня  . Той се яви в Конгреса без формално да е уведомил Белия дом – нещо, което според някои сведения е вбесило Барак Обама, чиято администрация месец по-късно се присъедини към седемстранното споразумение за ядрената програма на Иран. Нетаняху има далеч по-интимни отношения със сегашния президент Доналд Тръмп, като наскоро   публично, че той го е убедил да се изтегли от споразумението и да наложи отново санкции на Иран. Ноам Чомски отбелязва, че руският президент Путин никога не би могъл да изнесе подобна реч, която е наистина уникален случай за чуждестранен лидер, жлъчно нападащ политиката на щатското правителство от трибуната на Конгреса. “Нима Путин е изнасял реч пред двете камари на Конгреса с призив да преобърнат политиката на САЩ, без дори да информира президента? И това представлява само малка част от това огромно чуждо влияние. Така че ако наистина се интересувате от влиянието на чужди сили върху изборите, има къде да търсите”, казва Чомски. Силата на про-израелското лоби отдаване е един от спорните въпроси във Вашингтон. През 2007 г. Джон Маршеймър и Стивън Уалт публикуваха изследването “И ”, което описва това лоби като “хлабава коалиция от индивиди и организации, които активно работят да насочват външната политика на САЩ в про-израелска насока”. Една от най-изявените групи в това лоби е  , който само от началото на тази година  за промотиране на про-израелски политики. Годишният конгрес на тази организация се е превърнал в задължителна спирка за много политици, набиращи средства и подкрепа за изборните си кампании. Нетаняху е бил гост на конгреса няколко пъти, а през 2016 г. основните говорители на събитието включваха тогавашният вицепрезидент Джо Байдън, бившият държавен секретар Хилари Клинтън и опонентът ѝ в президентската надпревара Доналд Тръмп, губернатор Джон Касич, сенатор Тед Круз и говорителят на Камарата на представителите Пол Райън. В интервюто си пред Democracy Now Ноам Чомски изтъква, че според него основният проблем е фокусирането на медиите “върху въпроси, които са доста незначителни”. “Има далеч по-сериозни проблеми, които са избутани в страни. От всички политики на Доналд Тръмп, никоя не е толкова опасна и разрушителна, колкото политиката му към климатичните промени, към глобалното затопляне”, казва Чомски и изтъква, че това отношение към тези теми представлява реална “екзистенциална заплаха”.   “Това е наистина разрушително. Ние сме изправени пред непосредствена заплаха от огромни щети. Ефектите вече са видни, но това е нищо в сравнение с това, което предстои. Такива проблеми трябва да бъдат обект на дискусии. Вместо това медиите се фокусират върху неща, които според мен са маргинални”, заявява Чомски.", "date": "2018.08.10", "title": "Ноам Чомски: “Израелската намеса в изборите в САЩ далеч надхвърля руската”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385200-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D1%80%D1%85%D0%B8%D0%B4%D1%8F%D0%BA%D0%BE%D0%BD-%D0%BB%D0%B0%D0%B2%D1%80%D0%B5%D0%BD%D1%82%D0%B8%D0%B9", "text": "    В първата половина на ІІІ в., след смъртта на император Максимин, гоненията против християните били прекратени за известно време. Император Гордиан не преследвал вярващите, а приемникът му Филип така ги покровителствал, щото някои историци допускат, че той самият тайно бил приел християнската вяра. С възцаряването на Деций в 249 г. гоненията били подновени със страшна сила. Особено свирепи били те в Рим. Малко били епископите, които не пили чашата на страданията. Така, епископ Фабиан умрял от мъченическа смърт и римските християни останали известно време без епископ. Избраният след това Корнилий бил изгонен, изпратен на заточение и най-после наказан със смърт, загдето не се съгласил да се поклони на езическия идол. Папа Стефан бил убит, когато извършвал божествена служба. За негов приемник бил избран Сикст, мъж учен и благочестив. В това време царувал вече император Валериан , който в първите години от царуването си бил твърде милостив към християните, но след това, подстрекаван против тях от своя съветник Макриан, взел жестоко да ги преследва.     Римският управител хванал папа Сикст и го затворил в Мамертинската тъмница. Дълго го убеждавали да принесе жертва на боговете, но никакви увещания не могли да склонят светия старец да се отрече от Христа. Осъдили го на смърт. Когато го водили да го накажат, Лаврентий, главният от Седемте дякони на Римската църква, се обърнал към него с тия думи: - Къде отиваш, отче, без сина си, архиерею Божи – без своя дякон? Кога без мене си принасял жертва Богу? Вземи ме със себе си! Учителю, вземи ученика си! - Няма да те оставя, сине мой – отговорил му св. епископ. – Аз, старец, отивам на лека смърт, а на тебе ти предстоят по-тежки страдания. След три дни и ти ще дойдеш подир мене, а в това време раздай на бедните останалото имущество! Епископът бил убит, а Лаврентий побързал да изпълни последното му завещание. В това време християнската църква имала обичай да издържа множество бедни. Лаврентий раздал на бедните щедра помощ от парите, пазени в църквата, и сам посветил последните си дни в служба на ближните. Множество християни се криели в пещери и подземия. Лаврентий ги посещавал, носел им храна и дрехи и ги утешавал с думи на любов и вяра. Господ Бог му помогнал да облекчи тяхното страдание, като му дарувал чудотворна сила. Болните се изцерявали, когато възлагал върху тях ръка, и слепи проглеждали. Между това донесли на римския император, че уж Лаврентий изнесъл от църква и скрил богатите златни съдове и други скъпоценности. Управителят заповядал да го заловят и затворят в тъмница. Там го поверили на особения надзор на главния тъмничен началник Иполит. В тая тъмница се намирало голямо множество затворници. Лаврентий им говорил за Христа и чрез името на Господа изцерил някои болни, които се обърнали към Бога. На всичко това присъствал Иполит. Думите на Лаврентий и чудесата, които той извършил подействали и на него. Той познал истината и с целия си дом приел християнската вяра. Управителят призовал Лаврентий на съд. Когато Иполит му известил за това, Лаврентий казал: \"Да вървим, защото и на тебе и на мене се готви мъченически венец!\" И без страх отишъл при управителя. На въпроса на управителя къде са скрити съкровищата, Лаврентий отговорил: \"Дай ми срок от два дни и аз ще ти ги събера и покажа\". Управителят се съгласил. Тогава Лаврентий събрал всички бедняци и сиромаси, които Църквата издържала, представил ги на управителя в определения ден и му казал: \"Ето съкровищата на християнската църква!\" Управителят страшно се разгневил и заповядал да подложат Лаврентий на мъчения. С необикновена твърдост св. архидякон понесъл мъченията. Управителят напразно се старал да изтръгне от него признание в това – где са скрити съкровищата и где се намират християните. Напразно го убеждавал да се поклони на идолите. Най-после той заповядал да донесат най-страшните оръдия за мъчение и като ги посочил на Лаврентий, казал му: \"С всички тия оръдия ще те мъча, ако не изпълниш заповедите ми.\" - Изпълни твоите закани! – отговорил Лаврентий. – Което ти наричаш мъчение, за нас християните то е слава и радост. - Ако е тъй – възразил управителят, - защо тогава не искаш да покажеш криещите се християни? - Ти не си достоен да видиш тия, чиито имена са написани на небесата – отговорил мъченикът. - Посочи ги още сега! – настоянал управителят. – Сам се поклони на боговете, престани да се надяваш на съкровищата, които криеш! Те няма да те спасят. - Христовите раби няма да посоча, а на съкровищата действително аз се надявам – отговорил Лавринтий. - Нима ти се надяваш със сребро да се изкупиш от мъченията? – запитал управителят. - Аз съм раб на Христа и се уповавам на Него – отговорил Лаврентий. – Аз зная, че Той е приготвил небесни съкровища за Своите служители. Управителят заповядал да мъчат светеца. Лаврентий бил жестоко бит и опалван с огън. Но той понасял всичко спокойно, благодарил на Господа и Му въздавал славословия. Един млад войник, на име Роман, като видял неговата твърдост, повярвал в Господа. Бог го удостоил с чудно видение. - Св. Лаврентий – извикал изведнъж Роман, - аз виждам един пресветъл момък да стои пред тебе и да изтрива кръвта от твоите рани! Моля те в името на Христа, не ме оставяй! Когато след изтезанието завели отново св. Лаврентий при Иполит, младият Роман дошъл при него да иска кръщение. Царят узнал за това и заповядал смъртно да накажат младия войник. Заповедта била изпълнена. Същата вечер пак довели Лаврентий при управителя, който отново започнал да го убеждава да се поклони на боговете. - Откъде си родом? – запитал го управителят. - Аз съм родом от Испания – отговорил Лаврентий, - а съм възпитан в Рим. От детинство съм християнин и съм научен на Божия закон. - В това ли се състои Божия закон, да не почиташ боговете и да не се боиш от мъчения? – запитал го управителят. - Моят закон ме е научил да зная и почитам моя Бог, Господ Иисус Христос, и уповавайки се на Него, аз действително не се боя от мъчение. - Поклони се на боговете! – възразил му управителят. – Иначе, ще те мъча цяла нощ. - Тая нощ за мене не е тъмна – спокойно отговорил мъченикът, - тя цяла е озарена от светлина. Управителят заповядал да го бият по устата с камъни. Но като видял, че и това мъчение не скланя Лаврентий да се отрече, казал на слугите си: \"Донесете ми железен одър, за да почива на него тая нощ гордият Лаврентий!\" Донесли одър и желязна скара, турили на нея мъченика, а под нея разпалили дървени въглища. Лаврентий с твърдост понасял ужасното страдание и казал на управителя: \"Знай, че тия горящи въглени готвят на мене прохлада и почивка, а на тебе – вечни мъчения!\" След известно време Лаврентий се обърнал към слугите и им казал: \"Изпекох се вече от едната срана, време е да ме обърнете!\" Всички се чудели на неговото мъжество. През цялото време необикновена радост сияела по лицето на св. мъченик. Той с висок глас славел Господа, благодарял Му и се молел за обръщане на враговете. С тая молитва той предал Богу душата си. През нощта Иполит взел свещените останки на мъченика и с помощта на презвитер Юстин го погребали по християнски обичай – с молитва и псалмопение. Като узнал за това, управителят заповядал да уловят Иполит и да го доведат при него. Иполит заявил смело, че той вярва в Христа. Подложили го на мъчения, които той твърдо понасял, като повтарял само: \"Аз съм християнин!\" Разграбили всичкото му имущество, заловили всичките му слуги, които заявили, че са християни и са готови заедно с господаря си да умрат за своята вяра. Старата Иполитова кърмачка – Конкордия, била измъчвана до смърт; другите му слуги – 18 души били посечени с меч, а самият Иполит бил привързан към коне, които карали да тичат, докато той изпуснал дух. Паметта на св. мъченик Иполит, на св. Конкордия и на всички пострадали с тях се празнува на 13 август, понеже умрели три дни след смъртта на св. Лаврентий. Това станало в 258 година.", "date": "2018.08.10", "title": "Св. мъченик и архидякон Лаврентий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385201-10-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "258 г. - В Рим е изгорен свети Лаврентий Римски.   610 г. - Ислям: Мохамед започва да получава Корана от Господ чрез ангела Габриел.   654 г. - Евгений I е избран за римски папа.   955 г. - Състои се Битката на Лехското поле - решителна победа за Ото I, владетел на Източното Франкско кралство над маджарските вождове Булчу, Лел и Сур.   1500 г. - Португалският мореплавател Диого Диаш открива случайно остров Мадагаскар.   1535 г. - Жак Картие кръщава откритата от него река в Канада Сейнт Лорънс.   1675 г. - Положен е основният камък на Кралската обсерватория в Гринуич.   1792 г. - Френската революция: В Париж тълпата атакува двореца на Луи XVI и арестуват него и семейството му.   1809 г. - Еквадор обявява независимост от Испания.   1821 г. - Мисури става 21-вия щат на САЩ.   1846 г. - Основан е Смитсъновия институт - голям научноизследователски център и най-големият музеен комплекс в света.   1848 г. - От Познан отпътува първият полски влак.       1876 г. - В Онтарио (Канада) е проведен първият в света междуградски телефонен разговор.   1909 г. - Открита е жп линията Левски - Свищов (51 км).   1913 г. - Подписан е Букурещкият договор, който слага край на Междусъюзническата война.   1915 г. - Осъществен е успешен пробен полет на първия български аероплан в Божурище, построен от изобретателя Асен Йорданов.   1920 г. - Първа световна война: Подписан е Севърският договор между държавите-победителки в Първата световна война и Османската империя.   1943 г. - В България е създаден Национален комитет на Отечественият фронт.   1948 г. - В САЩ дебютира първото предаване скрита камера (Candid camera) с продуцент Алън Фунт, след като от септември 1947 с голям успех върви радио предаването скрит микрофон (Candid microphone) на същия продуцент.   1954 г. - В САЩ е забранена комунистическата партия.   1970 г. - Подписана е спогодба за облекчаване на визовия режим между Народна република България и Република Кипър.   1971 г. - Филиалът на Софийския университет „Климент Охридски\" в Шумен прераства във Висш педагогически институт.   1974 г. - Установени са дипломатически отношения между България и Тайланд.   1985 г. - Френските тайни служби потапят кораба Рейнбоу Уориър, принадлежащ на международната екологическа организация Грийнпийс.   1985 г. - Майкъл Джексън откупува за 47,5 млн. долара правата за издаване на песните на Бийтълс.   1987 г. - Официално е открит паметникът 1300 години България, разположен в градинката пред Национален дворец на културата в София.   1990 г. - Апаратът на НАСА Магелан влиза в орбита около Венера и започва да картографира повърхността ѝ.   1990 г. - Дванадесет арабски държави решават да се противопоставят на Ирак с военна сила във връзка с анексията на Кувейт.   2000 г. - Ражда се 6-милиардния жител на планетата Земя.   2001 г. - Кралят на Камбоджа Нородом Сианук подписва закон за създаването на Международен трибунал за престъпленията на режима на Червените кхмери.   2003 г. - Юрий Маленченко става първият човек, който сключва брак в космоса.   2015 г. - С промени в Закона за българското гражданство става възможно 500 000 жители на Република Македония с българско самосъзнание да получат гражданство, само с устна декларация.      ", "date": "2018.08.10", "title": "10 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/385198-airbnb-%D0%B5-%D0%BD%D0%BE%D0%B2%D0%B0%D1%82%D0%B0-%D0%BD%D0%B0%D1%82%D0%BE", "text": "Националната държава е прехвалена. Националната държава е излишна. По-рано тази година говорих с Брайън Чески, съоснователя и главен изпълнителен директор на Airbnb. Той ми разказа как през 2008 година се опитвал да събере 150 хил. долара за идеята си да създаде компания за отдаване под наем на жилища и стаи пряко от човек на човек. Всички му казали, че е луд. Подиграли се на идеята, че хората биха си вярвали достатъчно, за да пуснат непознати в дома си. Присмели се на представата, че тези непознати биха били така любезни или почтени да уважават чуждата собственост. „Airbnb не би функционирала без фундаменталната човешка доброта“, казва Чески. Десетилетие по-късно Airbnb работи в над 190 страни, посрещнала е над 300 млн. гости, а стойността й се оценява на десетки милиарди долари. Всички данни, натрупани от компанията, сочат, че няма големи аномалии по страни от гледна точка на поведенческите модели. Хората от Япония, Бразилия, Нигерия, Русия, САЩ, Мексико и Франция еднакво проявяват уважение и почтеност. Няма изключение от модела, посочва Чески, по скалата на добротата и заслужаването на доверие. Няма врагове. Това е интересно. Чудя се дали не се опитваме да оценим състоянието на света, гледайки към погрешни места. По време на залеза на една ера, както във Виена преди малко повече от век, винаги е мрачно. На фона на новото надигане на национализма и ксенофобията е пълно с примери за проявяване на основните инстинкти на човечеството. Те превземат заглавията. Същевременно обаче се разрастват общностите и споделянето, често отвъд националните граници, чрез платформи като Airbnb, BlaBlaCar и Facebook. Това е дълбокото подводно течение в света и то променя възприятията на милиарди хора. Националната държава е прехвалена. Националната държава е излишна. Може би прехвалването е свързано с излишността. Естественото състояние на политиката става театър. Най-завладяващите актьори, макар и палячовци, просперират. Те се перчат по сцената, декламирайки фантазии. Бръщолевят и сменят курса според посоката на вятъра. Дигиталното подводно течение междувременно остава постоянно. То кара хората всекидневно да действат на доверие, например влизайки в колата на непознат. То високо цени ефективното използване на ресурсите. Отваря света. „Тези платформи са неразделна част от геополитическия пейзаж, защото по определени начини и поради различни причини силата им се приближава до тази, която в исторически план имат националните държави“, посочва Арън Сундарарян, професор в бизнес школата Stern на Нюйоркския университет и автор на книгата The Sharing Economy. „Гледаме към „Фейсбук“ за идентичност. Все повече хора всъщност имат усещане за разбиране на други култури и чувството, че можеш да се довериш на някого, когото не познаваш“, отбелязва той. Може би Airbnb е новата НАТО. Започнах да мисля за това в Унгария по-рано тази година. Унгарският президент Виктор Орбан насърчава нелиберален модел, основан на ксенофобски национализъм. Той просперира. Въпреки това почти всеки унгарец, когото срещнах, дава под наем апартаменти или стаи на непознати чрез Airbnb или други платформи. Моя позната току-що бе дала под наем жилището си на казахстанец. Свързани един с друг, индивидите организират самоотбраната си и това е трансграничната общност. Затворените системи са тези, които убиват. През последните няколко седмици бях в Италия. Италия има ново правителство, чийто десен вътрешен министър Матео Салвини харесва лозунга Primi gli Italiani (италианците на първо място). Оригиналността не е силната страна на днешните протофашисти. Коалиционното правителство е парализирано. То е обект на презрение и присмех, но по-скоро от вида, запазен за лошите комедии, отколкото за някоя истинска заплаха. Свързващото подводно течение може би е по-силно от повърхностното вълнение. Как иначе да се обясни фактът, че светът не падна в пропастта през последните 19 месеца? Разбира се, научихме се, че интернет може да бъде също толкова добър за изграждането на бариери и засилването на разделянето на хора с помощта на алгоритъм, колкото и за свързването им. Научихме, че (противно на идеалистичните декларации) „Фейсбук“ или „Гугъл“ може би са мотивирани по-скоро от изкушението да максимализират приходите си от реклама, като ви отведат до съдържание, което сте посрещали добре в миналото, отколкото от някаква мисия за разширяване на ума. Знаем как ефектът на „ехо стаи“ се увеличава, как тези „ехо стаи“ могат да бъдат непрозрачни и в тях лесно да се вмъкнат руски тролове. Утопичният възглед за интернет се срина. Въпреки това, казва Чески, моделът на Airbnb просперира, „като тласка хората да проявяват по-голямо разбиране и да се приемат един друг“. Той черпи от идеята, спомената от Джордж Пакър в „Ню йоркър“ и приписвана от Бен Роудс, бившият заместник съветник по националната сигурност на Барак Обама, на починалия майстор готвач Антъни Бурдейн и на самия Обама: ако хората просто седнат на една маса и научат нещо един за друг, може би ще успеят да оправят нещата. Вихърът на национализма е срещу споделянето на хляба, историческия порив към справедливост и всичко подобно. Дали това е пазарна корекция или дългосрочна тенденция? Не съм сигурен, но спешно е необходимо да разширим анализа си. Сигурен съм в едно. Както каза Питър Друкър, консултант за управленски стратегии и автор, „най-голямата опасност във време на сътресения не са самите сътресенията, а да се действа по остаряла логика“.", "date": "2018.08.10", "title": "Airbnb е новата НАТО"}
{"url": "http://www.classa.bg/%D1%81%D0%B2%D1%8F%D1%82/item/385192-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D0%B2%D0%B7%D0%B5%D0%BC%D0%B5-%D0%BE%D1%82%D0%B2%D0%B5%D1%82%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BD%D0%BE%D0%B2%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8", "text": "САЩ съзнателно избраха пътя на конфронтацията в двустранните отношения, които вече са практически сведени до нула от собствените им усилия, заяви говорителят на руското Външно Русия ще вземе ответни мерки след обявените от Вашингтон нови санкции срещу Москва заради атаката с нервнопаралитично вещество във Великобритания, заяви говорителката на руското външно министерство Мария Захарова, цитирана от Франс прес и БТА. \"Руската страна ще проучи изготвяне на ответни мерки след този нов неприятелски акт на Вашингтон. САЩ съзнателно избраха пътя на конфронтацията в двустранните отношения, които вече са практически сведени до нула от собствените им усилия\", заяви Захарова на пресконференция. По думите й тези санкции са въведени \"под изфабрикуван предлог\", а условията, които Вашингтон поставя за премахването им, са неприемливи за Русия. \"Властите на нашата страна са пряко обвинени, че са използвали бойното нервнопаралитично вещество \"Новичок\", въпреки че британската страна досега не е могла да предостави никакво доказателство за замесеност на Русия\" в отравянето на бившия руски двоен агент Сергей Скрипал и дъщеря му Юлия през март в английския град Солсбъри, подчерта Захарова. \"Русия изцяло е унищожила всичките си запаси от химически вещества миналата година\", добави тя. Москва иска Лондон да разкрие какви химически вещества се произвеждат във военната лаборатория в Портън Даун, заяви Захарова, цитирана от ТАСС. \"Настояваме британските власти да оповестят данни за извършваната в Портън Даун дейност по синтез на бойни отровни вещества, включително тези, които на Запад получиха названието \"Новичок\". Случайно ли е, че инцидентите със семейство Скрипал в Солсбъри и с двама британци в Еймсбъри станаха в непосредствена близост с химическата лаборатория в Портън Даун? Смятаме, че отговор на този и на други въпроси трябва да даде следствието\", заяви говорителката на руското външно министерство. \"Предвид случилото се смятаме, че позоваването на интересите на националната сигурност от британска страна са неуместни. Ако вземате решение, в което въвличате целия свят, трябва да носите отговорност пред международната общност\", заяви Захарова.", "date": "2018.08.10", "title": "Москва ще вземе ответни мерки срещу новите американски санкции"}
{"url": "http://www.classa.bg/%D1%81%D0%B2%D1%8F%D1%82/item/385193-%D0%B0%D0%B4%D0%B2%D0%BE%D0%BA%D0%B0%D1%82%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D1%80%D1%83%D1%81%D0%BA%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D1%89%D0%B5-%D1%81%D0%B5-%D0%B2%D0%B7%D1%80%D0%B8%D0%B2%D0%B8-%D0%B2-%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5", "text": "Единствената намеса по време на руското разследване е това, че разузнаването е използвало досието на Кристофър Стийл срещу Републиканската партия, казва Рудолф Джулиани Адвокатът на президента на САЩ Доналд Тръмп Рудолф Джулиани предрече, че разследването за руската намеса на изборите в страната, предприето от специалния прокурор Робърт Мюлер, ще рикошира обратно към него, пише Washington Examiner, цитиран от Фактор. „Фитилът на случая няма да изсъска. Той ще се взриви в лицата им\", заяви Джулиани по време на гостуване в телевизионния канал „Фокс Нюз\", коментирайки разследването. Той допълни, че единствената намеса по време на руското разследване е това, че разузнаването е използвало досието на Кристофър Стийл срещу Републиканската партия. Според бившия кмет на Ню Йорк разследването на Мюлер е корумпирано и представлява „един обърнат „Уотъргейт\", защото в случая не президентът е корумпиран, а разследващите го, цитира \"Фокус\". „Може ли изобщо да стане по-лошо? Това е напълно нелегитимно разследване, основано на доклад, на досие, платено от Хилари Клинтън и Демократическата партия, което е истинската намеса\", допълни Джулиани.", "date": "2018.08.10", "title": "Адвокатът на Тръмп: Руската връзка ще се взриви в лицата на разследващите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385194-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B8%D1%82%D0%B5-%D1%81%D1%80%D0%B5%D0%B4-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%E2%80%93-%D0%B6%D0%B8%D0%B2%D0%B8%D1%8F%D1%82-%D0%B4%D1%83%D1%85-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Противно на надгробните слова, които можете да чуете навсякъде по медиите относно девалвацията, деморализацията и пълната изчерпаност и провал на българската душевност, тайно и полека едно много показателно явление упорито се отстоява в живота на нашата нация.           Къде ли не и по какви ли не поводи народът ни реши да пее, танцува, твори чрез всички изкуства, общува, споделя и весели, разбира се и да похапва и пийва юнашки, както си му е редът при груповите веселби. Неувяхналата българска душа намери начин да празнува своето поредно възраждане чрез фестивалите – нещо като по-изискани и културно ориентирани наследници на традиционните събори. Ако изсърфирате из интернет ще разберете, че всъщност страната ни се тресе от фестивали, които едва успяват да се сместят във времето на пролетта и лятото, твърде кратки за развихрения творчески изблик на българите. Графиката по-долу представя резултатите от национално представително проучване реално и истински проведено от агенция Маркет ЛИНКС през м. май 2018 г. сред 1010 човека. Тя показва познатостта, посещаемостта и намерението за посещение през 2018 на част от фестивалите в България.    Всъщност, то няма претенциите да измерва успешността на фестивалното движение у нас. По-известните фестивали са поставени като база за сравнение за нивото на популярност, която набира едно относително ново явление – фестивалите сред природата, които се появиха отпреди 10-на година.    Те стават сборна среща на една алтернативна общност – представителите на нова ценностна парадигма или поне заявяващите, че се числят към нея. Как да ги наречем – „хората на новото време\" или „хипитата на 21 век\", или „зелените\", или „еко хората\", или ...трудно е да им се лепне етикет, защото те са доста различни.     Настоящата публикация няма за цел да рекламира алтернативните фестивали сред природата, а да обърне внимание на социално явление, което набира сила и при което, очевидно, комерсиалната цел е на много заден план. Разбира се, и там има вход и се купуват и продават разни неща - основно ръчни прозведения и прясно приготвени храни. Но докато повечето културни и развлекателни фестивали се спонсорират от общините или рекламиращи се фирми и имат за цел повишаването на имиджа и приходите на местния бизнес и население, фестивалите сред природата нямат такава цел.      Те се случват сред природни местности, замислят се от чудаци и се сътворяват основно от доброволци. Като теглят чертата накрая, всички са предоволни ако завършат нула на нула – т.е. с поне покрити разходи.      Очудващото е, че упорството на чудаците-доброволци да случват тези трудни за организиране събития не отслабва с времето.   На пръв поглед музиката е основният повод за събирането на тази нарастваща общност от хора, които споделят общи идеи и светоусещане.      Да, там можете да чуете уникални групи, представящи различни стилове, сред които, като че ли най-голяма възхита привличат музикантите, преплитащи традициите на фолклора с модерния саунд.     Много от тези групи имат публика, но нямат сцена... и тогава ентусиастите просто им я построяват. Но, музиката е фонът, на който се случват тези срещи и допринася за магията, но истинските причини са много по-дълбоки и показателни.   Беглика фест, най-големият фестивал сред природата, символизира парадигмата на новото време, свързана с връщането назад към земята, опазване на природата, човешкото сътрудничество и споделяне и, съответно, събира хората, които вярват в тези ценности.      Фестивалът \"GOATMILK Фестивал на спомените\" в Горна Бела Речка и този в село Долен постигат съживяване на западнали, затънтени места чрез сътрудничество с местното население. Фестивалът WakeЪп!, от тази година   прекръстен на \"Експеримент: Събуди се!\", призовава към пробуждането на човечеството и като цяло има по-философско и езотерично звучене. „Въздухария\" е Фестивалът на свободния полет – и на тялото, и на душата и събира „свободни, толерантни и интересни хора\". Фестивалът „Боровинкови нощи\" на хижа Амбарица предлага на лунна светлина театрална постановка и класическа музика и организира подпомагането на благотворителна кауза за възстановяване на въжената линия до хижата.   Ако искате вярата ви в българите да се върне или вдъхнови, посетете някой от тези общностни фестивали. Без да страхувате, че сте много различни и може да останете неприети. Фестивалните хора там са приветливи, миролюбиви, отзивчиви и изненадващо трезви, нищо че голяма част от тях са облечени странно – маскарадно-ексцентрично или клошарски.    По поляните седят, разговарят или пеят различни групички, към всяка от които можете да се присъедините. Може да се увлечете във внезапно развихрилите се по сред бял ден танци с развети коси и да пропуснете голяма част от програмата. Но дори и през всичките фестивални дни просто да се излежавате на поляната в плен на Магията и да наблюдавате човешкия мравуняк, ще сте обзети от щастието да сте част от едно невероятно цяло. Фестивалите сред природата, обаче, са нещо повече от един голям купон. Там наистина има различни интересни и полезни забавления, не само приятни за преживяване, но от които може и да научите нещо ново. Можете дори да чуете изказванията на някой заместник министър на образованието или кмет, или презентациите на различни специалисти, които говорят за промените в обществото, алтернативните валути, здравословното хранене, еко строителство, биодинамично земеделие и т.н. Без екран и пауър пойнтски презентации - просто като разговор в кръг под шарените сенки. С течение на времето фестивалите сред природата промениха и формата си – купонджиите хипари вече станали родители, сега идват с децата си, и не искат музиката неистово да трещи денонощно. Тишината също им стана ценна. Тишинавтите на Беглика феста ще ви заведат на своя безмълвен остров и ще ви държат в мълчание докато ...дойде следващата група. В тези фестивали задължително има кътове-детски градини, както и доста други занимания и забавления за деца. Децата станаха втората важна фестивална група. Много съвременни продукти се кичат с титлата ЕКО. Еко фестивалите наистина се опитват да минимизират негативното въздействие от събирането на много хора на едно място. Компостни тоалетни, разделно събиране на отпадъците, компостер за органичните отпадъци, канчета и чаши за многократна употреба. И колкото и да е странно, като че природата се отплаща. Доказан факт е, че за 10 години на Беглика, никой не се е наранил сериозно, въпреки че босите крака са много, не се е удавил, въпреки язовирът си е язовир, не е бил ударен от гръм, въпреки че е имало не една гръмотевична буря, никой не се сбил с никого, въпреки че се продава бира и, все пак, хората са много и различни. Тези фестивали се сътворяват с героичните усилия на много доброволци. Какво кара тези младежи вместо да отидат на бригада в чужбина или да се хванат някъде на добре платена сезонна работа да подарят част от лятната си свобода и сили за да построят, подредят и поддържат доста големи пространства при трудни условия, за да може общността да се наслаждава на всички музикални изпълнения, уъркшопи, дискусии, храни, спортни и културни забавления? В наше време не много дейности могат да ти създадат усещането, че извършваш нещо значимо.    Да участваш в случването на такъв фестивал очевидно е наистина голямо и силно, то те променя за цял живот. По думите на един доброволец „То не се обяснява. То се преживява. Който е бил, цяла година чака следващия фест\". И така: дали като доброволец или като посетител, идете на поне един от фестивалите сред природата. Това ще ви промени.    Ако не сте успели да се събудите на „Експеримента:Събуди се!\", да хапнете боровинки на „Боровинковите нощи\", все още има време да се стегнете и да поставите един заключителен акорд на лятото с десетия рожден ден на Беглика в края на август, или с „Въздухария\" – в началото на септември.", "date": "2018.08.10", "title": "Фестивалите сред природата – живият дух на България"}
{"url": "http://www.classa.bg/%D1%81%D0%B2%D1%8F%D1%82/item/385195-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D1%80%D1%8A%D1%81%D1%82%D0%BD%D0%B8%D0%BA%D0%B0-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D1%8E%D1%80%D0%B8%D0%B9-%D0%B5%D1%81%D0%B8%D0%BD,-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BA%D0%B0%D1%82%D0%BE-%D1%81%D0%B0%D0%BC%D0%BE%D1%81%D0%B2%D0%B0%D0%BB", "text": "Заедно с него са задържани още шест души, членове на организирана престъпна група, оглавявана от него В Москва е задържан един от най-големите криминални авторитети на Русия по прякор Самосвал, предава Канал 3. Юрий Есин е бил арестуван от сътрудници на московската полиция и Федералната служба за сигурност по обвинение за изнудване и мошеничество. Заедно с него са задържани още шест души, членове на организирана престъпна група, оглавявана от Самосвал. Юрий Есин се смята за кръстник на руската мафия. Първото си наказание той получава още, докато е на 14 години през 1965 година. Тогава той е осъден на четири години излежаване на наказанието в колония за непълнолетни. Междувременно създава собствена банда, която става известна сред полицията под името \"Трета смяна\". Бандитите, начело с Есин, ограбвали работници, които се прибирали от вечерните си смени. В началото на 90-те години мафиотът напуска Русия и се мести в Европа, където нееднократно е задържан по обвинения за връзки с руската мафия. След поредния арест в Италия през 1997 година по обвинение в препиране на 6 млрд. долара от престъпни доходи Есин се връща отново в Русия. Към настоящия момент се извършват оперативно - следствени мероприятия.", "date": "2018.08.10", "title": "Арестуваха кръстника на руската мафия - Юрий Есин, известен като Самосвал"}
{"url": "http://www.classa.bg/%D1%81%D0%B2%D1%8F%D1%82/item/385196-%D1%80%D1%83%D1%81%D0%B8%D1%8F-%D0%BD%D0%B0%D1%80%D0%B5%D1%87%D0%B5-%D0%BD%D0%B0%D1%82%D0%BE-%E2%80%9E%D0%B1%D0%B5%D0%B7%D0%BF%D0%BE%D0%BB%D0%B5%D0%B7%D0%B5%D0%BD-%D0%B1%D0%BB%D0%BE%D0%BA%E2%80%9C-%D1%81%D0%BB%D0%B5%D0%B4-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BE%D1%82%D0%BA%D1%8A%D0%BC-%D0%B5%D1%81%D1%82%D0%BE%D0%BD%D0%B8%D1%8F", "text": "Министърът на отбраната на Естония Юри Луйк заяви, че заради случайния пуск на ракетата, пилотите на испанските ВВС са временно отстранени от патрулни полети над Балтийските републики Руското външно министерство нарече Северноатлантическия съюз един безполезен блок след инцидента със случайното изстрелване на ракета въздух-въздух от испански самолет над Естония. Това изявление бе публикувано в сряда в акаунта на руското външно министерство в социалната мрежа „Туитър\", цитирано от TACC и Агенция \"Фокус\". \"Казахме, че военният блок на НАТО е безполезен\", отбеляза министерството в социалната мрежа. Във вторник естонските въоръжени сили съобщиха, че самолет Eurofighter на Испанските военновъздушни сили базиран в Естония, по време на полет погрешно е изстрелял ракета клас \"въздух - въздух\" AMRAAM. Според информацията инцидентът е станал в 15:44 часа в зоната на тренировъчни полети над село Пангоди. Естонските власти посочиха, че веднага е бил активиран режим на самоунищожение, който е трябвало да ликвидира снаряда още във въздуха. Въпреки това, ракетата все пак би могла да падне на земята на около 40 км северно от Тарту. Междувременно министърът на отбраната на Естония Юри Луйк заяви, че заради случайния пуск на ракетата, до изясняване на всички обстоятелства около инцидента, пилотите на испанските ВВС са временно отстранени от патрулни полети над Балтийските републики. Според него инцидентът със случайното изстрелване на ракета от един от самолетите предизвиква само „съжаление\". „Това е рядък инцидент. Пилотите на испанските ВВС са отстранени от полети до изясняване на всички обстоятелства. Мисията им ще се продължи от португалски военни\", заяви министърът и допълни, че „безопасността е най-важното\".", "date": "2018.08.10", "title": "Русия нарече НАТО „безполезен блок“ след случайно изстрелване на ракета откъм Естония"}
{"url": "http://www.classa.bg/%D1%81%D0%B2%D1%8F%D1%82/item/385197-%E2%80%9E%D1%83%D0%BE%D0%BB%D1%81%D1%82%D1%80%D0%B8%D0%B9%D1%82-%D0%B4%D0%B6%D1%8A%D1%80%D0%BD%D1%8A%D0%BB%E2%80%9C-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D1%81%D1%80%D0%B5%D1%89%D1%83-%D0%BE%D1%82%D1%80%D0%BE%D0%B2%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "„Обединени срещу отровата на Путин“ е заглавието на редакционен коментар на „Уолстрийт джърнъл“ по повод решението на Вашингтон да наложи нови санкции на Москва заради опита за убийство с нервнопаралитично вещество на Сергей Скрипал и дъщеря му в английския град Солсбъри през март т.г. Вестникът подчертава, че голяма заслуга за това решение има председателят на комисията по външни работи към Камарата на представителите Ед Ройс, който е подтиквал администрацията да предприеме действия по случая. Неуточнените мерки, които предвиждат забрана на износ за Русия на „стоки и технологии“, свързани с националната сигурност, са взети въз основа на американски закон за контрол върху химическите и биологическите оръжия. „Уолстрийт джърнал“ изказва предположението, че Белият дом може би не е бил склонен да се позове на този закон от 1991 г., защото той е доста строг и не дава на администрацията пространство за маневриране. Законът включва при неизпълнение на някои условия от страна на санкционираната страна последващи санкции като забрана на руски авиокомпании да летят до САЩ и намаляване на нивото на дипломатическите отношения. Всекидневникът констатира, че атаката в Солсбъри е променила отношението на британското правителство и общественост към Русия и че Кремъл е пренебрегнал нормите на шпионажа – да не убиваш агенти, освободени при размяна на шпиони. След срещата на върха в Хелзинки, на която президентът Доналд Тръмп беше толкова внимателен с Владимир Путин, новите санкции са полезно послание към Москва, че безразсъдното поведение има своята цена, заключава „Уолстрийт джърнал“. По същата тема „Вашингтон пост“ коментира, че новите санкции за пореден път показват несъответствието между примиренческия тон на Тръмп към Русия и твърдата позиция, заемана от мнозина в Конгреса и в собственото му правителство. Вестникът подчертава, че Тръмп се е съпротивлявал на настояванията от членове на Конгреса да наложи нови санкции на Москва заради намесата й в американските избори и други провинени. Но в случая с използването на бойно отровно вещество в нарушение на международните норми изглежда президентът не е имал избор, смята изданието. То цитира неназован източник от Държавния департамент, според когото няма противоречие между опитите на Тръмп да подобри отношенията с Русия и санкциите, поискани от Конгреса. „Това не е въпрос за политиката на Русия, а за прилагането на закони, одобрени от Конгреса“, казва той и обяснява: „Тук не става дума за това, че различни части от администрацията вървят в различни посоки. Ние всички сме една администрация и всички тук четем една и съща страница […]. Към Русия сме твърди, но същевременно сме доста ангажирани с работа по поддържането на отношенията, защото в случая залогът е много сериозен. Работим по общите неща, където това е възможно, и викаме при нарушение, когато това е необходимо“. Източникът твърди, че държавният секретар Майк Помпейо се е забавил толкова дълго с констатацията си, че Русия е в нарушение на закона от 1991 г. защото въпросът бил „изключително сложен“. През 2017 г. същата администрация наложи нови санкции на Северна Корея след химическа атака на международното летище в Куала Лумпур, при която бе убит Ким Чен-нам, низвергнат брат на севернокорейския лидер Ким Чен-ун. „Вашингтон екзаминър“ хвали администрацията на Тръмп за решението да наложи допълнителни санкции срещу Русия, тъй като те са „уместен отговор на изключителната агресия на руското правителство в две атаки на британска територия по-рано тази година“. Според списанието с отказа си да предаде на Лондон заподозрените извършители на нападението в Солсбъри Кремъл фактически признава причастността на своите служби към нападението с нервнопаралитичен газ от групата „Новичок“. Но новите санкции не са само налагане на отговорност, а и сигнал за Путин, че неговата агресивна театралност има последствия. Те показват на руския президент, че не бива да бъде толкова убеден, че може да руши стабилността на Запада, без да понесе сериозни наказания. В крайна сметка обявеното вчера решение на Вашингтон не е само спирачка за Путин и подкрепа за съюзника Великобритания. То е важен знак, че САЩ няма да търпят използването на химически оръжия. А по въпроса дали такива оръжия са били използвани в Сирия най-големият нарушител в света е именно Русия, заключава „Вашингтон екзаминър“. РБК: Външната политика на Путин се харесва все по-малко на хората в Русия Подкрепата за външнополитическия курс на Кремъл е спаднала за година и половина с 6 на сто. Според анкета на социологическия център „Левада“ през март 2016 г. 22 на сто от запитаните са посочили външнополитическия курс на президента Владимир Путин за положителна страна на управлението му, а през юли 2018 г. това мнение са изразили само 16 процента. В отговор на въпрос какво харесват у Путин и какво – не, доста повече жители на Русия са нарекли Путин опитен политик – 49 на сто срещу 33 процента преди година и половина. Сега 30 на сто от анкетираните подчертават, че руският лидер е „енергичен и решителен“, 22 на сто смятат, че е прозорлив политик. Намалял е обаче броят на хората, убедени, че президентът брани националните интереси на Русия – сега така смятат 17 на сто от участниците срещу 25 процента през 2016 г. Най-честият отговор на въпроса какво не харесват у Путин остава същият – „че е свързан с едрия капитал“. Така заявяват 17 на сто и тази година, и преди 18 месеца. Посочват се и други причини за недоволство от Путин – „чужди са му народните интереси“ (16 на сто) и „поддържа връзки с корумпирани политици“ (14 процента). В Русия е нараснала умората от външнополитическия дневен ред, отбелязва Денис Волков от „Левада“. „В много от последните анкети хората казват: стига сме помагали на всички, трябва да помогнем на себе си, хайде да не харчим пари за другите страни, по-добре е да ги похарчим у нас“, казва той. Лента.ру:Новите антируски санкции на САЩ пак сринаха рублата Снощи доларът и еврото повишиха курса си спрямо рублата, след като Държавният департамент обяви, че САЩ налагат на Русия нови икономически санкции, пише електронният вестник. По данни към 23.59 ч. московско (и българско) време поскъпналият долар бе стигнал 65,55 рубли, а еврото – 76,12 рубли, посочва той, като се позовава на РИА Новости. След като през март в Солсбъри бяха отровени бившият руски двоен агент Сергей Скрипал и дъщеря му, САЩ установиха, че руското правителство е използвало химическо или биологическо оръжие в нарушение на международното право. Съгласно американския закон за химическите оръжия това води до налагане на икономически санкции, които вероятно ще влязат в сила в края на месеца, заяви в комюнике говорителката на Държавния департамент Хедър Науърт. Руското посолство в САЩ заяви, че смята новите санкции за „драконовски“ и обявени „под измислен предлог“, пише „Известия“. Руските дипломати не са получили доказателства от американска страна. Предложили са да бъде публикувана кореспонденцията им с Държавния департамент по „случая Скрипал“. Вашингтон не е отговорил, допълва „Ведомости“. Според пожелал анонимност висш представител на Държавния департамент, говорил пред журналисти, новите санкции ще засегнат на практика всички руски държавни предприятия, а в тях са заети близо 40 на сто от работниците, посочва вестникът в друг материал. По думите на служителя ефектът от новите ограничения може да обхване до 70 на сто от руската икономика, при все че тези данни може да не са съвсем точни, допълва „Ведомости“. Санкциите ще оставят Русия без електронни устройства заради Солсбъри, тревожи се „Московский комсомолец“. Ако до 3 месеца Русия не гарантира, че в бъдеще няма да използва химически и биологически оръжия, ако не допусне инспектори от ООН за проверка, властите на САЩ може практически да спрат износа и вноса на стоки от Русия, твърдят онлайн изданията „Реалное время“ и Ар Ти Ви Ай. Печатът припомня вчерашни изявления на висш представител на Държавния департамент, според когото предвидените санкции засягат износа на електроника и оборудване, свързани с националната сигурност, но ще се прави изключение за космическото сътрудничество и други области – всеки случай ще се преценява отделно. След въвеждането им Русия ще разполага с 90 дни, за да гарантира, че повече няма да използва химически оръжия и да разреши инспекции от страна на ООН и други международни организации. Ако това не стане, ще бъде наложена втора поредица, „по-драконовски“ санкции, включително руски авиокомпании да не бъдат допускани до американските летища и дори да бъдат преустановени дипломатическите отношения между Москва и Вашингтон.", "date": "2018.08.10", "title": "„Уолстрийт джърнъл“: Обединени срещу отровата на Путин"}
{"url": "http://www.classa.bg/%D1%81%D0%B2%D1%8F%D1%82/item/385189-7000-%D0%B4%D0%B5%D1%86%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D1%81-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B4%D0%B5%D1%82%D1%81%D0%BA%D0%B8-%D0%BD%D0%B0%D0%B4%D0%B1%D0%B0%D0%B2%D0%BA%D0%B8", "text": "Германски градове бият тревога. Те изплащат все повече детски надбавки на българи и румънци, без да е ясно дали въпросните деца изобщо съществуват. Измамите, с които се източват социални  облаги, са огромни.               На Сьорен Линк направо му кипва, когато минава покрай задръстените от смет предни дворове в няколко квартала на Дуисбург. „Тук живеят около 19 хиляди души от България и Румъния - синти и рома. През 2012 бяха само 6 хиляди\", казва социалдемократът, който е кмет на града в Рурската област. Той обяснява, че съседите все повече се оплакват от планините отпадъци, от шума и от нашествието на плъхове. Част от тези нови граждани на Дуисбург пристигат не защото градът кой знае колко ги привлича, а заради германските детски надбавки: по 194 евро за първите две деца, по 200 евро за третото дете, а за всяко следващо по 225 евро на месец. Гражданите на държави от ЕС имат право на детски надбавки в онази държава от ЕС, в която живеят и работят. Всички досегашни опити за реформа на този европейски регламент се провалиха. Получаването на детски надбавки в Германия става изключително лесно. Достатъчно е семейството да се регистрира адресно в страната. Тази регистрация автоматично се препраща към Семейната каса, там проверяват дали семейството действително има регистрирани деца и започват да изплащат надбавките. „Дали децата живеят в Германия, дали живеят в Румъния или България, дали изобщо съществуват, това вече е съвсем друг въпрос\", възмущава се кметът Линк. Федерацията на германските градове също констатира наличието на проблем. Изпълнителният ѝ директор Хелмут Деди обаче изрично подчертава: „Повечето хора от Югоизточна Европа са добре интегрирани.\" Има, примерно, отлично обучени болногледачи от Полша, без които в редица старчески домове би настъпила криза.   Стряскащи цифри И все пак, оповестеният сега ръст на изплатените детски надбавки в Германия е стряскащ. „През юни 2018 г. детски надбавки са били изплатени на 268 336 деца, които живеят извън Германия – в държави от ЕС или от Европейското икономическо пространство\", обяснява говорител на германския финансов министър Олаф Шолц. Ръстът е над 10 процента в сравнение с края на миналата година. Най-много германски детски надбавки се насочват към Полша, следвана от Чехия, Хърватия и Румъния. Годишно германската Семейна каса превежда 600 милиона евро детски надбавки на семейства, които не са германски граждани, 343 милиона отиват по сметки извън Германия. Откакто влезе в сила свободата на придвижване за източноевропейците, рязко се повиши и броят на децата в чужбина, които получават германски детски надбавки. В края на юни 2018 година германски детски надбавки получават 18 850 деца в Румъния и около 7000 деца в България. Много трудно е да се докаже дали в някои случаи не става дума и за измами. Кметът на Дуисбург Сьорен Линк и общинските власти са изработили специална схема срещу злоупотребите. „Трябва да пресушим престъпното блато на трафикантите, които подмамват хора от България и Румъния и ги настаняват тук в западнали жилища, в които никой германец не би искал да живее\", обяснява той. В много случаи наемодателят се явява в двойна роля: и като работодател, реален или фиктивен. „Открили са пазарна ниша: срещу главозамайващи наеми дават съвършено запуснати жилища, които всъщност вече са необитаеми, а после общината изплаща на наемателите детски надбавки и други социални помощи.\"   В Дуисбург масово се нанасят ромски семейства от България и Румъния   Напълно неясно е колко пари в крайна сметка остават за организираните бандити. Детските надбавки се изплащат централно от германските власти, но общинските власти трябва да доплащат за жилищните разноски. А най-големият проблем е застрашеният социален мир – този проблем само налива вода в мелницата на дяснопопулистката партия „Алтернатива за Германия\". Преди време медиите информираха за един скандал в Бремерхафен, където са били изплащани социални помощи въз основа на фиктивни трудови договори, представени най-вече от български граждани. Щетите, нанесени на социалните каси там, възлизаха на 5,5 милиона евро. В отговор на запитване на „Алтернатива за Германия\" германското правителство съобщи, че няма статистика за измамите с детски надбавки в цялата страна. Специалистите обаче твърдят, че в общините непрекъснато се представят фалшифицирани актове за раждане на несъществуващи деца, както и училищни уверения за деца, които изобщо не живеят в Германия. Финансовото министерство признава, че в тези случаи изобщо не е ясно в коя държава живеят децата, получаващи надбавките.   Натиск за реформи   Сегашната лидерка на ГСДП Андреа Налес добре познава проблема още от времената, когато беше министърка на труда и социалното дело. Тя смята, че едно от възможните решения е така наречената „индексация\", тоест – детските надбавки да се приведат в съзвучие с равнището на детските надбавки и на разноските за живот в съответната държава. Годишно това ще спестява на Германия стотици милиони евро. Кметовете на няколко общини обаче нямат повече търпение и увеличават натиска. Заедно с кмета на Фюрт Томас Юнг, дуисбургският кмет Сьорен Линк призовава управляващата коалиция и канцлерката Ангела Меркел да вземат мерки, включително и в рамките на ЕС. „На карта е заложено доверието на хората по места, които всекидневно се сблъскват с проблема\", казва Линк и уточнява, че тази тенденция противоречи изцяло на идеята за свободата на придвижване. Защото свободата на придвижване означава да си търсиш работа и в други държави от ЕС, а не да се внедряваш в социалната система и източваш държави пари.", "date": "2018.08.10", "title": "7000 деца в България – с германски детски надбавки"}
{"url": "http://www.classa.bg/%D1%81%D0%B2%D1%8F%D1%82/item/385190-%D1%80%D1%83%D0%BC%D1%8A%D0%BD%D1%86%D0%B8%D1%82%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%B8%D1%81%D0%BA%D0%B0%D1%82-%D0%BA%D1%80%D0%B0%D0%B9-%D0%BD%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%BB%D0%B0-%D0%B2-%D0%B1%D1%83%D0%BA%D1%83%D1%80%D0%B5%D1%89", "text": "На румънците в чужбина им дойде до гуша от произвола на правителството в Букурещ. Те внасят в страната по 3 млрд. евро годишно и сега под мотото #rezist се събират румънската столица на протест срещу властта.               Към западните румънски граници се е устремила лавина от автомобили с британски, испански, италиански и германски номера. Румънците в цяла Европа вече от седмици се уговарят в социалните мрежи да заминат през лятната си отпуска за Букурещ, където на 10-ти август да демонстрират пред правителствената резиденция в подкрепа на правовата държава. Такъв протест на хора, събрали се от чужбина, досега не е имало в ЕС. Близо 4 милиона румънци живеят, работят или следват в различни европейски страни – това са 20% от населението на страната. Те следят какво става в Румъния по румънски телевизионни канали, но най-вече чрез социалните мрежи. В мрежата, включително и във Фейсбук-профила на ДВ, те критично коментират постоянните опити на така наречената социал-либерална коалиция и на всемогъщия кукловод Ливиу Драгня, лидер на социалдемократите, да поставят под контрол правосъдието и да изкорубят правовата държава. Те периодически организират и митинги в редица големи европейски градове, за да покажат на румънците у дома, че споделят негодуванието им.   \"Досега ни игнорираха, а сега вече ни и ругаят\"   Сега обаче много от тях са решили да демонстрират на място. Защото искат да бъдат съпричастни към делата на едно общество, което – според данните на румънската Статистическа служба – ежегодно финансират с над 3 милиарда евро. Само през последните десет години румънците от чужбина (главно живеещите в държави от ЕС) са превели в страната над 40 милиарда евро. Болногледачи и лекари, IT-специалисти и строителни работници, шофьори на тирове и сезонни работници в селското стопанство – всички те изпращат пари на семействата си в Румъния и по този начин подкрепят и румънската икономика. Без техните пари, изкарани с пот на челото, много семейства в Румъния щяха да живеят под границата на бедността. А потреблението, което е двигателят на румънската икономика, щеше направо да се срине. Мнозина от румънците, живеещи в чужбина, смятат, че най-малкото това им дава правото активно да се намесят в политическите дела на страната. През последните седмици тяхното негодувание особено нарасна, след като политици от управляващата Социалдемократическа партия и техни привърженици многократно отправиха груби нападки срещу румънците в чужбина. Про-правителствените телевизионни канали всекидневно ги обругават като „просяци, крадци и просититутки\", като манипулирана от Брюксел, „лумпенизирана диаспора\", на която Сорос плаща, за да дестабилизира страната.   Шведска регистрационна табела с лозунг срещу управляващите социалдемократи   „Управниците в Букурещ досега просто ни игнорираха, а сега започнаха и да ни ругаят\", възмущава се Дана Херинг, която работи като медицинска сестра в Швеция. Разван Стефанеску, който си изкарва хляба като тираджия също в Швеция, дава воля на огорчението си по един особено оригинален начин. За своя автомобил той напълно законно си е взел шведска регистрационна табела, на която е изписан един грубиянски лозунг на футболните хулигани срещу управляващите социалдемократи. Под някакъв измислен предлог полицията го арестува още при влизането му в страната, но после беше принудена да го освободи под натиска на силната вътрешна и международна критика.   Силата на диаспората   Главното послание на протестиращите гласи: Между румънците в страната и в чужбина не бива да се прави никаква разлика. Това подчертава Кристиян Прешура в интервю за ДВ. Той се занимава с научна работа в Холандия и категорично отхвърля твърденията, че някой плащал на „диаспората\", за да протестира в Букурещ. „Никой не ни осигурява безплатен транспорт\", казва той, намеквайки за практиката на управляващата партия да събира свои привърженици за митинги в столицата. „Сами си купуваме самолетните билети и си планираме отпуските така, че да бъдем в Букурещ на уречения ден\", обяснява с усмивка той. Габриела Миреску от Цюрих е убедена, че с клеветите по адрес на румънците в чужбина правителството ясно демонстрира колко го е страх от силата на диаспората. „В чужбина румънците виждат как функционира една демокрация. Сега искат това да стане възможно и в тяхната страна.\" Към протеста на румънците от чужбина възнамеряват да се присъединят и много румънци, живеещи в страната. Големият въпрос е дали демонстрацията наистина ще протече „напълно спокойно\". В мрежата вече циркулират призиви към гражданско неподчинение. Полицията и жандармерията оповестиха, че ще пресичат всякакви опити за провокации. В Букурещ август си остава нажежен - и политически.", "date": "2018.08.10", "title": "Румънците в чужбина искат край на произвола в Букурещ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385191-%D0%BC%D1%80%D1%8A%D1%81%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5", "text": "\"Черните каси\" на партиите са решили не един и два избора в България, но нито една институция не ги забелязва. Нито законът има връзка с реалността, нито някой следи ефективно за спазването му.               Местен лидер на БСП в Бургас казва в националния ефир, че обвиненият в укривателство на Митьо Очите общински съветник Бенчо Бенчев е дарител на партията: „Дали са били 20, 30 или 50 (хиляди лева) не мога да ви кажа, но е помагал, води се отчетност\". В публичния регистър с дарителите на партиите обаче такъв факт не е отразен. Националното ръководство на БСП също официално отрича подобно дарение. После обаче се обажда и самият Бенчев: „Да, спонсорирал съм с пари БСП. Много повече от това, което се говори. Щом не могат да кажат точно колко съм дал, значи има черна каса\". Не е изключено всички в тази история да казват истината – и в местната организация да са постъпвали такива дарения, и в официалните отчети това да не е отразено, а и самият дарител да е давал повече, отколкото са стигали до местната партийна каса. Най-вероятно тази история ще приключи без да научим нещо повече, защото всичко е ясно – да, така се финансират предизборните кампании в България и има много прости обяснения защо е точно така. Първо, правилата са писани за някаква идеална ситуация, не отчитат реалността и „плачат\" да бъдат прескачани. И второ, нарушаването на правилата не води до никакви последици – доказано е.   Законът срещу реалността   Изборният кодекс ограничава финансирането на партиите – и като размер, и като произход. Не може на избори за парламент разходите на една партия да надвишават 3 милиона лева. Не може на местни избори кампанията да струва повече от 8 милиона за цялата страна, като в тези пари трябва да се вместят кампаниите за кметове и съветници във всичките 265 общини. В рамките на тези пари, не може и разходите за кампанията за един съветник да надвишават 5 хиляди лева. Сега си представете един кандидат-съветник, който призовава избирателите да гласуват за него с преференция и за целта „украси\" града с билбордове. Ясно е, че няма да стигнат 5 хиляди лева. Разходите на големите партии често са повече от лимита и затова част от парите изобщо не се отчитат – това е т.нар. черна каса. Законът разрешава дарения само от физически лица, но не и от фирми. Пари обаче обикновено се генерират от икономическа дейност, която се осъществява от юридически лица. Затова даренията от бизнеса, каквито са повечето дарения, се налага да „се разхвърлят\" на физически лица, които да ги внесат официално в партийната каса. Всеки може да знае, че в града Х фирмата Y спонсорира кампанията на кмета, но това няма как да присъства някъде черно на бяло. Има и още ограничения – максималният размер на едно дарение от физическо лице е 10 хиляди лева. Когато някой реши да подпомогне нечия предизборна кампания с по-голяма сума, тези пари се разпределят на необходимия брой хора, за да бъде спазен законът. Когато няма на разположение подставени дарители – отиват направо в черната каса. Вероятно законодателят е приел ограниченията с добри намерения, но практиката сочи, че твърде често те са неприложими и партиите заобикалят закона.   Никакви санкции Емблематична е кампанията на „България без цензура, ЗНС, ВМРО и Гергьовден\" за европейските избори през 2014 г. По думите на прокурори по делото „КТБ\", фалиралата банка е спонсорирала тази кампания с „25-30 милиона\". Разходите тогава наистина бяха впечатляващи, но официално отчетените бяха само 1 милион и 200 хиляди лева. Малкото отчетени пари са били транспортирани посред нощ от банката в колите на притежаваната от Цветан Василев ТВ7, след което масово са записвани еднакви дарения – днес, например, десет човека в едно село даряват по 1000 лева, утре в съседното село други 15 души даряват по 10 хиляди лева и т.н. Твърде често записаните като дарители изобщо не подозират за тази своя щедрост, а телевизиите показаха достатъчно хора, които през живота си не са виждали 10 хиляди лева накуп, но според регистъра са дарили точно толкова на Бареков. След толкова много свидетелства за масови нарушения, прокуратурата обяви, че проверява сигналите. И толкова. Резултат няма, няма и санкции за нарушителите. Така една очевидно престъпна кампания остана без последствия. Затова никой не трябва да се учудва защо финансирането на предизборните кампании продължава да става точно по този начин. На теория законодателят е забранил дарения от фирми и е ограничил размера, но това не може да спре бизнеса да подкрепя фаворитите. Забранил е и анонимните дарения, но това не може да принуди някоя фирма да излезе на светло, когато подпомага по-малка опозиционна партия, защото ще ѝ бъде „напомнено\" от институциите да не го прави повече. Нито законът има връзка с реалността, нито някой следи ефективно за спазването му. Защо тогава партиите да се съобразяват?", "date": "2018.08.10", "title": "Мръсната тайна за парите на партиите"}
{"url": "http://www.classa.bg/%D1%81%D0%B2%D1%8F%D1%82/item/385188-%D0%B1%D0%B5%D0%BB%D0%B0%D1%80%D1%83%D1%81-%D1%80%D0%B5%D0%BF%D1%80%D0%B5%D1%81%D0%B8%D0%B8-%D0%BA%D0%B0%D1%82%D0%BE-%D0%BF%D0%BE-%D1%81%D1%82%D0%B0%D0%BB%D0%B8%D0%BD%D0%BE%D0%B2%D0%BE-%D0%B2%D1%80%D0%B5%D0%BC%D0%B5", "text": "Властите в Беларус арестуваха повече от десет журналисти, вкл. и кореспондента на ДВ в Минск. Обвиненията са, меко казано, странни и напомнят за репресиите от Сталиново време. Какво точно се случи?             Следственият комитет в Беларус арестува повече от десет журналисти от независими медии. На 7 и 8 август бяха претърсени офисите на най-големия интернет-портал tut.by, на осведомителната агенция BelaPAN, на портала за недвижими имоти Realt.by и редакцията на вестник Kultura, както и жилищата на редактори и журналисти. Иззети бяха компютри и твърди дискове. Арестувана бе главната редакторка на BelaPAN, както и кореспондентът на ДВ в Минск Павлюк Биковский. За разпит беше повикан основателят на tut.by Юрий Зисер. Наказателното производство заради „нерегламентиран достъп до платена компютърна информация\" беше предизвикано от оплакване на ръководството на Държавната осведомителна агенция BElta, което сигнализира, че при използването на платените съдържания от абонати финансовите постъпления не съответстват на действителното потребление. Президентският вестник „Съветска Белорусия\" незабавно публикува на своя сайт снимки от претърсванията и два кратки фрагмента от телефонни разговори. Следователите твърдят, че става дума за разговори между главната редакторка на портала Марина Золотова и нейната колежка Анна Колтигина, които обсъждат възможностите да се използват съдържанията на агенция BElta. Ставало дума за кражба на информация   Беларуското външно министерство бързо оповести, че става дума не за посегателство срещу свободата на словото, а за мерки срещу „банален незаконен достъп до платена информация\". Но задържането на хора в продължение на три дни, проведените разпити и наказателното преследване, които официално се аргументират единствено със записа на един телефонен разговор, показват, че силовите структури в Беларус очевидно действат в духа на сталинските времена, когато самопризнанието беше сразяващото доказателство. Не е тайна, че абонатите на BElta могат да четат новините малко по-рано, отколкото потребителите на безплатния сайт. Ако някой е използвал чужди пароли, за да чете платените съдържания, то това по-скоро е проблем на самата агенция, която е трябвало своевременно да вземе мерки. Препечатването на статии с позоваване на BElta като източник на информацията не може да се смята за кражба. Пък и в Беларус все още няма официално обявен монопол върху информацията. В беларуския интернет се шегуват, че на сайта на BElta изобщо няма горещи новини, които стават за крадене. Там в най-добрия случай ще намериш информация са количествата пожънато зърно. И така отново стигаме до въпроса към властите: Защо един гражданско-правен проблем се раздува до наказателно преследване с обиски и изземане на документи, а задържаните са вкарани в единични килии в предварителния арест?   Същинската цел е друга Всичко това се прави с по-далечен прицел. Тук изобщо не става дума за мерки вследствие на нерегламентиран достъп до платените съдържания на осведомителната агенция. Просто се търси повод за нови репресии, чрез които силовите структури в Беларус отново да докажат своята значимост. А заплахите срещу журналисти, които не работят в правителствените медии и вече се намират под много силен натиск, както и опитите за тяхното дискредитиране, отдавна са станали част от дейността на силовите структури. В Беларус вече е блокиран достъпът до независими информационни източници в интернет като charter97.org и belaruspartisan.by. На непрестанни арести и съдебни дела са подложени беларуските кореспонденти на тв-канал Belsat и на радио Racyja – две медии, които излъчват от Полша. Паричните глоби срещу тези журналисти възлизат вече на десетки хиляди долари. Разбира се, сега най-разумно би било да се прекрати съдебното преследване на журналистите и да се даде възможност на икономическите субекти да разрешат спора помежду си. Но дали беларуските власти ще се вслушат в гласа на разума?", "date": "2018.08.10", "title": "Беларус - Репресии като по Сталиново време"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385183-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Както никога досега, ще имате нужда от мъдър наставник. Определено ще го срещнете по пътя си, но трябва да се оглеждате на всички страни. В личния си живот сте толкова любвеобилни, че може да не съхраните страстта. Помисле, трябва ли толкова упорито да преследвате целта? Особено след като вече отдавна, живеете заедно с избраника си. ТЕЛЕЦ ( 21 април - 21 май )  Прекарайте този ден спокойно и без емоционални драми. Не правете никакви движения в посока на хазарта - ще останете без нищо. Финансовото ви положение, може да се подкопае от авантюристични сделки. Така че, по-добре се откажете от тях. Вечерта, ви очаква романтична среща, облечете се изящно. БЛИЗНАЦИ ( 22 май - 21 Юни ) Днес ви очаква един прав път - работата. Може дори да отмените всички събития и партита, така че нищо да не пречи на професионалното ви развитие. Ще бъдете в състояние да спечелите големи суми, само ако не се отказвате дори от най- малките задачи. Но ако пазарувате, нещата могат да излязат извън контрол. Спестяванията преди всичко!   РАК ( 22 юни - 23 юли ) Очаква ви творчески ден, когато можете да се започне всичко от нулата и да подпишете изгодни договори. Ако отговорите на симпатиите на даден човек, ще завържете бурен роман. Семейните е по-добре, да не заглеждат очарователни особи. Организирайте с партньора си почивка, с романтични нюанси. Отидете в кафене или ресторант. ЛЪВ ( 24 юли - 23 август ) Днес е добре да се откажете от рискови начинания. Ако не послушате този съвет, ще загубите всичко, което сте натрупали в продължение на много години. Конфликтите могат да бъдат малки, но продължителни. Следователно, по-добре е да не говорите твърде много, особено на близки хора. Вечерта е подходяща за среща с приятели и отдих на открито. ДЕВА ( 24-ти август - 23 септември ) Не се втурвайте в любовта, без да се огледате, в противен случай тя ще се изплаши от вашите пориви и ще избяга. Не пречи и да направите пауза, в отношенията си с избраника. Помислете внимателно и ако имате съмнения, тогава отложете приемането на важно решение. Възможни са приходи, които ще ви помогнат да върнете дълговете си и да купите всичко, от което се нуждаете. ВЕЗНИ( 24 септември - 23 октомври) Трябва да гасите в себе си пристъпите на ревност и подозрителност, в противен случай кавгите с другите хора, няма да могат да бъдат избегнати. Ще трябва да похарчите голяма част от средствата си, за плащане на битови сметки и данъци. С роднини предстои да решавате заедно някои важни въпроси, свързани с бита. Бъдете възможно по-дискретни.   СКОРПИОН ( 24 октомври - 22 Ноември ) Днес внезапно във вас, може да се зароди някакво силно чувство. То може да бъде както любов, така и омраза. Ако емоционалното ви състояние постоянно се колебае, тогава е по-добре да си починете в тишина. Самотата ще ви носи повече ползи днес, отколкото общуването. Пътуването е малко вероятно да бъде изгодно, а по пътя са възможни извънредни ситуации.   СТРЕЛЕЦ ( 23 Ноември - 21 Декември ) Днес ще бъдете способни не само на благородни постъпки, но и на авантюри. Имайте предвид, че рискът без основателни причини може да доведе до сериозни проблеми. Включително и финансови. Опитайте се, да се изолирате от обществото днес. Може да се занимавате с тиха умствена работа. Тя ще се окаже по-ефективна. КОЗИРОГ (22 Декември - 20 януари ) Грамотно подхождайте към финансовите въпроси. В противен случай ще загубите способността си, да контролирате приходите и разходите. Е, ако имате собствен бизнес, тогава такова безразсъдство, ще доведе до задънена улица. Близък приятел, ще ви помогне да разрешите някой сложен проблем в личен план. Основното е да бъдете откровени, дори и в нюансите.  ВОДОЛЕЙ ( 21 януари -  19  февруари ) По-добре не мечтайте, а на практика прилагайте своите знания и опит. Така ще бъдете по-ефективни и продуктивни. В личния живот всичко е прекрасно, най-важното е, да не задушите избраника си в своите прегръдки. Но в работната среда напора напротив, ще бъде полезен. Особено, ако решите да разнообразите скучните и стари проекти.   РИБИ ( 20 февруари - 20 март ) Препоръчително е, да дадете на роднините си нужната подкрепа. Днес вашата помощ, ще им бъде необходима във всички отношения. За да подсилите имунитета си, е добре да отидете на плаж и плувате. Личното си пространство внимателно пазете, но в любовта пускайте, тези към които не сте безразлични, дори без да почукат.", "date": "2018.08.10", "title": "Дневен хороскоп 10 август"}
{"url": "http://www.classa.bg/%D1%81%D0%B2%D1%8F%D1%82/item/385184-%D0%BE%D1%82-%D0%B3%D1%80%D0%BE%D0%B7%D0%BD%D0%B8%D1%82%D0%B5-%D0%B1%D0%BB%D0%BE%D0%BA%D0%BE%D0%B2%D0%B5-%D0%BD%D0%B0-%D0%BD%D1%80%D0%B1-%D0%B4%D0%BE-%D0%B0%D0%B2%D1%82%D0%B5%D0%BD%D1%82%D0%B8%D1%87%D0%BD%D0%B8%D1%8F-%D0%BA%D0%B0%D0%BB%D1%87%D1%8A%D1%80-%D0%BB%D0%B0%D0%B1", "text": "София е безкрайно динамичен град. С по-добрите си перспективи привлича много млади българи, които не са обременени от половин век социализъм. Градът процъфтява, а те търсят своето място,  пише \"Нойе Цюрхер Цайтунг\".               В репортаж от София швейцарският \"Нойе Цюрхер Цайтунг\" разказва за динамичните промени в облика на България и нейната столица. Ето някои от по-интересните моменти:     Изданието ни среща с 34-годишния софиянец Чудомир Драгнев, който работел като биолог и химик, докато не открил, че истинското му призвание е изкуството. От няколко години правел метални скулптури чрез заваряване. През 2014 г. Драгнев и негови приятели открили центъра за изкуство и култура „Калчър Лаб\", четем по-нататък в изданието. „Микрокосмосът на музиканти, занаятчии и графити артисти се намира до софийската Сточна гара. По времето на комунизма, сградата, в която сега се помещава „Калчър Лаб\" е била военно депо, през 1990-те - пазарски склад, а после доста време била необитавана. Историята на този своеобразен културен център казва много за това как се е променила София през последните няколко десетилетия\", пише НЦЦ.   Днес в бившия склад има разнообразни ателиета, сред тя е и работилницата на Чудомир Драгнев. Масите в нея са отрупани с болтове, гуми, цилиндри, крушки и парчета дърво, от които софиянецът прави лампи, космически кораби и роботи във формата на насекоми. „Последното му творение е масивен кораб от черен метал, който скоро ще бъде продаден на търг\", посочва още изданието.   Репортажът ни среща с още двама обитатели на „Калчър лаб\" - съпрузите Мариана и Кристоф Никозия. Мариана е родом от София. Преди години заминала да учи във Франция, където се запознала с Кристоф. През 2008 г. двамата се преместили да живеят в България. „Смятаха ни за луди. По онова време хората бягаха от България, а не към нея\", споделя Мариана пред „Нойе Цюрихер Цайтунг\".   В града прииждат \"млади хора, необременени от половин век социализъм\"   \"Но само в България е възможно да се реализира подобен проект с толкова малко пари\", добавя французинът Кристоф. Проектът, за който говори, е „Лабораторията\" – студио, в което се провеждат партита с електронна музика, киновечери и изложби. „Творците в „Калчър Лаб\" напомнят на онези, които човек среща по улиците на известния берлински квартал Кройцберг. Всички те търсят едно по-автентично културно преживяване от онова, което предлагат комерсиалните заведения\", четем по-нататък в публикацията.   „Нерегулиран казинокапитализъм\"   Не искали в бизнеса им участват български инвеститори, за да не се обвържат с погрешните хора, споделят двамата събеседници пред НЦЦ. Подобно недоверие към „системата\" изпитва голяма част от българското общество. Причината е в \"нерегулирания казинокапитализъм\" от годините на прехода, когато едни са „забогатели бързо по съмнителен начин\", докато повечето българи \"са си останали все така бедни\". Липсата на доверие се отразява отрицателно на политическата стабилност в страната, а негативните последствия са масови протести по улиците и популисти в парламента, посочва още изданието.   По-нататък се споменава също софийската кметица Йорданка Фандъкова, която поела този пост \"с намерението да модернизира града\". В това начинание ѝ помогнали милиардите, които Брюксел инвестира в София, коментира НЦЦ. Според изданието, софийската кметица гледа на културата и изкуството като на „изгодно средство\", с което да направи българската столица по-атрактивна. \"Столичната община разполага с бюджет от около 3 милиона лева, с които финансира галерии, фестивали и други културни мероприятия. Известно време тя е поемала и разноските по наема на арт центъра „Калчър Лаб\". Сега от кметството плащат на собственика символичните 2 лева за кв. метър на година. Творците също имат финансов принос, като всеки от тях заплаща по 5 лева на месец\", четем още в публикацията.   Между модерното и архаичното   Една от най-трудните задачи пред столичната община е да преобрази по-бедните софийски квартали, смята НЦЦ. \"Финансовото неравенство между различните социални слоеве се забелязва с просто око. Луксозните сгради в някои райони силно контрастират на пустеещите индустриални площи, блоковете от времето на социализма и ромските гета. Няколко стотин метра делят модерното от архаичното\", обобщава изданието. София расте неудържимо. Населението на града е нараснало с 200 000 души: „Много българи идват в столицата, защото там има по-добри перспективи. Безработица почти няма, а заплатите са двойни. Сред новодошлите има много млади и образовани хора, които не са обременени от половин век социализъм. София се разраства, а те търсят своето място, коментира в заключение НЦЦ.", "date": "2018.08.10", "title": "От грозните блокове на НРБ до автентичния \"Калчър Лаб\""}
{"url": "http://www.classa.bg/%D1%81%D0%B2%D1%8F%D1%82/item/385185-%D0%BC%D1%80%D1%8A%D1%81%D0%BD%D0%B8-%D0%B4%D0%B8%D0%B7%D0%B5%D0%BB%D0%B8-%D0%BF%D0%BE%D1%82%D0%B5%D0%B3%D0%BB%D1%8F%D1%82-%D0%B7%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "В Германия се чудят къде са потънали близо 1 милион автомобили, спрени от движение. След дизеловия скандал с Фолксваген, повечето от \"мръсните\" дизели потеглиха за Източна Европа,  а старите бензинови коли - за Африка.             Скандалът „Дизелгейт\" в Германия се разрази, когато стана ясно, че германският автомобилен концерн VW е оборудвал 11 млн. автомобила по света със софтуер, който манипулира данните за отработените газове. В лабораторни условия дизелите на Фолксваген, а както се оказа по-късно и тези на Ауди и БМВ, отговарят на изискванията, но на пътя отделят до 40 пъти повече азотни оксиди от разрешеното. Заради „Дизелгейт\", цените на старите дизелови автомобили в Германия, а и в Западна Европа вече са значително по-ниски. „Дизелите загубиха между 10 и 20 процента от стойността си\", казва Ансгар Клайн от Съюза на свободните автомобилни търговци в Германия.   Новите катализатори биха стрували между 400 и 700 евро   За да се преоборудват манипулираните дизелови мотори, са нужни нови катализатори, които биха стрували между 400 и 700 евро. Производителите в Германия се дърпат от отговорност и не са готови да поемат всички разноски. Собствениците на подобни возила на практика са в безизходица и предпочитат да се отърват от тях. Затова старите „мръсни\" дизели често заминават за Източна Европа, където по традиция се търсят автомобили с по-евтино гориво. Старите бензинови автомобили от Германия пък по традиция се отправят за Африка. Редица африкански държави са въвели максимална възраст за вносните автомобили, но по техните пътища вече се движат все повече коли, чиято възраст надвишава 25 години. Всяко дете, което си играе в градините на парк Ухуру в Кения, е изложено на риск. Мръсният въздух в африканската държава е основната причина за бума на респираторни заболявания. Един от големите замърсители на въздуха са старите автомобили. От доклад на Центъра за наука и околна среда в Ню Делхи става ясно, че 14% от старите автомобили в Африка са с произход от Германия и Китай, а други 15% - от САЩ и Япония. По данни на германското Министерство на околната среда, през последните години легалният износ на автомобили втора ръка към Западна Африка се е удвоил.    ​ ​Дизеловият скандал засегна милиони собственици на автомобили в Германия   Увеличила се е и нелегалната продажба, предполагат германските власти, съдейки по това, че не са в състояние да установят къде се намират близо 1 милион спрени от движение автомобили.   Старите автомобили се пренасят на части през границата   „Таратайките отиват в Африка, а мръсните дизели в Източна Европа\", казва Хайдар, собственик на сервиз в Германия. Колите за Африка първо се товарят на автовози до Хамбург, а оттам се превозват с кораб до Джибути, Дарес Салам и Лагос, споделя Хайдар. За нелегалния внос също си има начини, обяснява германецът от иракски произход: „Ако познаваш когото трябва, можеш да внесеш всякакви коли\". Понякога автомобилите се пренасяли на части, за да минат границата още по-лесно. В сервиза на Хайдар не се продават нови дизели. Чуждестранните клиенти не ги търсели: „В Либия можеш да си напълниш резервоара с бензин само за 1 евро. Затова хората там не си купуват дизелов автомобил.\" Хайдар разказва още, че клиентите от Северна и Западна Африка идвали в Германия за по две седмици и търсели желания автомобил по обяви в интернет - като например тази: „Червено Ауди А4, бензинов двигател, произведено през 1995 година, мотор в добро състояние, цена 500 евро\". След по-обстойно прочитане на обявата обаче става ясно, че колата не е годна за движение в Германия, защото не отговаря на еко-нормите . „Подобни коли заминават за Африка\", споделя продавачът. „Освен Ауди, клиентите от Африка купуват още БМВ, Опел и Фолксваген\", допълва той.", "date": "2018.08.10", "title": "\"Мръсни\" дизели потеглят за Източна Европа"}
{"url": "http://www.classa.bg/%D1%81%D0%B2%D1%8F%D1%82/item/385186-%D0%B2%D1%81%D0%B8%D1%87%D0%BA%D0%BE,-%D0%BA%D0%BE%D0%B5%D1%82%D0%BE-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%B7%D0%BD%D0%B0%D0%B5%D1%82%D0%B5-%D0%B7%D0%B0-%D0%B2%D0%B8%D0%BD%D0%BE%D1%82%D0%BE", "text": "Какво трябва да може \"кралицата на виното\", къде се намира най-стръмното лозе в Европа и защо германското вино има американски корени? Ето някои от най-интересните факти за виното. Най-стръмното лозе в Европа   Най-големият фестивал на виното в света   Какво трябва да може \"Кралицата на виното\"?   Защо пък да няма и \"Крал на виното\"?   Най-отбраното вино   Едно много специално вино   \"Полярният кръг\" на лозарството   Бяло или червено вино?   Вино, целунато от слънцето   Защо германското вино има американски корени?", "date": "2018.08.10", "title": "Всичко, което искате да знаете за виното"}
{"url": "http://www.classa.bg/%D1%81%D0%B2%D1%8F%D1%82/item/385187-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B5%D1%81-%D0%B8%D0%B7%D0%BB%D0%B5%D0%B7%D0%B5-%D0%BB%D0%B8-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Кремъл се надяваше, че като забрани вноса на хранителни продукти от ЕС, производителите им ще упражнят натиск върху правителствата и санкциите срещу Русия бързо ще бъдат отменени.  Каква е равносметката днес?             През август 2014 г. президентът Владимир Путин наложи забрана върху вноса на селскостопански продукти и храни от Европейския съюз. Година по-късно той разпореди унищожаването на храни от ЕС, които незаконно са били внесени в Русия. Според Московската агенция за кредитен рейтинг (ACRA) ембаргото, наложено от Русия, струва 0,2 процентни пункта на руския БВП. На пръв поглед това изглежда малко, но всъщност води до увеличаването на цените на много стоки.   По-високи разходи за руския потребител   Алексей Портанский от Московската икономическа школа обяснява пред ДВ, че макар ответните санкции да са довели до увеличаване производителността на руските фирми, това не е предизвикало намаляване на цените. \"Производителите се възползват от факта, че в момента не съществува нормална конкуренция, за да реализират печалба\", казва експертът. Руската академия на националната икономика и публична администрация изчислява, че от налагането на санкциите насам всеки руски гражданин харчи средно с около 4400 рубли (около 320 евро) повече на година.   За три години Русия унищожи близо 27 хил. тона \"забранени\" хранителни продукти от ЕС   След въвеждането на ответни санкции Русия бързо намери заместители. \"Вносът на свинско месо е намалял с две трети, на домашните птици с около 60 на сто, а на зеленчуци - с около 50 на сто\", казва Алексей Портанский. Заради търсенето на заместители акциите на руските производители на храни са се повишили през първите две - три години. Освободените от ембаргото ниши сега се заемат предимно от руски производители, а износът от страните от ОНД, Латинска Америка, Азия и Африка се е повишил. Въпреки стремителния растеж на производителността в Русия, качеството значително се е влошило, особено при сиренето и млякото. \"Пазарът е наводнен от нискокачествени млечни продукти\", казва за ДВ Олга Фетищева от московската консултантска фирма SRG Group. Също така вносът на палмово масло рязко се е увеличил, тъй като се използва за евтин заместител на млечните мазнини.   Унищожаване на продукти   Храни, които са обект на забрана, продължават да се доставят в Русия. За три години властите са унищожили общо 26 000 тона продукти, предимно полски ябълки и турски домати. Междувременно повече от 500 000 души подписаха петиция с искането такива продукти да бъдат раздавани на нуждаещите се руснаци. Засега реакция няма. Според информация на руските митнически служби, количеството на нелегално внасяните стоки в страната продължава да расте: през 2016 г. са унищожени 3 000 тона, а през 2017 г. - 8 000. В повечето случаи ембарговите стоки стигат до Русия през Беларус и Казахстан. Заедно с Армения и Киргизстан тези страни образуват Евразийски икономически съюз. В интернет вече се разпространяват вицове за \"стриди и тропически плодове от Беларус\". Алексей Портанский обяснява, че руското ембарго ще доведе до напрежение в рамките на Евразийския икономически съюз. \"Страните не са съгласни с контрасанкциите на Русия. Обикновено такава организация трябва да следва единна политика. В този случай това води до нелегален транзит на стоки. Комисията към Евразийския икономически съюз постанови, че руските митнически органи нарушават правилата на организацията, когато проверяват за наличието на забранени продукти\", казва Портанский.   Отрицателен ефект   Портанский смята, че контрасанкциите имат отрицателен ефект върху Русия. \"Преобладават политическите съображения, желанието да се \"отвърне на удара\", затова и икономическият ефект не е твърде голям\", казва той. Целта на ответните санкции бе да принудят производителите в ЕС да окажат натиск върху правителствата за бързото премахване на ограниченията срещу Русия. \"Това не се случи и сега Москва просто не може да измъкне от тази надпревара\", казва експертът. Според Портанский негативната реторика и пропагандата на Москва срещу Запада също пречи на вдигането на забраните.", "date": "2018.08.10", "title": "Санкции срещу ЕС: излезе ли сметката на Русия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385179-%D0%B3%D0%BE%D1%80%D0%B5%D1%89%D0%B8-%D0%B0%D1%84%D0%B5%D1%80%D0%B8-%D0%B8-%D0%BA%D1%8A%D1%80%D0%B2%D0%B0%D0%B2%D0%B8-%D0%BF%D0%B0%D1%80%D0%B8", "text": "Коя е тайнствената любовница на Димитър Желязков, която бе задържава заедно с него в истанбулския хотел \"Рамада\"? Самоличността на придружителката на Димитър Желязков до този момент не е разкрита от властите в Турция. Според бургаски медии Желязков е закопчан докато е била в компанията на 24-годишната Илина С., която имала статут на официална държанка на Очите, пише \"Уикенд\".      От видеозапис, разпространен от андолската осведомителна агенция, лицето на една от двете закопчани с Митьо Очите дами се вижда за кратко. Дамата удивително прилича на друга близка до сърцето на морския Ал Капоне красавица - варненката Ренета Николова. 29-годишната брюнетка е дъщеря на изтърпяващия доживотна присъда Никола Николов - бивш управител на най-голямата частна фирма за изкупуване на скрап - \"Трансинс\". Николов бе осъден като подбудител и съучастник в двойно убийство през 2007 година и от тогава е в пандиза.      Всичките кървави пари, които е оставил, ги върти дъщеря му. Ренета и Очите поддържат интимна връзка от 2012 година и според източници и до ден днешен са заедно. Варненката е със статут на официална любовница на Димитър Желязков и често го придружава в чужбина. \"Ренета със сигурност замина с Митьо за Гърция, но дали го е последвала в Турция, или става въпрос за друга задържана негова любовница - не зная\", коментира източник от бургаския ъндърграуд. Ренета Николова е сред най-заможните дами във Варна и е наричана \"кралицата на скрапа\". След като баща й Кольо Транса влезе в затвора, брюнетката наследи активи за над 50 милиона лева. Всички офиси и площадки на \"Трансинс\" във Варна и Бургас пък се охраняват от \"Аркус Сигурност\". През последните 15 години Митьо Очите живее на семейни начала с поморийската Антигона Янулис, която някога е работила като детегледачка на щерките му Станислава и Ивелина. Блондинката е майка на най-малкото дете на Желязков - Димитър, който днес е на 14 години.     Антигона    Твърди се, че Желязков винаги е поддържал по няколко любовници, а Антигона няма проблем с това.", "date": "2018.08.10", "title": "Горещи афери и кървави пари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385180-%D0%B8%D0%B7%D0%BF%D0%BE%D0%B2%D0%B5%D0%B4%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BF%D0%B0%D0%BB%D0%B0%D0%B2-%D0%BF%D0%B8%D0%BB%D0%BE%D1%82", "text": "Аз съм правил секс с много момичета по време на работа и сега разруших всичко в брака ми. Аз съм 29-годишен мъж и съм оженен за красиво момиче на 27. Имаме една дъщеря. Срещнах съпругата си по време на обучението на кабинния екипаж на голяма авиокомпания. Тя работеше като персонал на земята. Оженихме се в рамките на една година и сега тя е на отпуск по майчинство. На пръв поглед изглеждаше, че имахме перфектния живот с прекрасен дом и без притеснения. Бях в Дубай когато буря удари Великобритания през декември и аз и колегите ми бяха настанени в хотел за нощта. Една жена от екипажа беше хубава и често флиртувахме уж невинно. Тя е на 26 години. Изпихме няколко напитки в бара на хотела и играхме игра на истината. Някой я попита дали има някой в екипа, когото харесва. Тя беше доста пияна и ме посочи: \"Аз го харесвам.\" Бях поласкан.      Аз й написах СМС, когато се качихме в стаите си и тя ме покани в нейната. Започнахме да целуваме и после правихме секс. Не можех да спра да мисля за това момиче и след това за всяко друго хубаво момиче в екипа. Започнах да спя с много колежки, някои с по-голям успех от други. Правих секс с много момичета. Беше само въпрос на време, преди някой да разкаже на жена ми. Една приятелка от работа й сде обадила и казала, че вече имам репутация. Тя беше много наранена и все още спим в отделни легла. Вече съм сменил работата си, промених номера и изтрих всичките си социални медийни профили. Просто искам да работим и да можем да върнем любовта си. Аз бях пълен идиот да допусна това само за няколко минути секс, казва пилотът пред The Sun .", "date": "2018.08.10", "title": "Изповедта на един палав пилот"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385181-%D0%B0%D0%BA%D0%BE-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D1%81%D0%B8-%D0%BA%D1%83%D0%BF%D0%B8%D1%82%D0%B5-%D1%81%D0%B5%D0%BA%D1%81-%D0%BA%D1%83%D0%BA%D0%BB%D0%B0", "text": "Човешки глави, гърди, ръце и крака са разхвърляне навсякъде из цеха... Не, това не са кадри от поредния американски филм на ужасите, а свежи снимки от цех на китайска фабрика, в която се произвеждат секс кукли. Зрелището, да си кажем честно, не е от най-приятните... Само купувачите да можеха да видят в какъв вид се складират куклите, с които те толкова нетърпеливо очакват да се сдобият.      Фото: REUTERS    Тези снимки са били направени във фабрика в Гуандан, където се сглобяват куклите и андроидите на компанията WM DOLL. Цената им е около 2 000 долара.      Фото: wmdollshop.com    Така куклите чакат своя ред на операционните платформи, където скоро ще започне тяхната проверка.      Фото: REUTERS   А така работниците проверяват куклите - нищо лично, само работа ...      Фото: REUTERS    От WM DOLL казват, че повечето клиенти са американци: именно в САЩ се изпраща по-голямата част от продукцията. Фото: wmdollshop.com Производителят поставя електроника в мозъка на куклите, за да може те да разговарят със своите клиенти.      Фото: REUTERS    Така се поставят очите.      Фото: REUTERS    Страшна картинка - телата на секс роботите в мрачно помещение.      Фото: REUTERS    Главата е най-ценното. Тя се опакова отделно. Клиентът сам си сглобява куклата, като мебел от \"Икеа\".      Фото: REUTERS    \"Сега, когато ние вече сме разбрали основните предпочитания в телесен план, ние се съсредоточаваме върху програмното обезпечение, за да направим куклите колкото се може по-умни\", казва мениджърът на завода Лю Дин.      Фото: REUTERS    От WM DOLL обещават в най-скоро време да направят и кукли, които могат сами да се разхождат из стаята и на които може да се програмира характер. Понякога клиентите молят да им бъдат изпратени снимки на стоката от определен ракурс.      Фото: REUTERS    Служителка във фабриката поставя маникюра, избран от клиента.      Фото: REUTERS    Никаква дискриминация - има и мъжки екземпляри.      Фото: REUTERS    Куклата чака да бъде изпратена. Засега е чисто гола, но изборът на дрехи е задължение на клиента.      Фото: REUTERS    Така изглежда заготовката за главата на куклата.      Фото: REUTERS    Служител се подготвя да подложи на тест куклата с изкуствен интелект.      Фото: REUTERS    Според сексолога Тонг Ли, бъдещето е в куклите, защото ние ставаме все по-зависими от Интернет и все по-малко сме заинтересовани от общуване с други хора.      Фото: REUTERS    Така изглеждат главите в склада, преди да се сдобият с тяло.      Фото: REUTERS    Слугжител на фирмата подготвя куклата за фотосесия.      Фото: REUTERS    От една страна, куклите са призвани да свалят напрежението, но от друга, те ликвидират самата необходимост от комуникацията помежду ни.", "date": "2018.08.10", "title": "Ако искате да си купите секс кукла...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385182-%D1%83%D0%BC%D1%80%D0%B8,-%D0%BA%D1%83%D1%87%D0%BA%D0%BE,-%D1%83%D0%BC%D1%80%D0%B8-,-%D0%B8%D0%B7%D0%BA%D1%80%D0%B5%D1%89%D1%8F-%D0%BF%D1%81%D0%B8%D1%85%D0%BE%D0%BF%D0%B0%D1%82", "text": "Признал си убиец изкрещя \"умри, кучко, умри\", докато преби една корейска жена до смърт, както минавалапрез парк в Бризбейн, Австралия, пише Дейли Мейл.      Алекс Рубен Макюън не се призна за виновен за убийството на Енуджи Бан през ноември 2013 г., но е виновен за по-малко престъпление за убийство по причини, свързани с психичното здраве      На процеса на Макюън във Върховния съд в Бризбейн бяха представени доказателства за това, което той е казал на полицията по време на официално признание след убийството.      Той казал на полицаите, че е казал на г-жа Бан: \"Вината ти е, че минаваш по този път, и така се срещаш с мен\", след което я нападнал.      Той й казал: \"Умри, кучко, умри\", докато я удушил, признал пред съда.", "date": "2018.08.10", "title": "\"Умри, кучко, умри\", изкрещя психопат"}
