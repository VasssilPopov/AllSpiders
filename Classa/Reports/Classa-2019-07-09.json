{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397681-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE%D0%BA%D0%B0%D1%82%D0%BE-%D0%B4%D0%B0%D1%87%D0%B8%D1%87-%D0%BD%D0%B5-%D0%BC%D0%B8-%D0%BA%D0%B0%D0%B6%D0%B5-%D0%B8%D0%B7%D0%B2%D0%B8%D0%BD%D1%8F%D0%B2%D0%B0%D0%B9,-%D0%B1%D0%BE%D0%B9%D0%BA%D0%BE", "text": "„Вместо да си говорим за икономика, транспортна свързаност, Прищина я няма, само се чудим за какво да се хванем\", посочи той       Министър-председателят Бойко Борисов участва в пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ). Премиерът припомни за усилията, които положи по време на българското европредседателство и коментира създалото се напрежение между България и Сърбия. \"Давам нашия случай за пример за балкански номера. Да, това не е дипломатично.      На Дачич не му било приемливо моето изказване? Анна, ако имаше нещо неприемливо защо не реагира още в Познан? Аз мога да съм доста неприемлив, мога да съм и недипломатичен, но от това най-малко Сърбия ще има полза и още по - малко сръбският и българският народ\", коментира Борисов. От своя страна Бърнабич направи жест за съгласие. Бойко Борисов каза още, че днес се обсъжда бъдещо председателство на Косово на ПСЮИЕ, а най-младата балканска държава не присъства на форума в Босна и Херцеговина. \"Вместо да си говорим за икономика, транспортна свързаност, Прищина я няма, само се чудим за какво да се хванем\", посочи той. Българският министър-председател даде за пример отношенията между България и Турция, като обясни, че и там има разногласия, но с Ердоган провеждат разговори и ги решават \"тема по тема\".      По думите му балканският манталитет в ЕС не върви, защото там искат резултати. \"Сега ще види той какво е неприемливо отношение. Докато не ми каже \"Извинявай, Бойко\", не ме интересува кой какво ще каже. Казах, че всеки един президент, канцлер и премиер има своя вътрешна политика, но когато говориш от името на европейските институции, се съобразяваш с принципите на ЕС. Върховният представител трябва да се консултира с всички, за да вземе решение\", каза Борисов. \"Къде е конфликтът със Сърбия? Къде обидих Дачич? С какво е неприемливо поведението ми или го прави, за да покаже, че по някакъв начин ми се е опълчил. Четири пъти е казал вчера \"Извинявай\", но не го казва пред медиите. Ако аз го бях обидил, щях да се извиня. Не е трудно. Ана беше до мен, защо не направи скандал\", попита той. \"Западните Балкани трудно се събираме, правим си балкански номера. За съжаление ние, страните от Западните Балкани трудно се събираме, вглеждаме се в това, което ни разделя. Тези балкански номера няма да минат пред Европейския съюз\", обясни премиерът.Бърнабич застана до Борисов по време на обръщението му към медиите след срещата и обеща Дачич да се извини на българския премиер, но не", "date": "2019.07.09", "title": "Борисов: Докато Дачич не ми каже \"Извинявай, Бойко\"..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397682-169-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B8%D0%B2%D0%B0%D0%BD-%D0%B2%D0%B0%D0%B7%D0%BE%D0%B2", "text": "Навършват се 169 години от рождението на Иван Вазов. От 11:00 часа пред паметника на писателя в градинката на столичния храм „Света София\", Националният литературен музей и къщата музей „Иван Вазов\" в столицата организират възпоменателно честване, съобщава \"Дарик\".   Сред поканените са родствениците на писателя - Григорий Вазов и Анна Николов, директорът на Народния театър, чийто патрон е народният поет, Мариус Донкин, учители от Средно училище за чужди езици и мениджмънт „Иван Вазов\"; представители на Културното ведомство и на Столичната община. Иван Вазов е роден на 9 юли 1850 г. в Сопот, в семейството на Съба и Минчо Вазови. Освен поет и писател, той е академик на Българската академия на науките, министър на народното просвещение, председател на Окръжния съд в Берковица, а случай от съдебната практика го вдъхновява за написването на поемата „Грамада\".", "date": "2019.07.09", "title": "169 години от рождението на Иван Вазов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397683-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B5-%D0%B8%D0%B7%D0%B4%D1%80%D0%B0%D0%BB%D0%BE-%D0%B3%D0%B0%D0%B9%D0%BA%D0%B0%D1%82%D0%B0", "text": "Вероятно знаете, ако ли не—ще ви изненадам: освен операции за увеличаване на бюста има и такива за намаляване. Да—на бюста, правилно разбрахте.   Това е в случаите, когато медицински причини го изискват или пък удобството – от гледна точка на занимание с даден спорт, или пък – естетика.  Знам, че е трудно точно на тая географска ширина да се обяснява защо съществува такъв ужас като „намаляване на бюста“, затова няма да задълбавам, а и усещам, че на мнозина им призлява. От друга страна пък съществува и операция за увеличение на бюста. Усещам, че напипвам вярната емоция. В България много момичета си събират парички от закуски, спестяват и си купуват нови гърди и с тях успяват в живота.  Едни намаляват, за да успеят – някои спортистки, както стана дума; други – увеличават, за да успеят. Те също спортуват, де… За момченцата пък има само една такава операция в беге;  и изглежда работи.  Такава за намаляване на мозъка и капацитета на мисленето. Не казвам, че всички с намален капацитет са „успели“ с джипове, но пък изглежда голяма част от „успелите“ с джипове са минали „операцията“… Нямате ли такова чувство? Мхм…     Чувствам се тъпо… сà, ако само единият мозък ме дели от джипа, евентуалните плеймейтки или поне палавите обитателки на „Студентски град“, джетовете, социалния статут… нали… за кво ми е! Режете! Мисля да се подложа на операция, ми е мисълта. Това се опитвам да кажа.  *** А сега, в абсолютно несвързана с това новина и съвсем нова тема: „ “. Е, има си хас. Човекът си го обясни много добре, като за джипаджии. Каза, че не е имало табелка, която да забранява моторни средства към плажа.  Ето сега – преди лоботомията – мозъкът ми – този така ненужен орган – ми пречи, задавайки ми въпроси като: защо хората смятат, че им трябват табели, които да им казват, че не може да карат по плажа? Както и: хората смятат ли, че им трябват и други табели, като например: „не яж жълт сняг“; „не сядай върху включен котлон“; и „не прави секс със сестра си“?  Човекът е заявил още: „ “.  Ужас! Видях, че номерът на джипа му е със софийска регистрация, което ме навява на мисълта, че рано или късно ще се върне в София. Затова бързам да лепна табела на „Цариградско“: *** Странно е, че трябва да си обясняваме какво може и не може, когато става дума за съвсем елементарни неща. Но… щом на кутията с пиратки пише да не си ги пъхаш в устата, значи някой някога го е направил тоя експеримент и не е свършило добре.  Чудили ли сте се някога кои са тия хора, заради които трябва да се слагат табелки с ОЧЕВИДНИ неща?  .  *** След като вече споменахме примера с табелите и стигнахме до „не прави секс със сестра си“… няма как да не се върна пак на него. Сърбят ме ръцете просто.  Ако ще си правим списък с извинения, като „ “ и „ “, да го сравним с евентуалното: “; „ !“ “ *** Дори наистина да е питал концесионера и той да му е казал: Абе давай бе, няма проблеми, то… И преди сме говорили за разликата между „ “ и „ “…   Явно трябва. Добре, ще пробвам пак: Холокостът е бил законен<—>да спасяваш евреи – не;  Робството е било законно<—>да освобождаваш роби – не;  Сегрегацията е била законна<—>да протестираш срещу расизма – не. Не предполагах, че толкова бързо ще ми се наложи да повторя нещо, но ей го нà.  *** „Всички правят така“  е най-чудесната формула да стигнем до положение: „нèма мърдане от дъното… о, я чакай малко, копаем надолу!“ „Всички правят така“  е реплика, която трябва да изчезне от речника на всеки, който е прехвърлил десет.  „Всички правят така“  е обикновен превод на „Бè, аз ли съм най-големият балък! И аз ще правя каквото си искам“… … което пък е директна пътека до последвалото: „Скапàха я тая държава!“; „Бàси държавата!“; и любимото ми: „Ей, само цървули наоколо, бе!“, всичко това изречено от същия индивид, започнал отпуската си или въобще всеки ден от живота си с величественото: „Всички правят така“.  „Бàси държавата“, а… *** Както казах: положението си е издрало гайката. Появиха се из социалните мрежи снимки на същия „закъсал“ джип, само че този път прилежно паркиран върху тротоар на улица в София. Може и да е fake news, разбира се, но пък… гледам – цветът – същият; моделът – същият; регистрационният номер – същият. Кой знае? А и може пък да не е имало табелка, която да казва, че паркирането върху тротоари е забранено. Какво? Кой каза: „в Правилника“? Кой каза: „Пише го там“? Сà, на интересни ли ще се правиме? Човекът длъжен ли е да ги чете тия работи? Кой имал време да ги пише – да си ги чете!   Той (ако е бил той, де) ли е виновен, че някой не си е свършил работата? *** Някой би казал, че именно това: „Не се чувствам нарушител“ е най-страшното в случая. Де да знам… Някой пък би казал, че има и един друг много притеснителен факт, който е сериозно пренебрегван в случая, а именно: уменията на действащ по улиците и пътищата шофьор, който се вкопава в плажа, като торен бръмбар. И най-небрежно ни информира, че съвсем... не му е за първи път да затъва така.  Добре, не съм Себастиан Фетел, нито пък съм автоинженер, но нещо ми подсказва, че комбинацията: „пясък—вода—тежко шаси“ ще завърши зле.  Нещо като: защо думите „колко е секси“ и „сестра ми“ не трябва да съществуват в едно изречение…", "date": "2019.07.09", "title": "Положението си е издрало гайката!"}
{"url": "http://www.classa.bg/%D1%81%D0%B2%D1%8F%D1%82/item/397673-%D0%BE%D0%BE%D0%BD-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%B1%D0%B5%D0%B4%D1%81%D1%82%D0%B2%D0%B8%D1%8F-%D1%81%D0%B5-%D1%81%D0%BB%D1%83%D1%87%D0%B2%D0%B0%D1%82-%D0%B2%D1%81%D1%8F%D0%BA%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%BD%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8", "text": "Вместо да се фокусира единствено върху смекчаване на изменението на климата, човечеството трябва да инвестира в адаптирането си към природните бедствия, които се случват всяка седмица, каза на 7 юли специалният представител на Генералния секретар на ООН за намаляване на риска от бедствия, Мами Мицутори. Годишните щети, причинени от тези събития, се оценяват на около 520 милиарда долара, предупреждава Мицутори. В същото време, изграждането на инфраструктура, способна да устои на бедствията, причинени от глобалното затопляне, ще струва допълнителни $ 2,7 трилиона и може да отнеме 20 години. \"Това не са много пари, в контекста на разходите за инфраструктура, но инвеститорите не са направили достатъчно, устойчивостта трябва да се превърне в стока, за която хората плащат\", каза Мицутори. Според Мицутори най-необходимите мерки са \"решения на базата на природата\" - например създаването на гори и блата за предотвратяване на наводненията - и борбата срещу гетата, които са по-уязвими от природни бедствия, отколкото от градовете. Сега обаче целта за приспособяване към изменението на климата се отклонява на заден план, докато много повече усилия се прилагат за тяхното смекчаване чрез намаляване на емисиите на CO2 и други подобни мерки. \"Говорим за аварийна ситуация, но ако не можем да се справим с този проблем с адаптацията, няма да оцелеем\", каза Мицутори, отбелязвайки, че трябва да се приеме \"цялостна визия за рисковете \". \"Не става дума за бъдещето, а за днес. Хората трябва да говорят повече за адаптацията и устойчивостта\", каза той.", "date": "2019.07.09", "title": "ООН: Климатичните бедствия се случват всяка седмица и изискват милиардни инвестиции"}
{"url": "http://www.classa.bg/%D1%81%D0%B2%D1%8F%D1%82/item/397674-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8%D0%B7%D0%B3%D0%BE%D0%BD%D0%B8-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%B5%D0%BD-%D1%81%D1%82%D1%83%D0%B4%D0%B5%D0%BD%D1%82-%D0%B7%D0%B0-%D1%88%D0%BF%D0%B8%D0%BE%D0%BD%D0%B0%D0%B6", "text": "Пхенян заяви на 6 юли, че австралийски студент, който е провел \"шпионски действия\" в Северна Корея, е бил експулсиран от страната в знак на \"хуманитарно снизхождение\", каза АП, цитирайки публикация на Централната телеграфна агенция на Корея (KCNA). ). Съобщава се, че Алек Сигли, 29-годишен, е бил задържан за 10 дни. Сигли учил в университет в Пхенян и често пускал в социалните мрежи публикации за живота си в столицата на Северна Корея, което подчертава свободата, която той имал в Северна Корея като чуждестранен студент и опровергава негативните възгледи за тази страна. В края на юни Сигли спрял да прави публикации, което генерира слухове за ареста му. Изправен пред тези опасения, австралийският премиер Скот Морисън заяви, че ситуацията изглежда „тревожна\". \"Ще продължим да се съсредоточаваме именно върху това - да изясним точно какво се е случило и след това да предприемем действия,\" каза той пред ABC. Леонид Петров, експерт от Националния университет на Австралия и приятел на Сигли, каза, цитиран от ABC „Чужденец, който учи в университета повече от година и постоянно дава информация за тази отшелническа страна, би могъл да се разглежда като потенциален фактор за разсейване в навечерието на потенциалната трета среща на върха между президента Тръмп и лидера на Северна Корея, Ким Чен-ун\". Австралийският студент беше освободен 10 дни след изчезването му. Този четвъртък той напусна Северна Корея и пристигна в Пекин, след което се отправи към Токио. След кацане в китайската столица, Зигли заяви пред репортери, че е \"много добре\". Човекът не е разкрил подробности за случилото се в Северна Корея, докато баща му Гари Сигли каза, че синът му е бил третиран добре. Австралийският премиер Скот Морисън и външният министър Марис Пейн заявиха в съвместно изявление, че техният съгражданин е освободен в Северна Корея - където нацията няма посолство - благодарение на действията на шведските дипломати. \"Резултатът показва стойността на дискретна работа зад кулисите на длъжностните лица при разрешаването на сложни и чувствителни консулски дела, в тясно сътрудничество с други правителства\", подчерта той. КЦНА съобщи \"Разследването разкри, че по искане на НК Нюз и други средства, противопоставящи се на КНДР, Сигли многократно е предавал данните и снимките, които събирал и анализирал, докато проучвал Пхенян с помощта на чуждестранната си студентска карта\", цитирана от Ройтерс. „Сингли честно призна шпионските си действия по систематично събиране и предаване на данни за вътрешната ситуация в КНДР и многократно се извини, за проникване в суверенитета на страната\", заяви агенцията. Той е бил експулсиран в акт на \"хуманитарна индулгенция\".", "date": "2019.07.09", "title": "Северна Корея изгони чуждестранен студент за шпионаж"}
{"url": "http://www.classa.bg/%D1%81%D0%B2%D1%8F%D1%82/item/397675-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B8-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D1%89%D0%B5-%D0%BF%D0%BE%D0%B4%D0%BD%D0%BE%D0%B2%D1%8F%D1%82-%D0%B4%D0%B8%D0%B0%D0%BB%D0%BE%D0%B3%D0%B0-%D0%B2-%D0%B1%D0%B0%D1%80%D0%B1%D0%B0%D0%B4%D0%BE%D1%81", "text": "Венецуелският министър на съобщенията Хорхе Родригес, чрез социалната мрежа Twitter, съобщи на 7 юли, че представители на правителството ще се срещнат следващата седмица в Барбадос с опозицията във Венецуела. Министърът цитира изявлението на Кралското министерство на външните работи на Норвегия, което съобщава, че \"представителите на основните политически актьори на Венецуела са решили да продължат преговорния процес, улеснен от Норвегия, за да напреднат в търсенето на договорени и конституционни решения за страната. \" От своя страна депутатът от опозицията Хуан Гуайдо потвърди в неделя, че неговите поддръжници ще присъстват в Барбадос, за преговори с представителите на правителството на Венецуела. Гуайдо обясни, че преговорите ще се проведат с посредничеството на правителството на Кралство Норвегия и посочи, че той иска да премине към фазата на преговорите, защото \"всеки ден това се влошава. Решението трябва да е сега\" повтори той. Преди това венецуелският президент Николас Мадуро заяви \"Венецуела иска мир\" и потвърди призива си \" за национален диалог за преодоляване на конфликта\". Той спомена, че \"следващата седмица ще има добри новини по темата за диалога\", позовавайки се на разговорите, които представителите на неговото правителство са имали с членовете на венецуелската политическа опозиция.", "date": "2019.07.09", "title": "Правителството и венецуелската опозиция ще подновят диалога в Барбадос"}
{"url": "http://www.classa.bg/%D1%81%D0%B2%D1%8F%D1%82/item/397677-%D1%82%D1%80%D1%8A%D0%BC%D0%BF-%D0%B7%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA,-%D0%BD%D0%B0%D1%80%D0%B5%D0%BA%D1%8A%D0%BB-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BC%D1%83-%D0%BD%D0%B5%D1%81%D0%BF%D0%BE%D1%81%D0%BE%D0%B1%D0%BD%D0%B0", "text": "Американският президент Доналд Тръмп коментира изтеклите доклади на британския посланик, акредитиран във Вашингтон, Ким Дарроч, в които той критикува както американския президент, така и неговата администрация, наричайки я \"изключително нефункционална и неспособна. \" \"Ние не сме големи фенове на този човек и той не е служил добре на Великобритания \", каза Тръмп. \"Така че мога да го разбера и да кажа неща за него, но няма да го направя\", заключи той. От своя страна външният министър на Обединеното кралство Джереми Хънт каза, че изтеклите документи отразяват \"личната визия на посланика Ким, а не на британското правителство \". Говорител на външното министерство потвърди, че ще бъде започнато официално разследване на изтичането на поверителните доклади на британския дипломат. На 6 юли британският вестник \"Дейли Мейл\" съобщи, че Ким Дарроч описва администрацията на Тръмп като \"неспособна\" и \"некомпетентна\" в поредица от класифицирани доклади за Лондон. Той също така описа вътрешните конфликти на администрацията като \"сражения с ножове\". Що се отнася до политическата фигура на Тръмп, британският посланик отбеляза, че американският лидер е \"излъчващ несигурност, изпълва речите си с неверни твърдения и измислени статистики и не постига почти нищо по отношение на вътрешната политика.\" Дарроч казва, че скандалите около личността на сегашния обитател на Белия дом могат да накарат президента \" да се разбие и изгори\". \"Можем да сме в началото на низходяща спирала, която води до нещастие и падане\", предупреди британският дипломат. В същото време той отбеляза, че Тръмп е способен да „излезе от пламъците, пребит, но непокътнат, като Шварценегер в последните сцени на Терминатор \".", "date": "2019.07.09", "title": "Тръмп за английския посланик, нарекъл администрацията му \"неспособна\""}
{"url": "http://www.classa.bg/%D1%82%D0%B5%D1%85%D0%BD%D0%BE/item/397678-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-5g-%D0%BC%D1%80%D0%B5%D0%B6%D0%B0%D1%82%D0%B0-%D1%83%D0%B1%D0%B8%D0%B2%D0%B0-%D0%BF%D1%82%D0%B8%D1%86%D0%B8%D1%82%D0%B5-%D0%B8-%D1%85%D0%BE%D1%80%D0%B0%D1%82%D0%B0", "text": "Масовото навлизане на ново поколение мрежа за безжичен пренос на данни е по-близо от всякога. 5G мрежата обещава светкавичен интернет, моментална обмяна на информация и още повече възможности за използване на виртуалната и добавената реалност. Повечето мобилни оператори вече тестват клетки за разпространение, а в градове като Гластънбъри, Британия, местните оператори вече въвеждат 5G мрежа за ежедневна експлоатация. Дори американският президент Доналд Тръмп подчерта, че развиването на следващо поколение пренос на данни е от ключово значение за САЩ. Това е показателно за човек, който смята, че ветрогенераторите на ток предизвикват мозъчни тумори заради силния шум от тях. В България прогнозите също са оптимистични и специалистите смятат, че до 2021 г. в страната вече активно ще използваме 5G. От A1 вече показаха първата 5G станция и получиха първите тестови честоти за период от шест месеца. Въпрос на време е другите два мобилни оператора да последват примера.     В същото време около 5G се появяват все повече конспирации, които набират популярност в интернет. Основното опасение е, че новата мрежа е опасна за здравето и може да предизвика редица заболявания, сред които рак, мигрена, аутизъм, Алцхаймер, постоянно кървене от носа и ушите. За доказателство на подобна теория се използва Facebook пост от ноември 2018 г., който напоследък набира сериозна популярност и в България. Според информацията в поста мистериозната смърт на около 300 птици в Хага, Холандия, всъщност се дължи именно на изпитание на 5G клетки. Фактът, че тестовете на въпросните мобилни клетки са проведени месеци, преди да бъдат открити мъртвите птици, не разубеждава притеснените потребители. Те се опасяват, че мрежата ще излъчва опасни нива на радиация, а алчните мобилни оператори нарочно крият опасностите от клиентите си. Стига се дотам коментиращите да си разменят съвети как най-ефикасно се трошат клетките за разпространение на сигнала. Конспирацията за опасностите от 5G действително тръгва от Холандия, но случаят с умрелите птици е само един от много аргументи, които обикалят мрежата. През 2018 г. холандец на име Джон Кулс, холандски изследовател на тема НЛО, основава Facebook групата \"Stop5G\". Целта според Кулс е да бъдат разобличени опасностите и вредите от 5G върху хората, а в момента групата има над 25 хил. членове. Теорията за птиците е само нищожна част от съдържанието. Там например я има хипотезата, че унищожителните пожари в Калифорния от 2018 г. са причинени от тестове на 5G мрежа. Последователите на Кулс вече не са само във Facebook. В Instagram например под хаштага #Stop5G се споделят снимки на хора със защитни костюми, за които се предполага, че работят върху инсталацията на клетките за разпространение на сигнала. Други предупреждават, че 5G ще има пагубно влияние върху редица видове, включително медоносните пчели. Групата на Джон Кулс ражда и по-малки местни групи, ориентирани към конкретни държави и градове, като има такава и за България. В нея се публикуват връзки към различни български и чуждестранни сайтове, доста от които съмнителни, а мненията варират от съмнения дали наистина 5G е смъртоносен до обвинения, че мобилните оператори се опитват да извършат геноцид. Разбира се, има и скептици, които са се събрали, за да се подиграват на притеснените потребители. Остава обаче въпросът как да сме сигурни, че 5G мрежата в действителност е напълно безопасна. Подигравките със сигурност не разсейват съмненията за тези, които се страхуват за здравето си. Напротив, в много случаи те само засилват опасенията, че \"може и да има нещо съмнително\". Миналата седмица австралийската телекомуникационна компания Telstra решава да инвестира в изследване, което да провери нивата на електромагнитната енергия, излъчвана от 5G клетките. За целта са използвани две устройства - 5G Hub на Huawei, който разпръсква сигнала, и Samsung Galaxy S10+ като приемник. Изпитанията са проведени както в закрити помещения, така и на открито, а окончателното им заключение е, че лъчението от 5G е сравнимо с това на 4G и Wi-Fi мрежите. И на закрито, и навън измерванията показват, че честотите на мрежата са 1000 пъти по-ниски от опасните за човешкото здраве нива. Данните са предоставени за проверка на Световната здравна организация и на Международната електротехническа комисия. И двете институции се обединяват около мнението, че 5G мрежата не представлява опасност нито за здравето на хората, нито за това на животинските видове. Всъщност експертите подчертават, че конспирациите около 5G са същите, каквито са витаели и около 4G мрежата и дори около микровълновите печки. Повечето от коментиращите постове за умрели птици и жестоко главоболие, потенциално причинени от новото поколение мрежа, говорят за \"радиация\" и погрешно асоциират мобилните мрежи с йонизиращото лъчение, което може да увреди ДНК-то и да предизвика генетични мутации. Телекомуникационните вълни всъщност варират между 300 мегахерца и 300 гигахерца, което е далеч от опасните нива. Само че както обичайно се получава, когато липсва достатъчно информация по дадена тема, на нейно място се настаняват митовете и легендите. Подобен е примерът с антиваксърските теории, тези за кемтрейлс или привържениците на теорията за плоската Земя. А на хората, които са склонни да вярват на конспирации, всяка иновация им се струва опасна и вредна.    ", "date": "2019.07.09", "title": "Наистина ли 5G мрежата убива птиците и хората"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397679-%D0%B7%D0%B0%D1%80%D0%B0%D0%B4%D0%B8-%D0%BA%D0%BB%D0%B8%D0%BC%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B4%D0%BE%D0%BC%D0%B0%D1%82-%D0%B5-%D0%BD%D0%B0%D0%B9-%D0%B2%D0%BA%D1%83%D1%81%D0%B5%D0%BD-%D0%B2-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "BG доматът е най-вкусен в света. В това са убедени всички чужденци, които идват в страната ни, както и българите, които се връщат от почивка или командировка зад граница. Но на какво се дължи уникалният вкус?   “Основно на микроклимата – съотношението на ниски и високи температури в рамките на денонощието е оптимално, както и средната влажност на въздуха”, твърди Пламен Сапунджиев, собственик на 120 дка оранжерии. Най-хубавите домати ставали в по-южните райони – Сандански, Кресна, Хасково, Първомай и т.н. Но и в останалите части на страната се добивала добра продукция, защото цялата територия на България попада в един климатичен пояс и разликата между север и юг не е голяма. По различен начин стояли нещата например в Гърция, която по площ е сравнима с България, но на юг към Атина бил съвсем друг климат в сравнение с Драма. При съседите заради големите жеги доматите “прегаряли” и били със зелени пръстени в горната част.     “Наскоро бях на изложение в Швеция. Там французи реагираха, че никъде по света не са яли домати като нашите, а страната им е голям производител”, коментира и Мариана Милтенова от съюза на градинарите. Според нея вкусът на българските домати се дължи на комплекс от фактори и характеристики – слънце, почви, начин на отглеждане, сортове. За съжаление, производството у нас било сринато, в миналото доматите били 40 пъти повече. Немски експерти още преди II световна война били категорични, че земята в България може да храни 25 млн. души население. Сега е апогеят на българските домати, отглеждани на открито. Юнските дъждове бяха на път да съсипят реколтата, но слънчевият юли и август спряха най-големия бич – картофената мана. А топлото време спомогна плодовете да узреят хубаво и да добият така изразения сладко-кисел вкус. В него се крие магията на българския домат, която го прави неповторим. По качества той превъзхожда гръцките, турските и дори италианските си събратя. Комшиите ни могат само да мечтаят за нашите едри сортове от типа на розовия домат. “Освен типичния вкус той е с месеста консистенция и нежна кожица. Има добър външен вид, висока биологична стойност и антиоксидантен ефект. Наличието на ликопен, бета-каротен и витамин С го превръща в истински боец срещу рака”, казва доц. Даниела Ганева от института по зеленчукови култури “Марица” в Пловдив. Тя е създателката на уникалния сорт “Розово сърце”, чиито семена бяха пуснати тази пролет. Доц. Ганева с гордост показа своите “рожби”. Нейните розови сърца са едри, вкусни, сладки и всеки от тях тежи над 500 грама. Агроспециалистката показа и най-новия сорт – “Алено сърце”, който обещава да се превърне в бестселър за зеленчукопроизводители и потребители догодина. Растенията му са отрупани с едри завръзи. “В момента го изпитваме, но резултатите са повече от окуражаващи. Надявам се догодина напролет да пуснем на пазара семена от него”, каза доц. Ганева. “Алено сърце” е едър, с нежна кожица и още по-сладък. Извлечен е от стария сорт “Биволско сърце”. Чери домат “Аля” пък е другото изобретение на институт “Марица”. Плодчетата му са огненочервени и убийствено вкусни – леко хрускат, но имаш чувството, че ядеш бонбончета. “Всеки със своите предпочитания. Едни харесват по-сладък, други – с малко по-киселинен вкус. Имаме сортове, които отговарят на всички европейски изисквания и са конкурентни на чуждите. Нашите се отличават с  високи добиви, качество на плодовете, добра твърдост и отлични биологични характеристики”, изтъква доц. Ганева. Според нея вкусът се определя, на първо място, от сорта, на второ, от добрия баланс на захари и киселини и на трето, но много важно – от климатичните условия. У нас няма толкова екстремно високи температури, които да предизвикват жълти пригори по плодовете. “Нещо повече – чужди сортове, които иначе не са толкова вкусни, когато ги отглеждаме на българска територия, подобряват значително качествата си”, обяснява доц. Ганева. По думите ѝ освен климатичните условия много важни са агротехническите мероприятия като подхранване на терена, което влияе както на химичния състав, така и на външния вид на плодовете. “Торенето е важно. Всяка култура има определени изисквания към хранителните вещества в почвата. Когато това се прави прецизно, добивите са максимални, а качеството на продукцията – отлично”, допълни ученият. В началото на почвата се дава азот, а при завръза – калий. Нужно е също така и оптимално поливане. При зреенето то трябва да се увеличава. Много са изпитаните български сортове домати, но напоследък се оформиха топ 5. Розовият се превърна в лидер заради своята сладост, нежна кожица и типичен аромат. Плодовете от него стигат 500 г, а в много случаи и повече. “Розов блян” е друг сорт с плоско-кръгли плодове, които тежат около 300 грама бройката. Той е с баланс на сладко-кисел вкус. “Розова магия” е местна селекция, която подобрява добивите, плодовете са гладки и не са напукани. “Ники” е хибриден сорт и е полудетерминантен. Завръзите му са през 2-3 листа. Червен, плътен, месест, не е кисел. Новият сорт “Финал” дава едри домати с превъзходен вкус. “Заблуда е да се твърди, че баби от години си събират семена и произвеждат от тях разсад. Ами ако растенията са болни, рискът да не получиш никакви добиви на следващата година е огромен”, предупреждава доц. Ганева. Цените сега са от 57 до 86% по-високи 69% от предлаганите домати през юли са били български, вносът е 21 на сто, показват данни на Държавната комисия по стоковите борси и тържищата. Тъй като тя следи търговията на едро, вероятно относителният дял на BG продукцията на пазарите е още по-голям, защото много от малките производители я предлагат директно. Значително по-високи са цените на доматите тази година спрямо миналата. Последните данни са за юли, когато средната цена на полското производство е 1,71 лв./кг, което е ръст от 86% на годишна база. За сравнение по същото време на миналата година са стрували 0,92 лв./кг. Оранжерийните домати през юли 2016 г. са се продавали средно по 1,42 лв./кг, което е поскъпване за година от 57%. Вносната стока също е на по-високи цени – 1,29 лв./кг при 0,78 лв. през 2015 г., или поскъпване от 65 на сто. Според специалистите причината са обилните дъждове в края на пролетта, които доведоха до компрометиране на първия разсад и нужда от презасаждане. Това довело до изместване на пика на продукцията, който тепърва се чакал. Слуховете за забрана от ЕК не са верни Слухове за пореден път “забраниха” българските розови домати. През миналата седмица в много сайтове беше повторена информация от 2013 г., според която регламент на Европейската комисия предвижда спиране на продажбата и дори размяната на несертифицирани семена. А от такива се произвежда голяма част от българските зеленчуци, включително и розовият домат “Биволско сърце”. Няма регламент на Европейската комисия, който да забранява производството и продажбата на български зеленчуци, категорично опровергаха “новината” от земеделското министерство. Оттам уточниха, че през май 2013 г. ЕК предлага за обсъждане проект на регламент за производството и предлагането на пазара на растителен репродуктивен материал, т.е. семена. Същият е отхвърлен с огромно мнозинство от Европейския парламент на 11 март 2014 г. (650 гласа “против” регламента и само 15 “за”). Проектът окончателно е оттеглен от ЕК на 7 март 2015 г. Проект на такъв регламент не е включен в работната програма на ЕК за 2016 г. Няма инициатива да бъде включен и за 2017 г., уточняват от земеделското министерство. Но дори и в този проект на регламент не се съдържали разпоредби, които да забраняват достъпа до пазара на български зеленчуци, произведени от семена, непреминали процедура за сертификация, твърдят агроекспертите.    ", "date": "2019.07.09", "title": "Заради климата българският домат е най-вкусен в целия свят"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397680-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B8%D1%82%D0%B5-%D0%BF%D1%80%D0%B5%D0%B4-%D0%BF%D0%B5%D1%82%D1%80%D0%BE%D0%BB%D0%B0-%D0%BF%D1%80%D0%B5%D0%B7-%D0%B2%D1%82%D0%BE%D1%80%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%BD%D0%B0-2019-%D0%B3", "text": "През първата половина на годината инвеститорите в петрол се ръководиха от притеснения, свързани с търсенето, ефекта от нарастващото производство в САЩ, по-строгите санкции върху иранския износ и ограниченията в производството от страна на ОПЕК и неговите съюзници, включително Русия. След като се покачи до 75 долара за барел в края на април, фючърсите върху Брент приключиха юни на ниво от около 67 долара за барел, и то след като през май „черното злато“ отбеляза най-големия си седмичен спад от ноември. Организацията на страните износителки на петрол се споразумя на 2 юли да удължи ограниченията в производството до март 2020 г., като това ще е един от водещите фактори, определящ цената на петрола през останалата част от 2019 г., коментира  Bloomberg . Някакво развитие в търговския конфликт между САЩ и Китай пък може да промени перспективите за потреблението. След затягането на санкциите срещу Иран от страна на САЩ обаче ислямската република, която е член на ОПЕК, заплашва да наруши доставките през Персийския залив. „Рисковете около Иран са неизвестната величина, която не само раздвижи петролния пазар извън фундамента, но и го прави изключително хазартен за търговия и прогнози“, коментира за Investor.bg  Цветослав Цачев , главен инвестиционен консултант на Елана Трейдинг. Според него, ако се приеме, че Тръмп ще запази подхода на дипломатически натиск, вместо да използва значителните военни средства в региона, ще има постепенно намаление на рисковата премия, което вече се случва.  Факт е обаче, че в момента производителите на петрол са повече загрижени за търсенето, отколкото за предлагането. Според анализатори един от ключовите въпроси е колко време ОПЕК ще продължи да губи пазарен дял спрямо САЩ. През минала година САЩ са произвели повече от всяка друга страна, но членките от картела засега не са склонни да оставят цените на петрола да се сринат. В резултат делът на ОПЕК в световното производство на петрол е намалял от 42,2% през 2016 г. до 39,2% през март, а на САЩ се е повишил от 10,9% на 14,5%, посочва в свой анализ The Еconomist. От изданието посочват, че друг важен въпрос е дали Саудитска Арабия и Русия ще започнат да усещат по-сериозни последствия от ограниченията. Свиването на износа от Венецуела и Иран все пак помогна да се запазят нивата на доставки дори когато американското производство се увеличи. От анализаторската компанията Wood Mackenzie смятат, че през тази година САЩ ще изпомпват с 1,2 млн. барела суров петрол повече, отколкото през 2018 г. Иран пък се очаква да изпомва с 1 млн. по-малко. Според анализаторите от Citi споразумението на ОПЕК би трябвало да доведе до допълнително намаляване на запасите през втората половина на годината, а това да повиши цените. И все пак сигналите за забавяне на световния растеж притесняват инвеститорите, особено след серията разочароващи данни за производствения сектор от различни точки на света и заплахата на САЩ към Европейския съюз за налагане на повече мита. От Barclays очакват търсенето на петрол да расте с най-бавните си темпове от 2011 г. насам, като през тази година повишението е с по-малко от 1 млн. барела на ден. Morgan Stanley обаче понижи дългосрочната си прогноза за цената на сорта Брент през миналата седмица от 65 до 60 долара за барел. Според главния инвестиционен консултант на Елана Трейдинг краткосрочните инциденти в Близкия изток или това, което стана с иранския танкер за Сирия, ще напомнят на инвеститорите, че рисковете съществуват и трябва да са готови винаги да ограничат късите си позиции на петролните пазари. Именно това е причината да не се очаква по неговите думи сериозен натиск върху цената до края на годината.       Средната прогноза на анализаторите е цената на сорта Брент да достигне 70 долара за барел през четвъртото тримесечие, посочва Bloomberg. „Срещата на ОПЕК и задълбочаването на връзките с другите страни производителки на петрол, най-вече с Русия, ще осигурят достатъчно стабилна подкрепа на цената, когато тя отново слезе под 50 долара за барел. По-ниски нива са възможни, ако глобалната икономика продължи да се забавя, което е по-вероятно да се случи“, смята Цветослав Цачев. Той посочва също, че рецесия през тази година е по-малко вероятна, затова и евентуалното дъно на петрола ще се ограничи в рамките на 40-45 долара за американския сорт като най-негативен сценарий. „Икономическите причини и високото производство в САЩ са факторите, които ограничават и потенциала за възход на цената до 65 долара за барел. Това е много широк диапазон на движение на петрола. Той ще бъде постигнат постепенно, като цената в края на годината ще бъде по-близо до долната му граница“, обясни още Цачев.", "date": "2019.07.09", "title": "Какви са перспективите пред петрола през втората половина на 2019 г.?"}
{"url": "http://www.classa.bg/%D1%81%D0%B2%D1%8F%D1%82/item/397672-microsoft-%D0%BF%D1%83%D1%81%D0%BD%D0%B0-windows-1-11-%D0%B2-%D1%87%D0%B5%D1%81%D1%82-%D0%BD%D0%B0-%D0%BD%D0%BE%D0%B2%D0%B8%D1%8F-%D1%81%D0%B5%D0%B7%D0%BE%D0%BD-%D0%BD%D0%B0-%E2%80%9E%D1%81%D1%82%D1%80%D0%B0%D0%BD%D0%BD%D0%B8-%D0%BD%D0%B5%D1%89%D0%B0%E2%80%9C", "text": "Microsoft пусна в своя магазин за приложения Windows 1.11, симулатор на стар компютър в стил 1985 година, създаден заедно с Netflix в чест на третия сезон от поредицата \"Странни неща\", с премиера на 4 юли. Името на приложението, което в момента е достъпно само в САЩ, идва от името на главния герой: момиче на име Илевън - „Единадесет\". Когато отворите приложението Windows 1.11, стартирате виртуален компютър, който има свой собствен интерфейс, файлова система и дори графичен редактор на Paint. Приложението съдържа няколко скрити игри и пъзели с препратки към успешната серия на Netflix. Например една четка в Paint може да спре изпълнението на командите на потребителя и да започне да рисува странни знаци, докато операционната система може, чрез изскачащи съобщения, да предложи да спаси Хокинс - градът, където се случват събитията в „Странни неща\". Microsoft предварително подготвяше обществеността за това приложение. Миналата сряда компанията обърка мрежата, като публикува съобщение, в което представя \"напълно новия\" Windows 1.0, въпреки факта, че оригиналната версия на тази операционна система е създадена през 1985 година.", "date": "2019.07.09", "title": "Microsoft пусна Windows 1.11 в чест на новия сезон на „Странни неща“"}
{"url": "http://www.classa.bg/%D1%81%D0%B2%D1%8F%D1%82/item/397668-%D0%B8%D1%82%D0%B0%D0%BB%D0%B8%D1%8F-%D0%B4%D0%BE%D1%83%D0%B1%D0%B8%D0%B2%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Рим се нуждае от парична маса, а ЕС изисква съкращаване на държавните разходи и увеличаване на данъците Трябва да се каже, че за бъдещето на ЕС това, което Италия прави сега, е много по-лошо от излизането на Великобритания. Действията на Италия не са просто сепаратизъм, а пряка и реална диверсия, подобно на идеята за регионална стопанска сметка* на Естония в СССР. Само че по-лошо.     Факт е, че Италия  . Тя ще се използва за вътрешни разплащания и се нарича mini BOT - Buoni Ordinari del Tesoro, което в превод от италиански означава  . Мини - защото тяхната номинална стойност е все още много малка - 100 евро. Всъщност облигациите ще бъдат емитирани от Хазната и ще бъдат стъпка към финансовия суверенитет на Италия. Никой суверенитет не е съвместим с членството в ЕС и преди всичко финансовия. Италианските власти твърдят, че в случай на натиск върху страната от страна на Брюксел, те ще напуснат ЕС и ще превърнат облигациите в пълноценни пари. И не трябва да има никакво съмнение. Освен това сега не е ясно дали ще има мини БОТ-ове с държавни дългови инструменти или пари. Те трябва да имат свободно движение в рамките на Италия и могат да бъдат пълноценно средство за плащане. Това е паралелна валута с всичките й атрибути под формата на държавна подкрепа. Във всеки случай, това нарушава правилата на ЕС и бие по еврото - това призна Марио Драги, ръководител на Централната банка на ЕС, въпреки че самият той е италианец, но глобалист и противник на сегашния демарш на Италия. Групата, контролираща италианското правителство, водена от Матео Салвини, е настроена много решително. Италианците демонстрираха манифест на непослушание още от външния вид на банкнотата. На нея е изобразен някой си Енрико Матеи, който загина при загадъчни обстоятелства, собственик на компанията ENI, който се опита да лиши от петролен и газов монопол британските и американските корпорации. Матеи е легендарна фигура, равна на руския бизнесмен Робърт Нобел, който едва не удуши Рокфелер с неговия петролен бизнес. Матеи е символ на италианския икономически суверенитет и национален герой на Италия. Посланието е разбираемо, особено ако смятаме, че обсъждането на проектобанкнотите е вече не една година. Англосаксонците и французите няма да успеят да завият в пелени италианците. Италианците са стари майстори на финансовите дела, предците на банковото дело в Европа и затова знаят как да правят нещата грациозно и ефективно. Можете да бъдете сигурни, че зад антиглобалистките бунтове в Италия са много сериозни сили на старата европейска аристокрация, която отмъсти за поражението през ХХ век. Можем да кажем със сигурност, че Ватиканът не стои настрана. Това означава, че политическият ресурс на италианската фронда е много сериозен. И ако добавите идеологическите симпатии на Тръмп и Путин, и доста вероятно на Си Цзинпин, а след това дори без да се вземе предвид позицията на Англия, може да се каже, че компанията на симпатизиращите на италианците е много сериозна. Причината е проста - Италия се задушава от липсата на монетизация на икономиката. Те нямат достатъчно пари, за да инвестират, защото печатната преса е в ръцете на контролирания от МВФ Брюксел (не случайно Кристин Лагард се премести от креслото на ръководител на МВФ в креслото на ръководител на Централната банка на ЕС), който е повлиян от Германия и Франция, а Италия е изключена от влиянието. За Италия ЕС има строги стандарти за съотношението дълг към БВП, поради което паричната маса не се дава, а Италия има толкова много дългове, че е невъзможно да се мисли за икономическо развитие и става все по-лошо и по-лошо. И затова Италия се разбунтува. Жан-Клод Юнкер, отивайки в оставка, заяви, че Италия се сблъсква с превишаване на разходите над приходите в рамките на стандартите на ЕС и затова може да бъде глобена милиарди евро. Никоя страна никога не е била глобявана за това, дори Франция, която често допуска такива превишавания и дефицити. Но това, което е позволено на Франция, не е разрешено на Италия. Юнкер каза: \"Франция си е Франция\". \"Не управлявам страна на колене\", възмутено каза Матео Салвини, изпреварвайки по решителност британците по въпроса за напускането на ЕС. \"Ние не сме Гърция\", повтаря Клаудио Борги, председател на италианския бюджетен комитет. „Ние сме нетни вносители в бюджета на ЕС. Имаме търговски излишък и излишък на основния бюджет. Не дължим нищо на никого. И ние сме в по-добра форма от Франция. \" \"Няма да се обеся заради някакво глупаво правило\", казва Салвини. „Докато безработицата не падне до 5%, имаме право да инвестираме. Имаме региони, в които младежката безработица е 50%. Нуждаем се от лекарството на Тръмп - положителен финансов шок, за да възстановим страната. Мисля, че коментарите са излишни. Италия се нуждае от парично предлагане, а ЕС изисква съкращаване на държавните разходи и увеличаване на данъците. За Италия това е смърт. Като член на ЕС Италия няма право да издава паралелна валута, но няма друг изход. И ако правителството заплати дълговете си в мини БОТ-ове, и ги приемат при изчисленията, и допълнително бъдат пуснати в обръщение, монетизацията на икономиката ще се увеличи без увеличаване на размера на официалните пари в евро. Така правителството очаква да се промъкне между Сцила и Харибда. Експертите твърдят, че паричната изобретателност на италианците води до политически конфликти. Италия ще направи това, което не позволиха на Гърция. Това ще бъде прецедент за Испания и Португалия, които изпитват същите трудности и същите изкушения. А и гърците ще изискват преразглеждане на отношението към себе си. Появата на мини БОТ-овете веднага ще девалвира еврото, а в ръцете на Франция, са номинираните в евро италиански държавни облигации на стойност над 300 милиарда евро. Еврото може да не се възстанови от този удар. И ако то се възстанови, тогава ще е с цената на съкращаване на ЕС и тежка финансова криза, последвана от политическа криза. На първо място, в Германия и Франция, където и така е много неспокойно. Най-интересното е, че Италия няма къде да се оттегли - зад нея е Рим. Те нямат възможности за спасяване с други средства, а отлагането на решението само ще засили неговата неизбежност. Италия въвежда така наречените \"обсадни пари\" - валутата, използвана при извънредни кризисни ситуации. „Обсадни пари“ е валута, предназначена за краткосрочно обръщение. Като преходен период към нещо следващо. Към какво? В Европа се казва, че перспективата е твърде страшна, за да се обмисля. Сега Италия има дефицит на съотношението дълг/БВП от 2,5%, а нормата е не повече от 2,04. Това означава, че схватката е неизбежна. Брюксел твърди, че Рим нарушава финансовите разпоредби на ЕС. Рим е готов да изпрати всички по дяволите и да напусне съюза като цяло, ако членството означава смъртта на Италия. ЕС изисква намаляване на дълга, но Италия отдавна е в спад, така че рецептите на ЕС са самоубийствени. Италианското правителство, колебаещо се между ЕС и опозицията, загуби контрол над събитията и скоро ще се срине. Докато италианското правителство се подготвя за оставка, Италия се подготвя за паралелна валута. А ЕС се подготвя за нов кръг от вътрешни конфликти, които вече принципно не могат да бъдат разрешени с компромис. Прогнозите, които предполагаха съкращаване на ЕС до определено ядро от редица страни в северозападната част на Европа, никога не са били по-близки до реализацията си. Процесът на разпадането на ЕС, който едва е започнал, е опасен, защото не се знае къде и кога ще се спре. Ако САЩ, Русия, Великобритания и Китай се втурнат в създаващия се вакуум, слабата източноевропейска периферия ще загуби ориентири и ще се окаже между няколко центъра на силите, а Иран и Турция ще увиснат във въздуха, тогава перспективата за нови териториални разделения в Европа може да стане по-реална от всякога.    ", "date": "2019.07.09", "title": "Италия доубива Европейския съюз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397669-%D1%82%D0%B5%D1%81%D1%82-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8-%D0%BD%D1%8F%D0%BA%D0%BE%D0%B8-%D0%BA%D1%80%D0%B5%D0%B4%D0%B8%D1%82%D0%BD%D0%B8-%D0%B2%D1%8A%D0%BF%D1%80%D0%BE%D1%81%D0%B8-%D1%81-%D0%B5%D0%BC%D0%B8%D0%BB-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D1%81%D0%BB%D0%B5%D0%B4-%D0%BD%D0%B5%D0%B3%D0%BE-%D1%84%D0%B0%D0%BB%D0%B8%D1%80%D0%B0-%D1%82%D0%B27,-%D0%B0-%D1%81%D0%B5%D0%B3%D0%B0", "text": "Да оставим средния пръст, който сегашният директор и бивш програмен директор на БНТ показа на всички зрители. Това е жест на падението на цялото общество, излъчило такива членки на СЕМ и избрало такъв директор начело на обществената телевизия. Когато човек види Кошлуков да води предаване с блеснал поглед и забързано агресивно говорене, неминуемо си задава въпроса дали той не е смъркал нещо преди да влезе в студиото. Такава приповдигнатост и блясък в очите се получава от кокаин. И така се засилват приказките, които се носят за него от години.     Дали Кошлуков смърка кокаин (дрогата на богатите), може да се установи по много лесен начин – с няколко теста. Дори редовни тестове, както всеки път тестват летците преди полет. Обичайни тестове доказват наличие на кокаин 2-4 дни след последната „линия”, а при редовна употреба тест може да го докаже и до 2-3 седмици след това. Има и други тестове, които улавят и по-дълъг период. Това са подробности, но въпросът е много сериозен. При предишния директор на БНТ, загубил поста си заради алкохол, БНТ достигна дълг близо 50 млн. лева и практически е във фалит.  Какво би постигнал директор, който има слабост към други опиати? Дали не е по-важно новият директор на БНТ да бъде проверяван за наркотици? Катастрофа с обществената БНТ е по-опасна от катастрофа с автомобил.   Целенасочен, последователен, а не случаен. Още като избраха Каменаров за шеф на БНТ, той беше само параван за Кошлуков – веднага го назначи за програмен директор. И изкара нужното време на този пост да събере стаж за да се кандидатира за директор. Защото при предишния конкурс нямаше нужния стаж и тогава коалиционният партньор на Борисов – Сидеров – помогна. Кошлуков представи справка, че е бил 2016-2017 програмен директор на телевизия „Алфа” на партия „Атака”. Сега, в биографичната справка за Кошлуков на сайта на БНТ отсъства този стаж от 1 година в партийната телевизия на Сидеров. Посочва се, че по същото време е бил водещ в Канал 3 – телевизията, известна като телевизията на Пеевски. Излиза, че Кошлуков е бил едновременно водещ в една телевизия и програмен директор на друга. Или пък стажът в телевизия „Алфа” е фалшив. Ако кандидат с такива легенди се появи на конкурс за шеф на телевизия в Германия, ще избухне обществен скандал. В страна като България никой не се вълнува от тези неща. Изборът на Кошлуков издава целия кръг около премиера Борисов, в който влиза и Пеевски.  Кошлуков беше от едно котило, което сучеше от КТБ. Някои вестници лапаха оттам кредити и не върнаха нищо. „Стандарт”, „Труд”, „24 часа” и др. са получили кредити директно от КТБ или от кухи, кредитирани от банката фирми, общо за над 38 млн. лева. По-голямата част от тези пари не са върнати, за малка част са направени цесии с когото трябва. Името на Кошлуков се появява в доклад на Фонда за гарантиране на влоговете от януари 2016 г. като лице с невърнат кредит. На Кошлуков навремето, докато е бил шеф и водещ в ТВ7, е отпуснат даден му е лично, като физическо лице. С написани собственоръчно указания от Цветан Василев върху докладна на банката, кредитът да е без обезпечение. В докладната пише, че иска кредит за купуване на жилище в САЩ. Този документ беше публикуван във в. „19`”. През февруари 2017 беше пуснат доклад на синдиците на КТБ, който излезе и на сайта на банката. В него името на Кошлуков присъства с невърнат кредит от над 50 212 лв. по кредитна карта, явно златна или платинена. Тогава пред „Медиапул” Кошлуков казва, че дължал 25 хил. долара на банката, ама имал и депозит там от 30 хил. лева, чакал да ги прихванат и щял да доплати. Няма проблеми. Всичко е законно. Никой не го тормози, не му задава въпроси за несъответствия, никой не се вълнува за такива дребни суми. Кошлуков е бил собственик на дружеството, което на практика управляваше ТВ7 – „Ноу фрейм медия”. Бил е и в управителния съвет на ТВ7, и външен продуцент там, и водещ на авторско предаване. До фалита на КТБ „Ноу фрейм медия” правеше повечето предавания на ТВ7. В ТВ7, на която за кратко Кошлуков беше и директор (и този факт го няма в биографичната му справка), по думите на Цветан Василев са потънали 300 млн. лева (!). Финансовият министър Горанов през 2015 г. посочи сумата 288 млн. лева. Кой как е усвоявал тези пари може само да се предполага. Но в ТВ7 Кошлуков е и на заплата, и външен продуцент с авторско предаване. Него прокуратурата не го преследва, както преследва Елена Йончева, която също е била външен продуцент. „Ноу фрейм медия” след Кошлуков е сменяло собственици (влиза във владение и на Бареков), преобразувало се е, но и фалирало. И като човек от ръководството на фалирало дружество, Кошлуков няма право да участва в управлението на друго 5 години, до средата на 2020 г., уточнява вестник „19`”. Но изглежда може да участва в ръководството на фалирала национална телевизия. В ръководството на „Ноу фрейм медия са били Вили Сечкова, спътницата в живота на Александър Сталийски, приближен на премиера Борисов, също и нейният брат. Сечкова и Сталийски се оказаха с депозити общо за над 30 млн. лева в КТБ, които са спасени с цесии. Основната им дейност е била продуцентска, свързана с ТВ7.       беше следната – да точат от банката и после да я съборят, така че който има да връща да не върне, или да се прихващат евтино с цесии, да се търгуват дългове и т. н. Или да разграби активи на длъжници. И само мустакатият банкер да е виновен, той направил пирамида и прибрал парите. ТВ7 и вестниците са дреболия пред милионите, които останаха като невърнати кредити, или пред усвояването на „Виваком“, „Булгартабак“ и т. н. заводи и предприятия. Общият размер на кражбата може да се оцени ориентировъчно най-малко на 3,5 млрд. лева, колкото Фондът за гарантиране на влоговете върна на вложители. Но не са само те – и много фирми, включително държавни, изгоряха с милиони, които няма кой да им върне. Кошлуков е част от котилото около Борисов. Въобще не е случаен избор на три неадекватни жени протестърки в СЕМ, които само като им видиш физиономиите и ти иде да нападнеш Полша (както се изразява на едно място Уди Алън).", "date": "2019.07.09", "title": "Тест за наркотици и някои кредитни въпроси с Емил Кошлуков. След него фалира ТВ7, а сега?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397670-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B2%D0%B0%D1%86%D0%B5%D0%B2-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D0%B5-%D0%B4%D0%B0%D0%B4%D0%B5%D0%BD-%D1%81%D0%B2%D0%B8%D0%B4%D0%BD%D0%B0-%D0%B6%D0%B5%D1%80%D1%82%D0%B2%D0%B0,-%D0%B7%D0%B0-%D0%B4%D0%B0-%D0%B2%D0%B5%D0%BA%D1%83%D0%B2%D0%B0-%D0%B3%D0%B5%D1%80%D0%B1", "text": "От някогашната БКП БСП наследи политическото и идеологическото, а ГЕРБ – управлението и правото да се пипа имотът с треперещи от страст пръсти.     - На този конгрес явлението ГЕРБ изцяло разкри същината си – че това не е политическа партия, а съвкупност от държавните чиновници, роднините им и клиентелата. Те нямат идеологически проблеми, тъй като идеологията стои върху разликата между желаното и действителното. Затова БСП непрекъснато прави идеология, докато при ГЕРБ желаното и действителното съвпадат и всичко се свежда до един по-прост ритуал. Един път годишно долният слой на българската държавно-управленска група идва да каже колко е съгласна с ръководителя си. И после се прибира. Те имат държава да управляват, нямат време да се веят по конгреси, да се шматкат! Това са хора заети с най-важния труд – управленския.  - В една партия не може без изказвания, без алтернативни виждания, без емоции. Но тук както казах, не говорим за партия. Това, което видяхме е по-скоро производствено събрание – събират се, изслушат генералния директор и се връщат да изпълняват по ресорите. В една държавна машина няма място за изказвания.  - Имаше конкретен повод и стъписването произтича от повода. От време на време трябва да се събира ръководният екип на държавата, за да присъства на сакрално жертвоприношение. А сакралното жертвоприношение не предвижда веселба, а само страх и трепет. Сакрално жертвоприношение е когато някоя свидна рожба се дава в жертва, за да могат всички останали да си мислят за това какво е животът и как тече времето. Цветанов не беше отстранен с мотивация. Единствената мотивация да бъде отстранен Цветанов е това, че е Цветанов. Тук става дума за жертва на първородна рожба.  - При всички ритуали жертвата няма думата. Ако става дума за разстрел – може, но разстрелът не е ритуал. Тук е ритуал, така навремето са давали курбан, за да се извика дъждът.  - За да векува ГЕРБ, трябва да даде свидна жертва. Тук има много важен смислов момент, аз се учудвам как хората не го виждат. Жертвата е най-близкият човек на Първия, първородният политически син се жертва, за да се омилостивят боговете на политическия берекет. Жертвата изначално е наясно, че няма какво да каже. Този ритуал дори леко бе нарушен, защото „жертвата“ все пак каза нещо – че след изборите ще сравняваме.  - Това го оправдава.  - Не, не са. Във всяка сплотена бойна църква има група лишени от причастие и група оглашени, но не призвани, т.е. има хора, които са се залепили и не са наясно. От един момент нататък в хода на ритуала свещеникът вика: „Оглашени, изидите“, което значи – вие, които сте чули (огласени сте), но още не сте покръстени, не сте приели причастието, махнете се от осветената земя, защото нямате право да участвате в литургията. Повтарям, във всяка добре сплотена църква има хора, които се показват като колебаещи се. Но за тях винаги има шанс да се оправят, ако наблюдават от удобна гледна точка жертвоприношението, защото то прочиства душите и на участниците. Върху хората се спуска една особена политическа благодат.  - Защото това не е партия, а управленска машина и нямат време да се занимават с конфликтуване на идеологеми. Те са дошли да чуят благовестието от своя началник, той им спуска благодатта през себе си от Горното небе. Няма какво да се говори по такива места!  - Етичната комисия ще определя грешниците. Етичната комисия има две основни задачи – да формулира какво е грях и да открива този грях в отделни живи хора, които ще бъдат лишавани от благодат временно или завинаги. Тя ще посочва грешници и ще раздава справедливи присъди.  - Могат една година да не те допускат да влезеш в кабинета на Първия. Това е като лишаване от причастие. Може една година да не ти се иска интервю – никой да не те пита за нищо една година. А има и груба част на списъка със санкции – отнемане на имуществото с нанасяне в личния картон на „мъмрене“. В най-тежките случаи етичната комисия ще има за задача да изключи съгрешилия от партията и едва тогава той да бъде предаден на прокуратурата. Да не може да се каже, че прокуратурата е подгонила гербаджия. Прокуратурата може да преследва само бивши членове на ГЕРБ.  Виждам една аналогия – ГЕРБ, това е всъщност БКП, минус Тодор Живков, минус реалния социализъм, плюс Бойко Борисов, плюс реалния европеизъм. Партия ГЕРБ е задгробният живот на БКП. Първият в една партия винаги е оргсекретарят. В БКП това беше Борис Велчев, отсвириха го. После беше Александър Лилов. Точно той да стане изцяло „първи втори“, защото „вторият“ има степени, и него го отсвириха. Това е ритуалната разправа с „втория“, която ГЕРБ са наследили от БКП.  - На конгресите на БКП имаше три доклада. Първо, доклад за състоянието на нещата. Винаги го четеше Първия. След това Вторият, или идеолога, чете за бъдеще време, а Третият по линия на комисията по резолюцията чете разгърната резолюция, към която да се прибавят съществени бележки и уточнения, направени от специално подготвени хора със специално написани уточнения. Това също е ритуал, но по-сложен. ГЕРБ няма нужда от чак такава сложност. А и ГЕРБ не е БКП, а задгробният й живот. Ако Тодор Живков се беше сетил да освободи поста и да сложи някой от охраната там, БКП щеше да се развие до днешното състояние на ГЕРБ – мълчаливо, високомотивирано и дисциплинирано мнозинство, което е съгласно, като изразява съгласието си с апаратен блясък в очите. В очите им се чете съгласие и решимост за упражняване на властта по същия начин. На такива мероприятия говори само Първия, който е богоизбран и боговдъхновен.  - БСП е политическият колизеум, който остана след неуспешният опит БКП да живее както трябва, а не както може. БСП пое от БКП умиращата политическа функция. БСП е политически организъм с идеологически ангажименти. Но едновременно с това се вижда как това е една горда останка от мечти – ние мечтаем едно нещо, а на практика се получава друго нещо. Нещо като София Лорен на 94 години. От някогашната БКП БСП наследи политическото и идеологическото, а ГЕРБ – управлението и правото да се пипа имотът с треперещи от страст пръсти.  - Докато геополитически фактори от Изток или от Запад не решат, че шоуто трябва да приключи. Тук ще обърна внимание, че онзи ден Борисов „настъпи противопехотна мина“, която се характеризира с това, че ти откъсва краката докато мигнеш. Тъй като Борисов се приема вече за виден европейски политик от равнището на Аденауер, Митеран, Кол, Меркел, Макрон, той се чувства длъжен и в ролята си да се изказва по разни философско-политико-метафизични въпроси – какво е Косово. И дори има правото да предлага ускорени и опростени решения, тъй като е човек талантлив в управлението. Размениха си ядни реплики София и Белград, след което и двете страни се обясниха взаимно в любов. Така можеше да се изчерпа случаят, ако Великата северна мечка не беше въоръжена с микроскоп, с който разглежда положението на Балканите. А Великата северна мечка днес инвестира цялата си любов и благодат в Сърбия, може би от чувство за вина.  - Цветанов е човек, който ходи на молитвени закуски, макар че аз, ако можех, бих му попречил. Защото на тези молитвени закуски човек къса връзката с реалността и започва да прави глупости. Но Цветанов говори от позицията на човек, зад гърба на когото има богати пластове евроатлантизъм, намеква за Видовден, който няма как да не се случи. Това е намекване, че животът не е спрял, а ще продължи. Засега обаче животът върви по бойкоборисовски, а не по цветановски. Но подчертавам, че изказването на Цветанов е пред журналисти, не пред партийни другари вътре в залата. Пред журналистите човек може да излее и душата и, ако му е наболяло. При това той казва тези неща след ритуала. Но от друга страна никой не се занимава със светоусещането на Свидната жертва. Свидната жертва е субективно положена и обективно приета, благодатта е осигурена. А вече в ново качество Свидната жертва има право да се оборудва с лаборатория, фондация или комисия.", "date": "2019.07.09", "title": "Валентин Вацев: Цветанов бе даден свидна жертва, за да векува ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397676-%D0%BC%D0%B0%D0%B7%D0%BD%D0%B0-%D1%87%D0%B0%D0%BB%D0%B3%D0%B0-%D0%B4%D1%8A%D0%BD%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0-%E2%80%9E%D0%BF%D0%B5%D1%80%D0%BB%D0%B0%E2%80%9D", "text": "За нов скандален случай от плажа „Перла” край Приморско алармира читател на Lupa.bg, посетил плажната ивица край някогашната резиденция на Тодор Живков тази събота. Туристът ни изпрати и видео, направено в ранния следобед на 6 юли на „Перла”, от което се чува кошмарен звуков фон – живо изпълнение на оркестър, свирещ мазна чалга.     Според разказа на потресения очевидец, просташката чалга е започнала да свири от ресторанта, стопанисван от кулинаря Андре Токев около 15:30 часа в събота, когато стотици туристи са отдъхвали с децата си на плажа. „Изведнъж гръмнаха циганиите – „Шушана”, „Я, елате пиленца при батко”, „Тошка” и ред други гнусотии. Отидох да протестирам, но никой не ми обърна внимание. Казаха ми, че ресторанта вече не работи, защото има частно парти. Частно парти на обществен плаж посред бял ден! На всичкото отгоре предварително ни бяха прибрали по 30 лева за чадър и шезлонг, без да ни предупредят, че ще ни изнасят гнусен чалгаджийски концерт!”, гневи се туристът. Той се сетил да направи видеоклип с музикалния фон на най-хубавия откъм природни дадености плаж на Приморско едва към 17:30 часа, когато повечето летовници напуснали възмутени.   Чалга концертът на „Перла” се е състоял заради лятна сватба между англичанин и българка. Сватбената церемония е била насрочена за 20 часа вечерта, но пристигналия много по-рано оркестър получил задание от сватбарите да подгрява гостите от следобед. „Мнозина протестираха напразно. От управата на плажния комплекс „Перла” се държаха арогантно и по мутренски и не пожелаха да чуят доводите ни, че този плаж е обществен и не може посред бял ден някой си да реши да тероризира курортистите с вулгарни децибели”, възмутен е читателят на  Lupa.bg .   Що се отнася до сватбата, проведена на 6 юли вечерта, то купонът продължил до ранни зори, а силната музика е достигала до северната част на град Приморско напук на категоричната забрана за жива музика след 23 часа. „Убеден съм, че са изпратени десетки сигнали срещу музикалния терор, който продължи до ранни зори на 7 юли, но никой не е взел мерки, защото концесионерът на плажа „Перла” е тежък връзкар. Мои познати са опитали да отидат на дискотека на „Перла”, когато чули музиката към 2 след полунощ. Решили, че това е единственото място, на което могат да се забавляват на открито. Дебеловрати охранители обаче ги прогонили – обяснили им, че има сватба и че не допускат никого! Значи забраната за музика може да важи за всички други заведения по морето, само не и за „Перла”. От началото на този летен сезон това е четвъртата сватба, която се провежда там”, докладва пред  Lupa.bg  служител в хотел „Перла де сол”, който се намира досами Северния плаж в Приморско. Концесионери на „Перла” са Лъчезар Захариев и адашът му Лъчезар Йорданов. Последният е зет на бившия кмет на София Стефан Софиянски – женен е за най-голямата му дъщеря Елена.     Вчера на плажа „Перла” гръмна грандиозен скандал, след като самозабравил се мутрафон опита да вкара джета си в морето, газейки през пясъчната ивица с мощния си джип. Возилото обаче затъна в морето и се наложи багер също да нахлуе на пясъка пред стотици смаяни летовници, за да изтегли закъсалия джип. Заради случая от Министерството на туризма се самосезираха и стартираха проверка, като обещаха, че ще наложат солена глоба на концесионера и че при друго нарушение договора за отдаване на плажа ще бъде прекратен. Lupa.bg  веднага показва ново нарушение и очакваме да видим каква ще е реакцията на министър Николина Ангелкова, която миналото лято също инспектира плажа. \r\n", "date": "2019.07.09", "title": "Мазна чалга дъни на плажа „Перла”"}
{"url": "http://www.classa.bg/%D1%81%D0%B2%D1%8F%D1%82/item/397671-%D1%83%D1%87%D0%B5%D0%BD%D0%B8%D1%82%D0%B5-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%BE%D1%82%D0%B2%D0%BE%D1%80%D1%8F%D1%82-%D0%B2-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%E2%80%9E%D0%BF%D0%BE%D1%80%D1%82%D0%B0%D0%BB-%D0%BA%D1%8A%D0%BC-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8%D1%8F-%D1%81%D0%B2%D1%8F%D1%82%E2%80%9C", "text": "Физикът Лий Брусард, от Националната лаборатория Оук Ридж (Тенеси, САЩ), се готви да демонстрира това лято съществуването на огледална вселена, съставена от материал, подобен на този в нашия свят, според NBC. Става дума вероятно за вид тъмна материя, която съставлява около 85% от вселената и не може да бъде наблюдавана, освен чрез гравитационното си влияние. \"Тя се проявява като съвършено копие на частиците и взаимодействията на стандартния модел по такъв начин, че паритетът и инверсията на времето са точно симетрични. Взаимодейства много слабо с познатата ни вселена, главно гравитационно\", обяснява изследване, публикувано през 2017 г. от екип от учени начело с Брусард. Въпреки това, ученият смята, че тъмната материя може да бъде открита, ако субатомен лъч частици, ускорен с мощен магнит, се сблъска с непроницаема стена. Ако теорията на огледалната материя е вярна, някои от тези частици ще се превърнат в „огледални образи\" на себе си и ще продължат да се движат зад бариерата. \"Това е доста прост експеримент, който импровизирахме с части, които открихме, използвайки оборудването и ресурсите, които вече имахме в Оук Ридж\" каза ученият. Въпреки своята простота, експериментът, който журналистите наричат „опит за отваряне на портал към паралелния свят\", може да опровергае възгледа за света, създаден от конвенционалната физика. \"Ако се открие нещо ново, играта се променя напълно\", казва той. Въпреки че самият той не вярва, че в огледалната вселена е възможно да се намери интелигентен живот, той не се съмнява, че тя е не по-малко сложна от нашата. \"Малко вероятно е в тъмната материя да има хора, но е много вероятно тъмната материя да е толкова богата, колкото и нашата\", смята Брусард.", "date": "2019.07.09", "title": "Учените планират да отворят в експеримент „портал към паралелния свят“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397664-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%B4%D1%83%D1%88%D0%B0%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE-%D0%B1%D1%81%D0%BF,-%D0%B7%D0%B0-%D0%B4%D0%B0-%D1%8F-%D0%BF%D0%BE%D1%85%D0%B8%D1%82%D0%B8", "text": "Формулата „лев за глас“ задушава БСП и подлива вода на тандема Трифонов-Манолова. Партийната система бере душа.     Нищо не налагаше тъкмо сега да се орязва партийната субсидия. Още по-малко по този начин – урбулешката и без сериозни мотиви. Но работата е сторена – депутатите от мнозинството, с подкрепата на ДПС, \"Атака\" и \"Воля\", гласуваха държавната помощ за партиите да бъде намалена от 11 на 1 лев за глас. Упорството, с което ГЕРБ прокара промяната, въпреки очевидните щети, повдига много въпроси. Защо се стигна дотук? След неуспешния преврат на „Позитано“ 20 стана ясно, че колаборационистите с ГЕРБ губят битката за овладяване на БСП. Загубата на Гергов и компания беше загуба и за Борисов. Това му беше най-краткият път за удържане на властта - чрез бъдеща коалиция с БСП. Но не тази на Нинова, а БСП на Гергов, Станишев, Миков и сие. Твърдото опозиционно поведение на сегашната соцлидерка го лиши от тази възможност. А виж, със Станишев добре се погаждат. Разменят любезности. Щом се чу, че Сергей е предложен за председател на ЕП, Борисов го подкрепи с „две ръце“. Онзи му върна жеста и мило заключи, че  „Борисов вече не действа като политик, а като държавник“. \"В някакъв смисъл и двамата сме възмъжали и помъдрели с годините. Когато опира до интереса на България, мога да работя с г-н Борисов\", размекна се „социалистът“, като не пропусна пътьом да стрелне Нинова. Тези политически милувки обаче няма как да бъдат осребрени при сегашната конюнктура в соцпартията. Затова Борисов спешно пристъпи към план Б, който предвижда финансово задушаване на БСП, докато не клекне. Не го ли направи – да мре по-добре. Субсидия от 1 лев на глас означава точно това. Средната държавна субсидия на ГЕРБ е между 14 и 20 милиона лева годишно, в зависимост от разните изборин резултати. Умножете ги по десет (години) и ще разберете защо управляващата клика рискува толкова смело. Разбира се, ГЕРБ се захранва от множество други канали и не е опряла до субсидията. Но не така стоят нещата за малките партии. Затова наглед нелогично е поведението на джуджета като „Атака“ и „Воля“. Но тези партии се свеждат до по-скромен политически бизнес, а политическото им битие се свежда до това да попиват протестните настроения и да поддържат бутафорния плурализъм за пред външния свят. ДПС е друга губерния, с почетен финансист начело. Щом не ме харесвате – ще ви унищожа! Това е посланието на Борисов към БСП. С финансовото омаломощаване на левицата Борисов бута рамо на вътрешната опозиция в соцпартията с надеждата да се разправи с Нинова. Със същата умисъл подлива вода и на новия фаворит на олигархията – Слави Трифонов, чието политическо предприятие предстои да бъде огласено. Намаляването на партийната субсидия на лев за глас беше основният популистки патос на Дългия. Борисов му го взе от ръцете. От ГЕРБ лукаво изтъкват като причина за това решение призивите на БСП да се намалят депутатските заплати. Един вид: искахте го – получихте си го. Но едното няма нищо общо с другото. Персоналните възнаграждения на депутатите засягат само тях, докато орязването на субсидиите засяга цялата партийна система. При неуспех с БСП, на Борисов вероятно ще му бъде създадена друга, „по-удобна опозиция“. С любезното съдействие на бизнеса, разбира се. Частното финансиране на партиите отваря тази възможност. Оттук нататък едрият капитал ще решава кой да управлява страната. На кого да дава и на кого – не. Олигархията иска само едно: гаранции за съхраняване на придобитото и преумножаването му. Трябва й втори Борисов, който да подпре поспихналия рейтинг на първия, без излишни скрупули и социал-реформистки отклонения. До месец-два на политическия терен се очаква да изскочи нов политически играч, продукт на това съглашение. Карашик между Слави Трифонов и Мая Манолова, да речем. Първият отдавна се заиграва с Борисов. Помним как лично премиерът разказа за пазарлъка им преди 9 години, когато гологлавият шоумен искал да му пристане срещу 50% влияние в ГЕРБ. „Ако трябва да определим два министри, единият да го каже той, другият – аз”, описа накратко офертата Борисов в интервю за Канал 3. Тогава работата се разсъхна. А сега? Сега Борисов прегръща публиката на шоумена. Гласувахте за намалена субсидия – ето, намалих я, казва й самодържецът. Ролята, отредена за Трифонов, е на патерица, затова едно превантивно изпускане на парата трябва да напомни на Дългия, че не бива да се взема насериозно. В бъдещия тандем трябва да е ясно кой е алфа мъжкарят. За целта БСП трябва да бъде умаломощена и на освободения опозиционен терен да се настани новия политинженерен проект. Вместо главен секретар - главен чалгар. Така ще си имаме Борисов-1 на власт и Борисов-2 в опозиция. А след парламентарните избори двете най-вероятно ще се обединят в едно коалиционно цяло и всичко ще се промени, за да си остане пак същото. Вместо десни балъци и пишман патриоти – Слави. Тогава, нищо чудно, и субсидиите да върнат. Зер, бизнесът няма да ги издържа вечно. Бая скъпо ще му излезе.    ", "date": "2019.07.09", "title": "Борисов задушава финансово БСП, за да я похити"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397665-7-%D0%BF%D1%80%D0%BE%D0%B4%D1%83%D0%BA%D1%82%D0%B0,-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%B4%D0%B0-%D0%BD%D0%B5-%D0%BA%D1%83%D0%BF%D1%83%D0%B2%D0%B0%D1%82%D0%B5-%D0%BE%D1%82-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82", "text": "Често в супермаркетите се отплесваме и освен за това, за което сме дошли, купуваме и куп други неща, които не са ни нужни.    Това от своя страна се отразява и на джоба ни. Освен това има няколко продукти в супермаркета, от които спецаилистите препоръчват да стоите далеч.  Те са напълно безполезни и само могат да ни причинят вреда.    Вижте кои са те:   Сладко кисело мляко     Киселото мляко е полезно, но не и това, което съдъра плодови добавки и захар. Не очаквайте да отслабнете с подобни продукти, в тях няма нищо здравословно. Експертите препоръчват консумацията на обикновено кисело мляко с шепа плодове.   Сладки изделия     Много често супермаркетите правят атрактивни промоции, като например при покупка на два продукта - получаваш трети подарък. Във връзка с променящите се тенденции, промоциите най-често се правят на сладки неща.  Ако често купувате такива неща и се зареждате вкъщи с тях, то в даден момент ще започнете да злоупотребявате с тях. А както знаем, сладкото води до наднормено тегло, затлъстяване, диабет и други здравословни проблеми.    Газирани напитки     От този продукт няма абсолютно никаква полза - това е захар в големи количества. Не утоляват жаждата, но могат да предизвикат появата на кариеси и други проблеми със зъбите.  По-добре е да се откаете от покупка на тази теност в супермаркета. Заменете с вода или домашно приготвена лимонада.    Замразени хранителни стоки     Замразени готови палачинки, пици, кюфтета, торти - супермаркетите са пълни с подобни продукти. Да, бързо е и е много удобно. Достатъчно е да поставите в микровълнова фурна или печката за няколко минути и сте готови!  Те обаче съдържат много сол, захар, консерванти и други вредни компоненти - това са полуготовите продукти. Много по-добре е да отделите малко време и да приготвите същото, но със собствените си ръце и продукти с доказан произход.   Сок     Говорим за сок в тетрапак. Тук важат същите предупреждения като при газираните напитки.   Студен чай     Този продукт също е много вреден. Съдържа много захар, но не дава усещането на естествения чай.    Обезмаслени продукти   Заблуда е, че продуктите с нулево съдържание на мазнини ни помагат за желата фигура. Човек се нуждае от мазнини, но от полезни такива.", "date": "2019.07.09", "title": "7 продукта, които никога да не купувате от супермаркет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397666-%D0%B1%D1%8A%D0%BB%D0%B3%D0%B0%D1%80%D0%B8-%D0%B2%D0%BD%D0%B0%D1%81%D1%8F%D1%82-%D0%B5%D0%BA%D0%B7%D0%BE%D1%82%D0%B8%D1%87%D0%BD%D0%B8-%D0%B2%D0%B5%D0%BD%D0%B5%D1%80%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BB%D0%B5%D1%81%D1%82%D0%B8", "text": "Азиатски трипер внасят българи, ходили на секстуризъм в екзотични държави като Тайланд и Филипините, алармираха специалисти по венерически болести. Тревожно е, че този вид гонорея е по-устойчива и трудна за лечение инфекция, коментира пред „Телеграф” микробиологът д-р Андрей Кузманов.   Засега случаите са малко, но той предупреди нашенци, избрали подобни дестинации да избягват „тайландския масаж с щастлив финал”.  Ако гонореята не се лекува, при мъжете има риск да се развие хроничен бактериален простатит. Според микробиолога понякога жените трудно разбират за проблема, той става хроничен и може да доведе до тежки усложнения. Какво представлява гонореята? Гонореята, известна още като трипер е инфекция, причинена от бактерия, наречена Гонокок, която се предава при полов контакт. Най-честите оплаквания са свързани с поява а течение при мъжа и жената, парене и болки при уриниране, както и болезнена дефекация. Оплакванията се дължат на възпаление на шийката на матката при жените, пикочния канал, крайната част на червата и по-рядко гърлото при мъжа и жената. Как мога да се заразя? Заразяването с гонорея става чрез орален, анален или вагинален сексуален контакт. Също така тя може да се предаде от майката на детето по време на раждането. Това, че човек веднъж се е заразявал с гонорея не го предпазва от повторно инфектиране. Повторното заразяване става при полов акт с човек, който е болен. Кой е изложен на риск от заразяване с трипер? Всеки човек, който има сексуални контакти може да се зарази с гонорея. Дори един рисков сексуален контакт, т.е. такъв без презерватив с нов партньор, може да бъде причина за инфектиране. Всеки човек с повече от един сексуални партньори или с партньор, който има и други сексуални връзки е изложен на по-висок риск. Как да разбера дали имам гонорея? Мъжете с гонорея често имат парене и болка при уриниране или жълтеникаво течение. При жените най-честата проява е вагинално течение, но често инфекцията при тях е напълно безсимптомна, т.е. липсват каквито и да е оплаквания. Независимо от липсата на оплаквания обаче жената може да пренесе инфекцията на сексуалните си партньори. Ректалната гонорея, т.е. засягането на крайните отдели на дебелото черво и зоната около ануса може да се срещне както при мъжете, така и при жените. Най-честите оплаквания тогава са жълтеникаво течение от ануса и сърбеж, зачервяване около ануса и/или болезнена дефекация. Гонореята на гърлото не предизвиква почти никакви оплаквания, много рядко се проявява с оплаквания, наподобяващи ангина. Как се лекува гонореята? В наше време гонореята е лесно лечимо заболяване. Най-често това става с прием на антибиотици по определени схеми, препоръчани от лекар. В по-редки случаи е добре лечението да се проведе с инжекционни антибиотични средства. Често гонореята се среща в комбинация с хламидиална полово-предавана инфекция. Ето защо е възможно лекарят Ви да Ви препоръча едновременно лечение за двете заболявания в случай, че не може със сигурност да отхвърли заразяването с хламидии. Важно е да проведете цялото препоръчано лечение. Въпреки че лечението ще спре развитието на инфекцията то няма да доведе до пълно възстановяване на настъпилите усложнения от дълго нелекувана инфекция. По данни на Националния център за обществено здраве и анализи случите на гонорея до месец май са общо 10. Лекари предполагат, че през лятото ще има увеличение.Сериозно повишение обаче има на болните от сифилис.  Статистиката на Центъра по обществено здраве показва тревожни данни. Само за последната седмица на юни има 32 случая. През месец май заразените с гонорея са 44. За първите месеци на годината случите на трипер се движат средно между 30 и 40, което означава, че има сериозно увеличение. Д-р Кузманов предупреди още, че полово предавани инфекции дебнат и в елитни СПА хотели. Само преди дни влюбена двойка се върнала от такъв със сериозни проблеми. Гъбички, трихомони, цистит, бактериална вагиноза са сред инфекциите, които дебнат през лятото.", "date": "2019.07.09", "title": "Българи внасят екзотични венерически болести"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397667-%D0%BD%D0%BE%D0%B2%D0%B0-%D1%81%D1%85%D0%B5%D0%BC%D0%B0-%D0%B7%D0%B0-%D1%83%D0%B7%D0%B0%D0%BA%D0%BE%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BA%D1%80%D0%B0%D0%B4%D0%B5%D0%BD%D0%B8-%D0%BA%D0%BE%D0%BB%D0%B8", "text": "Нов вид измама за узаконяване на противозаконно отнети автомобили набира популярност заради вратичка в закона, предупреждават полицията и прокуратурата в Германия. Мошеници все по-често крадат скъпи автомобили, след което търсят идентичен модел, за да го опожарят и да се сдобият с регистрацията му.   Германската система за застраховане има една особеност - стойността на изгорелите автомобили се изплаща на собствениците, но компанията прибира останките и след това ги продава заедно с регистрацията с презумпцията, че ще бъдат използвани за резервни части.     След известно време овъглената купчина желязо се появява на търг и за крадците остава само да я купят навреме за жълти стотинки. Останалото зависи от техническите умения на механиците да пренесат номерата на изгорялата кола на откраднатата и така да я узаконят.   Застрахователите вече са наясно със схемата и това се отразява на цените на изгорелите автомобили - дори абсолютно безполезни останки се продават за петцифрени суми. Неотдавна, например, напълно изгоряло BMW X5 с документи е било предложено за €10 400.", "date": "2019.07.09", "title": "Нова схема за узаконяване на крадени коли"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397663-%D1%82%D0%B8%D1%87%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BD%D0%B0-%D0%B3%D0%B5%D1%80%D0%B1-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D1%82%D1%80%D0%B0%D1%88%D0%B5%D0%BD-%D1%81%D1%8A%D0%B4-%D0%BA%D1%8A%D0%B4%D0%B5%D1%82%D0%BE-%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D0%B2%D0%BB%D0%B0%D1%81%D1%82,-%D0%B8%D0%BC%D0%B0-%D0%B8-%D0%BC%D0%BD%D0%BE%D0%B3%D0%BE-%E2%80%9E%D0%B3%D1%80%D0%B5%D1%88%D0%BD%D0%B8%D1%86%D0%B8%E2%80%9C", "text": "След голям скандал управляващите партии се сещат да се погледнат в огледалото и да видят не са ли станали много лъскави       Управляващата партия ГЕРБ създава Етична комисия.  Това е една от новините от завършилото в неделя национално събрание на партията.  „Гледат ни под лупа“, предупреди делегатите лидерът на партията и премиер Бойко Борисов. И над десет пъти употреби думата „справедливост“.   Управляващите партии се сещат за справедливостта след като се случи някой голям скандал, показва най-новата българска история. Тогава се погледнат в огледалото, за да видят не са ли станали много лъскави. ГЕРБ създаде Етична комисия след Апартаментгейт и скандала „Къщи без гости“.  А Борисов заръча „да няма милост“, всеки сигнал да се разследва. С какво ще се занимава новият партиен орган и защо е бил създаден обяснява председателят на парламентарната група на ГЕРБ Даниела Дариткова.  „Комисията по етика ще има превантивен характер за всички членове на ГЕРБ, за да не се допускат нарушения.  По този начин Бойко  Борисов прави превенция на превръщането на ГЕРБ в лъскава партия на номенклатурата“,  казва тя в интервю за БТВ.  Така е. В моментите на изпитание за имиджа на партиите на власт прожекторът на общественото внимание осветява вътрешните им контролни органи.  Журналистите обичат да ги наричат „Страшен съд“. Тоталитарната БКП имаше Контролно-ревизионна комисия.  Нейният председател бе важна фигура в партията. Разследването от ревизионната комисия понякога бе по-тежко от присъда. За да избяга от този спомен, след 1990 г. БСП прекръсти контролния си орган, наричайки го  Общопартийната контролна комисия. Дългогодишната депутатка Сашка Каракашева е почти легенда на поста председател на комисията в БСП. Избрана е на този пост през 1994 г., а през 1997 г. е преизбрана за още един мандат.  В интервю за \"Капитал\" от 19 юни 1995 г. тя обяснява  от какъв характер са проблемите, с които се занимава общопартийната контролна комисия  така:  „Проблемите са от морално-етично естество. Няма да крия, че в момента към някои ръководни постове в партията от по-ниско ниво има големи апетити. И то от хора, които умишлено стояха в сянка, сега се връщат по силата на предишни заслуги или от силата на успели в бизнеса. От тази гледна точка трябва много да се внимава в чии ръце попадат местните ръководства.“  По-късно, когато СДС създаде своя контролна комисия и медии, и седесари я кръстиха „Страшния съд“  и така си остана до края. Оглавяваше я Иван Куртев, зам.-шеф на 37-ото и 38-ото Народно събрание. Ролята на комисията натежа през 2000 г., след като управляващият тогава СДС се представи под очакванията си на местните избори, а корупцията се превърна във визитна картичка на управлението на ОДС. На националната конференция на сините н а 27 февруари 2000 г. премиерът и лидер на партията Иван Костов  заяви, че „  В онези дни често споменаваната от Костов дума „клиентелизъм“ звучи досущ като предупреждението на Борисов от неделя за \"феодали\" и \"тартори\"по места, които отблъскват хората от ГЕРБ.  „Страшният съд“ в СДС призоваваше тези, които са давали пари за партията и не са получили разписка, да се оплачат в Контролния съвет.  Призоваваше фирмите и гражданите да заявят писмено, ако са им искани пари под предлог, че са за нуждите на СДС. Иван Куртев разказваше пред медиите конкретни случки как дребни търговци били рекетирани от общинските власти или от хора, които се представяли за общинари. „Аз живея близо до пазара „Римската стена“, там всички ме познават и много продавачи ми се оплакват, че ги рекетират, за да им отдадат под наем щанд“, обяснява той, документиран от в. „Сега“. И отсича: „ Трябва да прочистим партийните редици. Лъжци и рекетьори нямат място в СДС!“ Същото прави днес Борисов.  Какъв ще бъде резултатът, предстои да видим.  Виденов не изкара пълния си мандат, Костов не получи втори и „Страшните съдилища“ и при сините, и при червените не бяха нищо повече от добра метафора.  Но ГЕРБ е на власт от 2009 г. почти без прекъсване, управлява в две трети от общините – след БКП нито една партия не е имала толкова власт.  Нейните кадри са навсякъде. Когато една партия така се сраства с държавата, нейната Етична комисия може да стане истински Страшен съд. Защото където има много власт, има и много „грешници“. Въпросът е какво се цели - наистина ли да се намерят грешниците, или да се търсят враговете с партиен билет. Историята познава и едното, и другото.      ", "date": "2019.07.09", "title": "Етичната комисия на ГЕРБ може да стане Страшен съд! Където има много власт, има и много „грешници“!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397657-9-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1357 г. - Императорът на Свещената Римска империя Карл IV поставя основния камък на Карловия мост в Прага.   1810 г. - Наполеон Бонапарт анексира Кралство Холандия, като част от Първата френска империя.   1816 г. - Аржентина провъзгласява независимост от Испания.   1831 г. - Петър Берон защитава докторска дисертация по медицина в Лудвиг Максимилиан университет в Мюнхен.   1877 г. - Проведен е първият тенис турнир Уимбълдън, на който победител става англичанинът Спенсър Гор.   1900 г. - Кралицата на Великобритания Виктория дава височайша благословия за републикански тип на управление в Австралия.   1902 г. - Немски учени изолират барбитуратната киселина, основа на барбитуратите.   1922 г. - Джони Вайсмюлер става първият човек, преплувал 100 м под една минута.   1943 г. - Втората световна война: Започва Съюзническото настъпление в Сицилия, при което Съюзниците извършват десант на остров Сицилия, последван от шестседмична сухопътна война.   1950 г. - Студена война: 11 световноизвестни учени приемат манифеста Ръсел-Айнщайн, след който се създава международната организация Пъгуошки конференции за наука и световни проблеми.   1957 г. - Открит е 102-ят елемент от таблицата на Менделеев, наречен нобелий.   1961 г. - Гърция става асоцииран член на Европейската икономическа общност (ЕИО).   1971 г. - След учредяване на Държавния съвет на Народна република България и избор на Тодор Живков за негов председател, се съставя ново Правителство на България начело със Станко Тодоров.   1991 г. - Република Южна Африка е включена в Олимпийските игри след 30-годишна забрана за участие.   2002 г. - В Южна Африка се създава Африканския съюз с първи председател Табо Мбеки.   2006 г. - При катастрофа на самолет Еърбъс А310, летящ по линията Москва - Иркутск, загиват над 150 пътници и членове на екипажа.   2006 г. - Завършва Световното първенство по футбол 2006   2011 г. - Официално е създадена новата държава Южен Судан, която получава своята независимост от Судан.    ", "date": "2019.07.09", "title": "9 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397658-%D0%B4%D0%B0-%D0%BC%D0%B0%D1%87%D0%BA%D0%B0%D1%88-%D1%83%D1%88%D0%B8%D1%82%D0%B5-%D0%BD%D0%B0-%D0%BD%D0%B0%D1%80%D0%BE%D0%B4%D0%B0", "text": "Завърших предишната дописка с тъжната констатация, че ще си останем завинаги самотните будали на Балканите.   След като сами се навряхме в шашмите на Заев, сега пък се дърляме със сърбите. Той и Бойко си е един самотник - преди години казваше, че няма приятели.  И беше прав, като се има предвид, какви хора го заобикаляха, напълно разбираемо беше човек да стои на един пушечен изстрел разстояние от тях. Наскоро пък каза, че няма семейство, понеже натири Цветанов, а той му бил семейството. Направо мре да побърква хората с подобни главоблъсканици. А сам курдиса горкия Цв. на виенското колело - и ще го остави там, докато онзи забрави кой е. Парадоксалните обрати, по които си пада, вече ги сервира на високи обороти, сякаш иска да остави без дъх публиката. Всичко това обаче е правено съвсем съзнателно, издава желанието му да се дистанцира, самоотстрани от всички – да бъде непрекъснато сред тях, но да се усеща сам.  Сякаш се е превърнал в тежест на самия себе си. Има на разположение цяла бригада от предани блюдолизци, но все повече се превръща в загадка за тях. Отдавна лепне от шербета, с който щедро го обливат те. Напоследък шербетчиите измайсториха един нов номер, за да се харесат на чорбаджията си: използват всеки повод откровено да ругаят Народа или пък пришиват към част от него откровени преувеличения, примерно: „Българинът днес се позамогна, стабилизира се, гради планове за бъдещето“. Тия дни повишиха пенсиите с цели 5,7% - как да не литнеш тутакси към Бъдещето. Минималната пенсия става 219 лева – дори нашата гордост, прочутата крава Пенка, ще се намуси гнусливо от толкова щедрост. Средната пък пенсия става 386 лева – и така тия щастливци вече ще надхвърлят с няколко лева границата на бедността. Някой ден и те ще летят към Бъдещето, в евтини ковчези. Шербетчиите или са си родени тъпаци, или се правят на такива. Отвратителен е стремежът им да разделят Народа - да противопоставят „замогналите се“ на останалите, на истинските клетници. България се влачи към Бъдещето си с окови на нозете, ако съдим от някои факти само от последните дни:  според Евростат, у нас за пенсионерите се отделят 8,4% от брутния вътрешен продукт – докато средно за ЕС този процент е 12,6;  половината българи изобщо няма да почиват това лято; упорито продължават да ни пробутват двойния стандарт при цели 30% от храните; а пък сиренето в Германия било по-евтино от нашето - еха;  властите продължават мълчаливо да подкрепят дъмпинга при вноса на гръцка и турска селскостопанска продукция… Обаче „хараламбенето“ /по Радичков/ продължава и не му се вижда края. Задава се и диво племе.  Диво – и вероятно безпаметно.  Ето някои факти, според социологическо проучване, поръчано от Министерството на спорта и младежта /цитирам по вестник „24 часа“/:  46% от българите на възраст между 15 и 29 години не четат книги – това са около 480 хиляди души.  62% не се интересуват от каквото и да било изкуство,  72% не посещават галерии и музеи.  На 30% не им стигат парите за нови дрехи и обувки,  25% не могат да се хранят пълноценно,  66% живеят заедно с родителите си,  64% изобщо нямат документ за квалификация. Летим вдъхновено към бъдещето. От една от най-любознателните нации в света сме се свлекли до дъното на ЕС по брой четящи млади хора.  Готово – те/младите са подходящи за всякакви игри и злоупотреби с Истината.  Можете дори да ги включите в авторския колектив на следващият учебник по история за 10 клас.  Готови са и за безпаметно хараламбене по адрес на всичко/всеки. Преди няколко дни по Би Ти Ви видяхме нещо уникално: ученик, който беснее, след като се е добрал до заветната тройка. Подскача от радост – и веднага след това прибягва към насилие над учителя си.  Това беше лицето на Бъдещето: несмислено и зло. Бойко купи с лекота шербетчиите си и ги превърна от брутални негови критици в също толкова брутални клакьори, унижи ги до крайна степен. Може би е съзнавал, че тия типове нямат никаква тежест в очите на Народа, но ги остави да си бръщолевят.  Дали не се надява собственият му разговор да се окаже по-продуктивен? Но как ще стане това, след като напоследък този разговор е доста неясен, често сърдит или ни предоставя главоблъсканици – например, внезапно казва, че американските самолети ще струват 2,2 милиарда, обаче ремонта в Русия на сегашните ни изтребители ще излиза 50 милиона годишно. Какво подмята – трудно е веднага да се проумее. Между другото, президентът Радев, с участието си в „Панорама“, направи за смях цивилните гарги, лъснаха шмекериите им за сделката с Ф-16/70. Навремето писах, как Бойко е мачкал ушите на Живков.  Това е особена форма на близост, доста над обичайната мярка.  Дали не си мисли, че вече му се полага да мачка и ушите на Народа? На Бойко му е нужен някакъв краен, дори авантюристичен жест.  Ако размишлява трезво над бъдещето си, време е да се сети за Народа – не за онзи, който се бил позамогнал, а за милионите клетници.  Не му трябват нови самолети, те с нищо няма да му помогнат.  Нищо не ни заплашва, освен, че Народа ще продължава да се топи/смалява – над 2 милиона вече са навън, това е най-голямата „кражба“, извършена за сметка на един малък народ в новата европейска история. Откажи се от самолетите - и дай парите на пенсионерите.  Време е да забележиш онези, които изнемогват. Имаше време, когато Бойко казваше, че още 100 години няма да построим онова, което е построил Живков. След време обаче реши, че вече го е задминал.  Дали е така и в народните сметки - колкото и приповдигнати и дори фалшиви да са понякога те? Дали, когато Бойко си тръгне от властта, някой ще жали за него, както за правешкия Узурпатор? Задава ли си този въпрос и изобщо замисля ли се за изменчивостта на колективната памет, която може да доведе до отчаяние всеки.  Дали магистралите, които ще остави след себе си, ще са достатъчни, за да хвърли сянка над Времето като Живков? Неясният отговор на този въпрос вероятно го кара да снове неуморно из кулоарите на Европарламента, да търси външната сцена, тя е сега неговото утешение. Очевидно е обаче, че Европа до крайност вече е изпосталяла откъм лидери.  На нас може да ни изглежда нелепо Бойко да пазари Габриел за външен министър на ЕС, тя и сега не е на себе си – обаче и вероятният шеф на Еврокомисията, германският военен министър е от същия рафт на европейския политически супермаркет. Съюзът се е запътил към фиаското си.        ", "date": "2019.07.09", "title": "Да мачкаш ушите на народа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397659-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0-%D0%B1%D1%83%D1%80%D1%8F-%D0%B2-%D1%87%D0%B0%D1%88%D0%B0-%D0%B2%D0%BE%D0%B4%D0%B0-%D0%B7%D0%B0%D1%89%D0%BE-%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D0%BA%D0%BE%D1%81%D0%BE%D0%B2%D0%BE-%D1%81%D0%BA%D0%B0%D1%80%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F", "text": "Както повечето балкански драми, които не завършват с вадене на оръжията, така и тази отшумя за няколко дни. Поне привидно. За кратко България и Сърбия се сблъскаха в игра на нерви, каквато отдавна не беше забелязвана на повърхността на дипломатическите отношения между двете страни. Всичко започна с изявление на Бойко Борисов по време на срещата за Западните Балкани в Познан, където той посрещна с резерви номинацията на испанския външен министър Жозеп Борел за върховен представител на ЕС по външната политика, с оглед на бъдещата интеграция на Косово в ЕС. Причината: Испания не признава правителството в Прищина като легитимна национална власт, доколкото Мадрид традиционно има проблеми със сепаратистките движения на баските и каталунците. Борисов даде знак, че изборът на Борел за „външен министър\" на ЕС може да повлияе критично върху политическите процеси в балканския регион. \"Когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово\", заяви Бойко Борисов от позицията си на лидер на държава, която пропагандира разширяването на ЕС към Балканите. С тези думи премиерът отвори вратата за българо-сръбския скандал. Белград не пропуска да посрещне с остра реакция всеки чуждестранен опит да се налее вода в мелницата на младата Косовска държава.   Броени часове по-късно, сръбският външен министър Ивица Дачич атакува думите на българския премиер и му препоръча да не дава уроци по външна политика на новия дипломат No.1 на ЕС. \"Бойко, да ти кажа едно нещо - позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\", коментира остро Дачич. \"Както имаме разбиране по въпроса за българската национална идентичност, езика или Гоце Делчев, така очакваме и разбиране за значението на косовския въпрос за сръбския народ. Това изявление на българския премиер не се отнася за квотите за риболов или качеството на сръбското сирене в преговорите с Европейския съюз, а се отнася за териториалната цялост на Сърбия\", каза още той. Много бързо посланиците и на двете държави бяха привикани по външните министерства с искане за обяснение и извинение. Последваха намесите на българския външен министър Екатерина Захариева, нова реплика от страна на българския премиер по време на Националното събрание на ГЕРБ и допълнителен опит за потушаване на напрежението от президента на Сърбия Александър Вучич.     Подобни дипломатически бури в чаша вода на Балканите изникват достатъчно и всяка година по няколко пъти. И колкото бързо се завихрят, толкова скоростно и затихват след това, оставяйки само малко горчиво отношение по комшийски. Официално нищо не се променя и българо-сръбските отношения продължават да са все така приятелски. Всичко е добре, когато завършва добре, а Борисов и Вучич се постараха да покажат ясно, че място за драма в този случай няма. Просто един преувеличен скандал с дъх на дипломатическа криза. Нищо повече. Големият въпрос обаче е друг - защо въобще се стигна дотук? Сърбия, съвсем естествено, е държавата, която най-рязко се противопоставя на признаването на Косово за легитимна държава. До началото на 2008 г. Косово юридически е автономна област в състава на Република Сърбия, макар че областта не е под фактическия контрол на сръбското правителство от 1999 г., а се управлява като протекторат на ООН. На 17 февруари 2008 г. Косово обявява независимост като самостоятелна република. Месец по-късно - на 20 март българското правителство на Сергей Станишев признава Косово като независима държава. Тази позиция се споделя от 23 държави от ЕС, изключенията са Кипър, Гърция, Румъния, Словакия и Испания. Международният съд в Хага има решение, че Косово не нарушава международното право, обявявайки се като самостоятелна държава. Сърбия обаче приема резолюция, според която няма да признае независимостта на Прищина независимо от всичко и ще продължи да гледа на тази територия като на автономна област в рамките на единната сръбска държава. На този фон България застава стабилно зад интересите на властите в Косово от гледна точка на евентуалното присъединяване на страната към ЕС. На всички е ясно, че в следващите 5 години няма да има интеграция на нови страни-членки към ЕС, а пред Косово предстои толкова много път до изпълнение на критериите за асоцииране със съюза, че вероятно Бойко Борисов отдавна ще се е пенсионирал от политиката, преди това да се случи. Премиерът обаче знае много добре, че изказването на подобна позиция на форум за развитието на Западните Балкани няма как да не доведе до остра сръбска реакция. И то - от външното министерство на Белград, ръководено от Ивица Дачич, дългогодишен говорител на бившия сръбски лидер Слободан Милошевич. Възможен отговор на въпроса „Защо\" е официалната, почти месианска позиция, която България е избрала да играе на Балканите в момента - своеобразен мост с ЕС, който да подсигури развитието на европейската идея и европейското благоденствие за всички съседи, дори и тези, които се намират през къща разстояние. Това е ролята, която Борисов избра за третия си мандат като премиер на България - играч с регионална значимост на Балканите през стратегическата си позиция на член на ЕС и лидер на държава, която от Втората световна война не е водила война със съседите си. Тази политика вдига акциите на България в Брюксел (вече не сме просто последният по значимост член, който само чака на фондове) и повишава на местно ниво влиянието на България, което впоследствие би могло да се използва като лост за регулиране на вътрешни нерешни въпроси. В добавка носи и добър имидж за самия премиер. Цялата реторика на Борисов след възникналото напрежение беше изразена през емоционален прочит към въпроса - обич към сърбите, разбиране на косовската им болка, обясняване на реакцията на Дачич с ревност и завист за новата роля на България, и призив за разбирателство, защото иначе парите от Европа няма да дойдат. Обясненията, че сърбите \"малко ги е яд\" заради новата важна и отговорна задача на България на Балканите, изместваща оста на влияние Атина-Белград, както и думите за \"сръбската болка\" Косово са повърхностни и напомнят малко на играта на \"доброто и лошото ченге\". В нея външният министър Захариева, която привиква сръбския посланик за обяснения и настоява за извинение, е лошото ченге, а премиерът, който не позволява (заслужено) по-остра реакция на думите на Дачич - доброто. Всичко това не отговаря и на поставения по-горе въпрос \"защо\". В този случай България много ясно и директно заема страна в един външен за нас спор. Да, българското правителство признава Косово за независима държава, както го правят още 22 други страни членки на ЕС. На въпроса за Борел и Косово обаче българският премиер лесно можеше да отклони коментара си в по-мирна и неопределена посока, вместо да влага толкова категорично отношение. Значи ли това, че България има някакво по-специално отношение към Косово? Попада ли тази държава в целевите зони за влияние на България? И ако да - в какво се изразява то? Заслужава да се замислим по тези въпроси, доколкото те ще продължат водят до напрежение с една от големите ни и силни съседки. В контекста на сръбско-косовска криза, изблиците на напрежение от последните месеци и струпвания на войници по границата между двете държави - темата е от ключово обществено значение. И то не само за България, а за Балканите като цяло. Подобни малки бури на Балканите показват, че има много по-плътни буреносни облаци на фона на снимките с широко усмихнатите Борисов и Вучич.", "date": "2019.07.09", "title": "Балканска буря в чаша вода - защо темата за Косово скара България и Сърбия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397660-%D1%81-%D0%B4%D0%B6%D0%B8%D0%BF-%D0%B2-%D0%BC%D0%BE%D1%80%D0%B5%D1%82%D0%BE-%D0%BC%D0%B5%D0%B4-%D0%BA%D0%B0%D0%BF%D0%B5-%D0%BD%D0%B0-%D1%81%D1%8A%D1%80%D1%86%D0%B5%D1%82%D0%BE", "text": "\"Колко възела вдига джипът ти?\" ще е въпросът, който гордите притежатели на масивни автомобили у нас скоро ще си задават. Все пак \"плуването с джип\" в последните години се опитва да се наложи като нова мода по родното Черноморие. Последният  , изненадващо закъсал във водата с МПС-то си, дори е лицензиран състезател по водомоторни спортове. Какво по-добро доказателство, че от моден тренд потапянето с джип може да стане и уникална за нашите брегове спортна дисциплина? Ние, простосмъртните, които в блажена заблуда караме колите си само по асфалт, трябва да оставим сърдитите физиономии и присмеха настрана и да проявим разбиране.  Защо човек да не може да иде с джипа на плажа? Замислете се за жегите - бич за всеки плажуващ. Отишъл си да си почиваш, пък то е толкова топло, че се изморяваш дори повече. Друго си е да си в хладните обятия на климатроника, където не ти се налага да вдишваш насила ароматите на кукуруз, телата на другите летуващи и съмнителното съдържание на тези странно кафеникави морски вълни.     В това да идеш с колата на плажа има и финансово предимство - при цени на чадъри и шезлонги до 70 лева на места, за българския летуващ излиза много по-изгодно просто да паркира на пясъка. Искаш сянка? Излягаш се удобно на задната седалка. Искаш да хващаш тен? Лягаш върху тавана на джипа (а ако е черен, изпичането ще е дори двустранно). Ако ти се доплува, крайна мярка е да вкараш автомобила във водата, за да може от купето направо да се цопнеш сред вълните, вместо като нестинарка да подскачаш с боси крака по нагорещения пясък.  А винаги можеш да си спестиш от няколкостотин до няколко хиляди лева за нощувки, като просто спиш в джипа. Някой ще каже, че за тази цел има къмпинги, ама хайде да не се обиждаме – това, че човек е пестелив, не значи, че няма гордост! Джиповете ще са новия хит по българското Черноморие, ще видите. Очевидно обаче с по-новите и западни модели нещата не се получават. Не за пръв път злощастен западен джип, недалновидно проектиран само за пътуване по твърд терен, не издържа българския тест \"Амфибия ли си, или не си\". През 2016-а друг такъв топна ауспух в бреговете на залива Болата край село Българево. Q7-цата може да поражда задоволство у всеки свой собственик и е елегантен начин да покажеш кой е господар на пътя. Когато обаче дойде време за водни предизвикателства на плажа, по-старите кучета със задоволство обръщат поглед към Изтока и своите пясъчно-златни спомени от соца. Там се крие решението - Нива. Лада Нива. Присмивайте се колкото пожелаете на притежателите на руската класика, но този модел може да свърши по-добра работа на всеки летовник. Лада Нива не е само за ниви, тя става и за море. Самото име разкрива всичко. За тези, които не са наясно, подчертаваме дебело, че \"Лада\" идва от малката славянска лодка \"ладия\". Това чудо на инженерната мисъл просто е замислено не само да върви по неравни терени, но и да плува. Особено когато собствениците му не могат (или ги мързи). Че и дупките не са чак такъв проблем като за изнежените нови автомобили. \"На морето дупка чака рака дей\" предупреждаващо пее поетът, но това е, защото не е ставал свидетел на размекнатия от жега, франкенщайново-закърпен пейзаж на препълнените с автомобили пътища през 2019-а. Както и да го гледаш, да шофираш по пясък и най-вече по(д) вода си е далавера. Че и винетка не ти трябва, а и не ти се налага да водиш изпотяващи преговори с  катаджии. С Бреговата охрана все ще се разбереш, и те са хора. С кое е по-вероятно да те спрат – с лъскаво Q7 или с \"Нива\"-та? Ахааааа, я! Остава разбира се онзи ежелетен разговор за \"бетонираното Черноморие\". \"Стига глупости!\", както се казваше в една реклама. Ако Черноморието беше наистина бетонирано, нямаше да се стига до такива инциденти като с влезлия в морето джип. Напротив – плажуващите удобно щяха да могат да паркират джиповете си по изградените почти до вълните паркинги. За пясък – само метър, не повече. И без това е дразнещ и влиза навсякъде. Питайте Анакин Скайуокър.     Трябва да спрем да търсим сметка на шофьори и концесионери. Да загърбим чуденето и маенето имало ли е табела, че с коли на плажа не се влиза, и дали изобщо е нужно да има такива, или самата идея е близка до ума (очевидно не е). Вместо това тази нова автомобилна ниша в морския туризъм трябва да бъде хваната и развита, докато е време. И без това българските туристи избягаха в Гърция. Време е да ги върнем, барабар с колите им.", "date": "2019.07.09", "title": "С джип в морето мед капе на сърцето!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397661-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%E2%80%93-%D0%BF%D1%87%D0%B5%D0%BB%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82", "text": "От 1-ви юли политико-енерГЕПИйната мафия незаконно повиши цената на електроенергията за битовите потребители, т.е. за всички нас. Време е да видите водещата роля на имитиращата омбудсман на републиката в поредното гигантско престъпление. По време на общественото обсъждане, проведено на 7-ми юни в сградата на КЕВР тя говори най-много, за да не каже и, още повече, за да не направи нищо. Имитираше противничка на поскъпването, но направи всичко възможна то да се случи. 1-во тя НЕ констатира нарушаване на Закона за енергетиката (ЗЕ), член 15, алинея 2, където изрично е казано, че КЕВР публикува заявленията на енергийните предприятия за новите цени в тяхната цялост, заедно с всички изходни данни. Тя констатира очевадния факт, че данни от заявленията са скрити, но НЕ направи нищо за прекратяването на това престъпление от страна на КЕВР. 2-ро тя НЕ поиска изрично спиране на процедурата за определяне на новите цени и нейното рестартиране, след изпълнение на изискванията на ЗЕ. 3-то тя размъти водата, като вместо да поиска спазването на ЗЕ вкара в операта Закона за достъп до обществена информация (ЗДОИ), чрез който уж да изискала заличената по ЗЕ информация. Това е маневра за печелене на време и имитиране на дейност, но на практика препятстваща търсенето и победа на истината. 4-то сега ще видите 1:1 нейното Заявление до КЕВР по ЗДОИ и понеже е кратко ви съветвам да го прочетете внимателно!    Прочетохте ли? Забелязахте ли? Пчеличката иска заявленията САМО на ЕРП-тата, но не и на ПРОИЗВОДИТЕЛИТЕ!!! Все едно от заявленията на производителите няма заличени данни или пък при тях не става измама по схемата за поскъпването? Но да продължим хронологията. 5-то тя обеща, че когато получи отговорите на заявлението и по ЗДОИ ще ги публикува на сайта на омбудсмана. Срокът за отговора е 14 дни от 6-ти юни, но много след този срок и към датата на официалното поскъпване на тока въпросните отговори не бяха публикувани!!! 6-то най-голямата измама се прави през заявлението на АЕЦ “Козлодуй” до КЕВР, където също има изтрити много числа, но омбудсманката “не го е забелязала”. Подробно за схемата през заявлението на АЕЦ-а можете да видите от “ )”. 7-мо цената на електроенергията вече е по-висока, при това абсолютно незаконно, но пчеличката бръмчи по други кошери. ВАЖНО УТОЧНЕНИЕ! Въпреки документираното видео доказателство с обещанието на председателя на КЕВР, че ще отговори на всяко едно становище ние, аз и другият съвносител, все още не сме получили отговор, вече ЧЕТВЪРТА СЕДМИЦА.    ", "date": "2019.07.09", "title": "Мая Манолова – пчеличката на организираната престъпност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397662-%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%B2-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B5-%D0%BF%D1%8A%D0%BB%D0%BD%D0%BE-%D1%81-%D1%85%D0%BE%D1%80%D0%B0-%D1%81-%D0%B1%D1%80%D0%B0%D0%B4%D0%B8-%D0%B8-%D0%BC%D1%83%D1%81%D1%82%D0%B0%D1%86%D0%B8-%D0%B8-%D0%BD%D0%B5-%D0%B2%D1%81%D0%B8%D1%87%D0%BA%D0%B8-%D1%81%D0%B0-%D0%BC%D1%8A%D0%B6%D0%B5", "text": "  Да успокоя хората – в Европарламента е пълно с хора с бради и мустаци. И не всички са мъже, заяви пред Нова телевизия евродепутатът от ВМРО/Европейски консерватори и реформисти Андрей Слабаков. В Европарламента имаше един, който се появи с къси панталонки, фланелчица и беше с развързани кларкове първия ден. А на втория ден смени кларковете с джапанки. Ходят си, както си искат, разясни режисьорът.     Има поне 5 места в Страсбург и поне 5 места в Брюксел – вътре в парламента, където се пуши, каза още той. Сред първите въпроси, които Слабаков планира да зададе в ЕП, е защо трябва да има два парламента – в Страсбург и Брюксел: “Това мене като гражданин ме изумява. Преките разходи са 110 милиона евро на година, с непреките – 580 милиона.” Новият евродепутат не се притеснява от езикови бариери: “Няма проблем, аз се разбирам с повечето хора, аз говоря много добър италиански”. За колежката си от групата на Зелените Ска Келер обаче Андрей Слабаков хич не е ласкав: “На Ска Келер името й е Франциска Келер. Нищо хубаво не мисля за Франциска Келер. Такива войнстващи феминистки просто не ги харесвам.” Нямам нищо против това мъжете и жените да са равни. Даже мисля, че жените трябва да имат привилегии. Но този вид войнстващ феминизъм, който е абсолютно безсмислен, не го разбирам. Да решиш, че ухажването на жена е сексуален тормоз изглежда прекалено, констатира режисьорът. Движението #MeToo е пълна тъпотия. 99% от това е абсолютна лъжа. Внезапно девойка се сеща, че е била изнасилена преди 15 години. Номера от селски вечеринки! Някой иска да изкара 5 лева – това е, каза евродепутатът от ВМРО/Европейски консерватори и реформисти. Няма европейски ценности, има християнски ценности, това е християнски континент в крайна сметка, добави още Слабаков.      ", "date": "2019.07.09", "title": "Андрей Слабаков: В Европарламента е пълно с хора с бради и мустаци. И не всички са мъже"}
{"url": "http://www.classa.bg/%D1%81%D0%B2%D1%8F%D1%82/item/397654-%D0%B4%D0%B0%D0%BB%D0%B0%D0%B2%D0%B5%D1%80%D0%B0%D1%82%D0%B0-%D0%B5-%D0%B4%D0%B0-%D1%81%D0%B8-%D1%85%D0%B0%D0%BC%D0%B0%D0%BB%D0%B8%D0%BD", "text": "...а не служител на Росатом     Днес информационната агенция №1 на Русия ИТАР-ТАСС съобщава, каква е средната заплата на товарачите на багажа на международното летище Шереметиево 2, в Москва. Това ми даде повод да сравня това число със средната заплата в държавната корпорация Росатом.   И така! Един хамалин на летището получава средно 82 000 рубли на месец. Един служител в държавната корпорация получава средно на месец 73 400 рубли. Данните в червеното каре са от официалния Годишен отчет на корпорацията за 2017-та г. Отчета за 2018-та г. все още не е публикуван, но когато това се случи средната заплата в Росатом пак ще е по-ниска от тази на хамалите на летището.     Реших да ви покажа това уникално сравнение, за да прецените, как да напътствате наследниците си за избор на професия, бъдеще и реализация. ЛЮБОПИТЕН ЕЛЕМЕНТ!  Вече е известно, че през миналата 2018-та г.  ЧЕТИРИМАТА ПЪРВИ  (генералния директор + тримата му първи заместници) в Росатом си раздадоха “забавени премии”, за минали години в размер на 60 000 000 (шестдесет милиона) рубли на всеки по отделно на всеки.  ", "date": "2019.07.09", "title": "Далаверата е да си хамалин..."}
{"url": "http://www.classa.bg/%D1%81%D0%B2%D1%8F%D1%82/item/397655-%D0%B1%D0%B8%D0%B2%D1%88%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BC%D0%B8-6-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8", "text": "Великобритания преживява политически нервен срив, заяви бившият ръководител на британското разузнаване Mи-6 Джон Сюърс. Той отбеляза, че поради Брекзит „много тревожно”, под заплаха се оказва „международният статут и устойчивостта на британската икономика”, пише ВВС.     Сюърс отбелязва, че нито консерваторите, нито лейбъристите имат достатъчно политическа тежест, а новият ръководител на правителството ще се нуждае от време, за да я спечели след изборите. В средата на юни Европейската комисия посъветва европейските предприятия да използват отлагането до 31 октомври, за да се подготвят за Брекзит без сделка.  ", "date": "2019.07.09", "title": "Бившият директор на Ми-6 предупреди..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397656-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BF%D0%B0%D0%BD%D0%BA%D1%80%D0%B0%D1%82%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D1%82%D0%B0%D0%B2%D1%80%D0%BE%D0%BC%D0%B5%D0%BD%D0%B8%D0%B9%D1%81%D0%BA%D0%B8", "text": "  Св. Панкратий се родил в   в дните на земния живот на Господа Иисуса Христа. Когато бил още дете, родителите му отишли заедно с него в  . Там те се удостоили да видят Самия Спасител и да чуят Неговото Божествено слово. Цялото семейство повярвало в Христа и приело светото кръщение.     Панкратий слушал проповедта на  . Той бил поставен за епископ на сицилийския град Тавромения от  . Там разпространявал словото Божие. Неговата проповед била съпроводена с чудеса. Св. Панкратий завършил мъченически земния си живот - езичниците го убили с камъни.", "date": "2019.07.09", "title": "Св. свещеномъченик Панкратий, епископ Тавроменийски"}
{"url": "http://www.classa.bg/%D1%81%D0%B2%D1%8F%D1%82/item/397653-%D0%BA%D0%B0%D0%BA-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%B3%D1%80%D1%8A%D1%86%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "Избори насред лято завършват зле за управляващите. Но правителството на Ципрас се провали не защото игнорира това правило. Гърците се простиха с илюзиите и знаят, че доброто старо време вече няма да се върне.       \"Няма да разваляме лятната почивка на хората, я!\" - с тези думи социалистът-премиер от осемдесетте години на миналия век Андреас Папандреу беше отхвърлил съвета да обяви предсрочни парламентарни избори насред лято. Сегашният ляв премиер Алексис Ципрас обаче игнорира тази стара политическа мъдрост и насрочи изборите именно в разгара на летните отпуски.  Какво се случи? Над 40 процента от избирателите изобщо не отидоха да гласуват, а Ципрас и неговата партия СИРИЗА изгубиха властта. Победа с голяма преднина и парламентарното мнозинство си осигури кандидатът на консервативната „Нова демокрация“  . Смяната на правителството в Атина обаче не се обяснява само с летния сезон. Гръцките избиратели междувременно се простиха с илюзиите и явно са разбрали, че времената отпреди кризата са безвъзвратно отминали. Какво остана от обещанията на Ципрас През 2015 година Ципрас беше избран, защото обеща на хората да \"скъса\" програмите за икономии, наложени на банкрутиралата страна, и да не играе по свирката на финансовите пазари. Вместо това на гърците им се наложи да ходят на избори три пъти в рамките на една година, а Ципрас подписа и трети спасителен пакет с международните кредитори, с което на практика продължи програмата за икономии на своите предшественици. Така лявата революция изобщо не се състоя. Вместо нея бяха взети социалдемократически мерки за справяне с кризата.     И все пак правителството на Ципрас се задържа най-дълго във властта от 2010 насам – годината, в която Гърция поиска помощ от партньорите си, защото вече не беше в състояние да тегли нови заеми на международните капиталови пазари. При управлението на СИРИЗА Гърция успя да постигне известни, макар и слаби, темпове на растеж, а през лятото на 2018 година третата спасителна програма беше прекратена в очаквания срок. .     С други думи: Кириакос Мицотакис, който е наследник на стара политическа династия, няма да застане начело на една страна, заплашена от банкрут. Но очакванията, свързани с него, са огромни: Гърция все още е под строгия надзор на кредиторите и се нуждае от много по-висок икономически ръст, за да постигне договорените нива на финансови резерви през следващите няколко години. „Нова Демокрация“ трябва да докаже, че е отговорна сила Безработицата спадна от 26 на 18 процента, но все още е най-високата в целия ЕС. Страната се нуждае спешно от инвестициите, които лявата СИРИЗА така и не успя да стимулира – защото твърде дълго беше враждебно настроена към частния сектор. „Нова демокрация“, която е една от партиите, носещи основната вина за кризата в страната, сега ще трябва да докаже, че е отговорна политическа сила. Затова тя няма да ревизира и най-голямото постижение на Ципрас - споразумението със Северна Македония, сложило край на продължилия с десетилетия  . Мицотакис на няколко пъти разкритикува споразумението, обявявайки, че иска да преразгледа отделни текстове от него. Той обаче едва ли ще го направи, защото прояви ли прекален патриотизъм, ще спечели гласовете на някои \"етнически настроени\" избиратели, но пък със сигурност ще стресне и отблъсне международната общност.  ", "date": "2019.07.09", "title": "Как приключи гръцката революция"}
{"url": "http://www.classa.bg/%D1%81%D0%B2%D1%8F%D1%82/item/397648-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D1%87%D1%83%D0%BA%D0%B0-%D0%BD%D0%B0-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Хърватия подаде официална молба за присъединяване към Европейския валутен механизъм (ERM-2) - ранен етап от пътя към членството в еврозоната. Това стана ясно след заседание на Еврогрупата в Брюксел днес, предава Ройтерс.  Ходът ще позволи на балканската страна да се присъедини към еврозоната, в която в момента влизат 19 страни.  Ангажиментите, предложени от Хърватия, в писмото ѝ, са приветствани от финансовите министри на блока по време на срещата днес, заяви на пресконференция Мариу Сентену, председател на Еврогрупата.      В края на юни стана ясно, че страната е изпратила до Брюксел писмо, в което посочва, че е готова да се присъедини към еврозоната.  „Мисля, че аргументите ни и ключовите области, в които ще предприемем мерки за задействане на стратегията ни да въведем еврото, бяха добре приети“, заяви тогава премиерът на страната Андрей Пленкович. Той обясни, че страната му очаква най-ранно присъединяване през 2023 г. На пресконференцията срокът беше потвърден.  Страната върви по стъпките на България в това отношение, но с около година закъснение.  Еврокомисарят по икономическите въпроси Пиер Московиси заяви днес, че ходът на Загреб е “вот на доверие в еврото”. Хърватия се ангажира да подготви почвата, така че Европейската централна банка да поеме банковия надзор в страната. Освен това обеща да приложи реформи за борба с прането на пари и да направи публичната си администрация по-ефективна и не толкова скъпа, посочват в изявлението от ЕС. Европейската централна банка и Европейската комисия ще съблюдават прилагането на тези ангажименти в рамките на процес, който се очаква да продължи една година. След това Хърватия ще се присъедини към ERM-2, където ще остане поне две години, преди да започне практическата подготовка за присъединяване към еврозоната - процес, който отнема около година. Това значи, че 2023 г.  е най-ранният шанс за присъединяване.", "date": "2019.07.09", "title": "Хърватия официално почука на вратата на еврозоната"}
{"url": "http://www.classa.bg/%D1%81%D0%B2%D1%8F%D1%82/item/397649-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%BF%D0%BE%D0%B4%D1%81%D0%B5%D1%82%D0%B8%D1%85%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D0%B9%D1%86%D0%B8%D1%82%D0%B5-%D0%B4%D0%B0-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0-%E2%80%9E%D0%B3%D0%BE%D0%BB%D0%B5%D0%BC%D0%B8%D1%8F-%D1%82%D1%80%D1%83%D1%81%E2%80%9C", "text": "Местните жители разчистват след две от най-силните земетресения, сполетели Калифорния от десетилетия, а учените предупреждават, че и двете трябва да послужат като предупреждение да се подготвят за „Големия трус“, от който тук хората отдавна се страхуват. Калифорния отпуска повече от 16 милиона долара за монтиране на хиляди сензори за засичане на земетресения в целия щат, които според служители ще дадат на доставчиците на комунални услуги и на влаковете ценни секунди, в които да преустановят работа преди началото на труса.     Губернатор Гавин Нюсъм заяви, че е време местните жители да свършат това, което се очаква от тях – да си съставят маршрути за евакуация и си приготвят чанти с храна, вода, фенери и други необходими вещи в случай на земетресение. „Това, честно казано, е „аларма“ за останалите части на щата и други места в страната“, каза в събота Нюсъм на пресконференция, посветена на усилията за предоставяне на помощ на един пустинен регион, разтърсен от няколко земетресения едно след друго. Земетресенията с магнитуд 6,4 в четвъртък и с магнитуд 7,1 в петък бяха с епицентър на 18 километра от малкия пустинен град Риджкрест, разположен на около 241 километра от Лос Анджелис. Земетресенията нанесоха щети на магистрали, предизвикаха скъсване на газопроводи, причинили пожари в няколко къщи. Според служители пострадали са около 50 къщи в намиращия се наблизо малък град Трона. Няма загинали или сериозно ранени, което властите отдават на отдалечеността на града, намиращ се в пустинята Мохаве. „Всеки път, когато преживеем земетресение с магнитуд седем и няма загинали, тежко ранени, нито значителни материални щети, ми се ще да кажа, че това е благословия и чудо“, заяви вчера Андрю Фрийборн, говорител на пожарната на окръг Кърн. Сеизмолози заявиха, че при земетресение с подобен магнитуд в голям град като Сан Франциско, Лос Анджелис или Сан Диего могат да се срутят мостове, сгради и пътища, да се стигне до опустошителни пожари заради прекъсване на газопроводи. „В Южна Калифорния на всеки две години ще има средно по едно земетресение с магнитуд шест. Всъщност изминаха 20 години без такова земетресение, така че станахме свидетели на най-спокойните 20 години в историята на Южна Калифорния“, заяви сеизмологът Луси Джоунс от Калифорнийския технологичен институт. „Не е вероятно това да продължи в дългосрочен план. Геоложките характеристики продължават да се променят и трябва да очакваме и по-силни трусове. И когато това се случи близо до хора, положението ще е доста по-тежко“, добавя тя. Затова има нужда от подготовка, твърдят Нюсъм и други. Някои калифорнийци като Грег Месиджиън от Лос Анджелис твърдят, че вече взимат предпазни мерки. За него земетресението през 1994 г. в Нортридж, при което загиват 61 души и което причинява материални щети на стойност 15 милиарда долара, е било сериозно предупреждение. Домът му в долината Сан Фернандо, намирал се точно над разлома, бил почти напълно разрушен. „Имахме тухлени стени по периметъра и всичките се срутиха. Имаше пукнатини в басейна. Вътре в къщата всички вещи по рафтовете се счупиха. Телевизорите паднаха и се счупиха. Коминът ни се срути. Стените се напукаха. Със средствата от застраховката за земетресения, той направил ремонт. В неделя пенсионираният учител прегледал чантата си за извънредни ситуации и се уверил, че разполага с всичко необходимо за следващото земетресение. Съдържанието на чантата: достатъчно вода за една седмица, резервни обувки и дрехи, фенерчета, батерии, храна, зарядно за мобилен телефон и храна за кучето. Подготвил си е и маршрут за евакуация, като единият му автомобил е паркиран в гаража, а другият – на алеята, в случай, че гаражът рухне върху автомобила. Земетресението от 1994 г. не е най-опустошителното в Калифорния. Известното земетресение в Сан Франциско от 1906 г. отнема живота на 3000 души. При земетресението в Сан Фернандо през 1971 г. с епицентър недалеч от този на земетресението в Нортридж загиват 65 души. Земетресението в Лома Приета през 1989 г., наречено земетресението от Световните игри, защото удря района на залива на Сан Франциско, когато Сан Франциско Джайънтс играят третия гейм на Световните игри, отнема живота на 63 души. Кейти Миреску от Лос Анджелис разказва, че е имала намерение да поднови съдържанието на чантата си за спешни ситуации и сега има стимул да го направи. Според нея последните земетресения са били най-силните, откакто се е преместила в Калифорния през 2000 г. „Силата на тези земетресения ни накара незабавно да се уверим дали имаме всичко необходимо“, казва тя. Дизайнерът на продукти за „Сейлсфорс“ похарчила 250 долара за всичко – от къмпинг фенери, сигнални ракети и водоустойчив кибрит до неразваляща се храна, йодни таблетки за пречистване на вода и лиофилизирана храна за кучето. Тя принтирала копия на паспорта си и на този на съпруга си, а също така на шофьорските им книжки и на застрахователната полица за земетресения. Някои хора в други щатове също взимат мерки. „Когато видя място, сполетяно от две силни земетресения едно след друго, винаги се питам какво следва? Това със сигурност ме кара да се притесня за това, което следва, и дали съм подготвена“, казва Лаура Сампсън от Палмър, Аляска. Сампсън си била у дома, в града североизток от Анкъридж, през ноември, когато земетресение с магнитуд седем разлюляло района. Тя твърди, че продължава да се нуждае от по-добър план за това как да се свърже с любимите си хора след земетресение. Докато хората се подготвяха, властите в селския окръг Кърн поправяха пътища и възстановяваха комуналните услуги. Земетресенията причиниха пожари в няколко къщи, спирания на тока, повреди на газопроводи, пукнатини по сгради и наводнения в някои къщи, в които имаше повреди на водопровода. Нюсъм заяви, че щетите възлизат на над 100 милиона долара и каза, че президентът Доналд Тръмп му се е обадил, за да предложи помощ от федералното правителство. Всички пътища, обслужващи Риджкрест (град с население от 28 000 души), бяха обезопасени вчера за преминаване на автомобили, водата и токът бяха възстановени, а автобусите на градския транспорт ще подновят работа днес, заяви началникът на полицията Джед Маклафлин. Той каза, че се прави инспекция на къщите за щети и че всички правителствени сгради са в изправност. Служители призоваха няколкостотинте души, дошли на среща на общността вчера вечерта в Риджкрест, да вземат мерки, веднага щом бъде възстановена течащата вода в домовете им, след като тя спря след двете земетресение, разлюлeли града в четвъртък и петък. Служителите помолиха местните жители на продължилата два часа среща да преваряват вода поне в рамките на няколко дни след възстановяването на водоподаването. Кметът Пеги Брийдън заяви, че два камиона с вода ще пристигнат в Реджкрест и разположеното наблизо малко градче Трона. Няколко души на срещата в общинския център център Кер Макги заявиха, че ще имат нужда от психологическа помощ във връзка с преживяното вследствие на повредите, причинени от земетресенията, като например факта, че е трябвало да спят извън къщите си. Брийдън каза на местните жители, че са доказали твърдостта си. „Аплодисменти за Риджкрест!“, каза тя на фона на ръкопляскания. Жителите на разположения недалеч град Трона, намиращ се югозападно от Долината на смъртта, съобщиха, че електричеството в града е възстановено, но все още в много домове няма вода и газ. Хората в града с население от близо 2000 души се наредиха на опашка за чиста вода, която войниците от калифорнийската национална гвардия раздаваха в гимназията в Трона. „Току-що взех няколко пакета с бутилки с вода за мен и кучето ми“, каза Джеб Хейлман, който добави, че 40-годишната му къща не е пострадала от труса. По думите му, когато в петък започнало земетресението, той бил на десет етажа над земята, работейки върху бойлер в завода на Сърлс Вали Минералс. „Държах се с всички сили, за да оцелея. Беше си голямо клатене“, казва той с усмивка. Тъй като температурите са около 100 градуса по Фаренхайт, Националната гвардия ще раздава вода“, докато има нужда, каза сержант Робърт Мадригал. Служители взеха мерки заради горещината и хилядите по-слаби вторични трусове, очаквани през следващите няколко дни. Американският геофизически институт заяви, че има само един процент шанс за друго земетресение с магнитуд седем или повече през следващата седмица и по-голяма възможност за земетресения с магнитуд шест. Националната гвардия изпраща 200 войници, логистична подкрепа и авиация, заяви генерал майор Дейвид Болдуин. Калифорнийската служба за извънредните ситуации достави походни легла, вода, храна и охладителни центрове в региона, заяви директорът Марк Гилардучи.    ", "date": "2019.07.09", "title": "Земетресения подсетиха калифорнийците да се подготвят за „Големия трус“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397650-%D0%B7%D0%B0%D1%80%D0%B0%D0%B4%D0%B8-%D0%B5%D0%B4%D0%BD%D0%BE-%D0%B8%D0%B7%D1%80%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Едно изказване на Борисов за Косово доведе до прехвърчане на искри между София и Белград. Кой е крив и кой е прав в случая? И колко време още трябва да измине, за да изстинат димящите дула на Балканите?         Едно изказване на българския премиер Бойко Борисов предизвика остра реакция в Сърбия, а в резултат посланик и представител на посолство бяха привикани да дават обяснения във външните министерства на двете държави. Как  бе подпален фитилът По време на пресконференция в Познан миналата седмица Борисов бе попитан как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика, след като неговата страна не признава Косово. “Когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово”, заяви в отговор Борисов.     Само че единна позиция на ЕС за Косово няма. От 28 държави-членки на Общността (Великобритания все още не е напуснала) 23 са признали най-младата държава на Балканите. Останалите пет са Испания, Румъния, Кипър, Гърция и Словакия. Но позицията и на едните, и на другите тежи еднакво, като бройката не е от значение. Премиерът Борисов би трябвало да е научил този урок от българското европредседателство, когато срещата на върха ЕС-Западни Балкани за малко да се провали именно заради позицията на петте, но и на Сърбия, които не желаеха дори и обща снимка с президента на Косово Хашим Тачи. По неофициална информация, тогава се е наложило Борисов да преговаря с президента на Сърбия Александър Вучич, за да не се стигне до бойкот на срещата. Наред с това е ясно, че бъдещият първи дипломат на ЕС ще трябва да загърби националния пред общностния интерес. Така например италианският премиер Джузепе Конте обеща Италия да работи за сваляне на санкциите срещу Русия, но в качеството си на Върховен представител на ЕС за външната политика италианката Федерика Могерини следва и защитава политиката на Общността, която е в подкрепа на санкциите. Един твърде щекотлив въпрос Изявлението на Борисов съвсем очаквано предизвика остра реакция от страна на сръбския външен министър Ивица Дачич, според когото ЕС няма позиция, че Косово е независимо - и българският премиер Бойко Борисов трябва да се съобразява с това. “Сърбия желае добри, приятелски и съюзнически отношения с България като съседна страна, което предполага и високо ниво на разбиране за най-важните интереси на двете страни и двата народа. Както имаме разбиране по въпроса за българската национална идентичност, езика или Гоце Делчев, така очакваме и разбиране за значението на косовския въпрос за сръбския народ. Това изявление на българския премиер не се отнася до квотите за риболов или качеството на сръбското сирене в преговорите с ЕС, а се отнася до териториалната цялост на Сърбия”, каза Дачич в изявление за агенция ТАНЮГ. И припомни, че по отношение на статута на Косово позицията е неутралност: „Затова в документите на ЕС Косово се означава със звездичка и бележка под линия. И всички функционери на ЕС са длъжни да спазват това”. На състоялия се току-що конгрес на ГЕРБ министърът на външните работи Екатерина Захариева определи изказването на сръбския външен министър като непремерено и заяви, че не би било лошо Дачич да се извини. Според нея на Балканите често се реагира прекалено емоционално: „Не бива така да се говори за съседна, приятелска държава, още повече от министър към премиер и още повече тогава, когато изказването на българския премиер е било политически и юридически коректно. ЕС не признава държави, държави се признават от държави“. \" Камъче в обувката \" Отношенията между Сърбия и бившата ѝ провинция Косово са особено сложни и трудни. Но напрежение има и между Белград и Сараево. Колко време още трябва да измине, за да изстинат тези димящи дула на Балканите? Едва ли някой ще се осмели да направи прогноза. Провалиха се всички опити на ЕС и САЩ да играят ролята на медиатори, използвайки като козове членството в ЕС и в НАТО. Вече дори се чуват гласове страните да бъдат оставени сами да се справят. За Бойко Борисов проблемът между Сърбия и Косово е… като “камъче в обувката”. В кулоарите на конгреса на ГЕРБ той увери, че разбира сърбите колко ги боли за Косово. „Но колкото и да е болезнено, там трябва да се вземе окончателно решение. (…) Това е като камъчето в обувката - не го ли извадим, не мине ли, в региона колкото и да си говорим за инфраструктура дигитална свързаност - няма как”. Повече от 30 години отне на Атина и Скопие да извадят “камъчето от обувката” - чак сега бе решен спорът за името на Македония. 11 години изминаха от 2008-ма, когато Прищина обяви независимостта си. В опит да потуши новата балканска свада, сръбският президент Александър Вучич, с когото Борисов неведнъж е демонстрирал разбирателство, заяви, че лично ще се погрижи Белград и София да се върнат към отличните си отношения. След като определи случилото се като “малко недоразумение”, Вучич обяви, че тази седмица ще разговаря с премиера Борисов и с президента Радев. В изявлението си той някак успя да вметне, че в Сърбия живее българско малцинство, което “не бива да страда заради такива разногласия”. Впрочем, и това “камъче в обувката” не е извадено вече стотина години*.   *  ", "date": "2019.07.09", "title": "Заради едно изречение на Борисов"}
{"url": "http://www.classa.bg/%D1%81%D0%B2%D1%8F%D1%82/item/397651-%D1%87%D0%B5%D1%80%D0%BD%D0%B8-%D1%82%D1%83%D1%80%D1%86%D0%B8,-%D0%B1%D0%B5%D0%BB%D0%B8-%D1%82%D1%83%D1%80%D1%86%D0%B8", "text": "Турция на Ататюрк вече е история, но история ще стане и Турция на Ердоган. Защото неговите \"черни турци\" изгубиха връзката с родните си анадолски села и с мирогледа на предишните поколения, четем в статия на ФАЦ.       Управляващата Партия на справедливостта и развитието (ПСР) направо се сгромоляса на местните избори в Турция, пише в началото авторът и припомня, че през 2014 партията на Ердоган спечели в девет от десетте големи града, а сега ѝ останаха само четири.      Тази партия запазва влиянието си в консервативните части от Анадола, но тези региони постепенно се обезлюдяват и вече не играят решаваща роля за политическото бъдеще на страната, четем в анализа на Райнер Херман. Авторът припомня концепцията на Ердоган за „Новата Турция“, която навън действа като влиятелна регионална сила, а вътрешният ѝ облик се предопределя от младите, религиозни поколения. Всъщност обаче Ердоган вече не може да бъде политическото лице на новата, градска Турция - неин естествен лидер е  , който се надява да стане и президент през 2023 година, когато се навършват 100 години от основаването на републиката. Три причини за провала на ПСР Дали през четирите години дотогава ПСР ще извлече поуки от поражението си в Истанбул? Според автора на статията, това ще бъде трудно, защото Ердоган сякаш вече не слуша никого: заобиколил се е с конформисти, които му спестяват неудобните истини. По-нататък авторът припомня, че повечето големи политически промени в Турция започват тъкмо на местни избори: та нали самият Ердоган тръгна нагоре през 1994 година, когато беше избран за кмет на Истанбул. Защо обаче на тези местни избори ПСР тръгна надолу? За това, според ФАЦ, има три причини: „Рецесията, която повечето турци усещат на гърба си. Кюрдите извън кюрдските региони в Югоизточна Турция, които твърдо гласуват за Републиканската народна партия. И най-вече обратът в обществените нагласи. И ако първите два фактора може отново да се променят, то третият още дълго ще оставя своя отпечатък върху Турция\", смята германският журналист. Голямото преселение Нито една друга страна в Европа и в нейната периферия не е претърпяла толкова големи промени през последните десетилетия, колкото Турция, пише авторът и припомня, че навремето над 75% от турците са живеели в села и малки градчета. „После обаче започна голямата миграция. Бедните анадолци тръгнаха да търсят работа в големите градове. Обикновено се заселваха в периферията на градове като Истанбул, Анкара или Измир, където струпваха незаконни къщички - съвсем прости, обикновено с по две стаички. Нямаха нито вода, нито ток, (…) а градското население гледаше арогантно и с презрение на тези пришълци от Анадола.“ В тази връзка авторът припомня крилатата формулировка на социоложката Нилюфер Гьоле: добре образованите, материално осигурени и неособено религиозни градски елити са „белите турци“, докато необразованите, бедни и набожни пришълци от Анадола са „черните турци“. През последните две десетилетия на 20 век културният сблъсък между тези две групи беше особено ожесточен, пише Райнер Херман и добавя: „Пробивът бе осъществен на изборите през 2002 година, когато категоричната победа на новооснованата ПСР доведе до смяна на елитите. Старият градски елит, който се кълнеше в принципите на основателя на републиката Ататюрк, постепенно беше подменен от новия анадолски елит“. ПСР стана тяхната партия, а Ердоган винаги се представяше като лидер тъкмо на „черните турци“, пише авторът и припомня, че самият Ердоган е прототип именно на онова поколение турци, подгонено от бедността към големите градове. „Той израства в един от най-проблемните квартали на Истанбул и познава добре мизерията на мигрантите. Говори на техния език и възхвалява техните ценности. Освен това Ердоган е първият турски лидер, който не идва от редиците на държавната бюрокрация. И както никой друг олицетворява възхода на дълго потисканите анадолци.“ Краят на една ера След като се връща към поляризиращите предизборни кампании на Ердоган, които обикновено преминават под мотото „Ние срещу тях“, авторът стига до извода, че с усядането на все повече „черни турци“ в големите градове привържениците на Ердоган намаляват. Просто защото част от тези хора вече са станали граждани и са изгубили връзката с родните анадолски села и с мирогледа на предишните поколения. Днес процесът на вътрешната миграция в Турция почти е приключил, но е в ход друг процес: възникването на нова градска идентичност. Защото къщурките в покрайнините на големите градове постепенно са отстъпили място на модерни жилищни квартали, Анадолът опустява, а 80% от турците вече живеят в градовете. Решаваща е ролята на младите, които вече не познават селския живот, а това се отразява и върху политическите им предпочитания. Проектът на Ердоган за възпитаването на едно консервативно и набожно младо поколение се провали, констатира авторът и аргументира с проучване на реномирания истанбулски институт „Конда“ сред младите турци на възраст между 15 и 29 години. Според това изследване, днес те са по-образовани, по-модерни, по-отворени към света и по-малко набожни, отколкото преди десет години. И искат да се наслаждават на живот в свобода. „Турция на Ататюрк вече е история, но история ще стане и Турция на Ердоган - в момента, в който приключи процесът на урбанизация\", гласи заключението на германския журналист Райнер Херман.  ", "date": "2019.07.09", "title": "Черни турци, бели турци..."}
{"url": "http://www.classa.bg/%D1%81%D0%B2%D1%8F%D1%82/item/397652-%D1%80%D1%83%D1%81%D0%BA%D0%B0-%D1%82%D0%BE%D1%8F%D0%B3%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D0%BF%D0%BE-%D0%B3%D1%80%D1%83%D0%B7%D0%B8%D1%8F", "text": "От днес няма никакви преки полети между Русия и Грузия. Владимир Путин не за първи път налага санкции. Тоягата е предпочитан метод на руската външна политика срещу непослушни съседи. Но от това губят самите руснаци.         Точно в разгара на лятото, Русия от днес спира самолетните полети до Грузия. По нареждане на руския президент Владимир Путин руските авиокомпании вече не могат да изпълняват директни полети до Грузия, а грузински самолети нямат право да навлизат в руското въздушно пространство. Освен това Путин призова руските туристически агенции да не предлагат пътувания до Грузия, а руските туристи, които вече се намират там, незабавно да се върнат обратно. Мерките се налагали в защита на националната сигурност и на руските граждани от \"криминални и други незаконни посегателства\".     Поводът бе един инцидент от 20 юни, когато в грузинския парламент в Тбилиси заседаваше Интерпарламентарната асамблея по православие. Когато председателят ѝ Сергей Гаврилов - руски депутат от Думата - зае мястото на председателя на грузинския парламент, това предизвика масови улични протести - не само срещу Гаврилов, но и срещу грузинското правителство. Гневът срещу руското държавно ръководство е породен от масивното военно присъствие на Москва в отцепническите грузински области на Абхазия и Южна Осетия. То нарушава постигнатото примирие, договорено от ЕС след руско-грузинския въоръжен конфликт от 2008 година. Специални части на руското вътрешно разузнаване ФСБ са издигнали мрежи с бодлива тел по граничната бразда, с което затрудняват живота на местните хора от двете страни на демаркационната линия.   Грузия ще понесе огромни загуби     Наложената от Путин забрана за полети може да засегне туристическия сектор на Грузия много сериозно. По данни на международния туристически съюз \"World Travel and Tourism Council\", туризмът създава почти 34 процентна от брутния вътрешен продукт (БВП) на страната. В този сектор са и 23% от всички работни места в Грузия. През 2018 година страната е била посетена от 1,4 милиона руски туристи - 20% от всички чужди посетители. Руското ембарго може да докара загуби от 250 до 300 милиона долара на грузинския туристически сектор – това биха били около 10% от общите приходи на Грузия от туризъм, е изчислил грузинският мозъчен тръст \"Банки и общество\". А слабата грузинска валута междувременно се обезцени още повече. Засегната е не само Грузия: представители на рускоезичното население в някои съседни страни също започнаха да отказват направени резервации, от страх пред евентуална  \"русофобска истерия\". От друга страна старият военно-грузински път през Кавказ е много популярен сред руските туристи. Някои от маршрутите включват и междинни кацания в съседна Армения. Сега Грузия реши да заложи на масирана кампания за привличане на повече туристи от други страни. Производителите на вино се пренасочват към други страни Освен туризма, действията на руското ръководство могат да засегнат сериозно и още един важен сектор на грузинската икономика: от 24 юни насам осем водещи производители на вино от Грузия вече не могат да пласират продукцията си в Русия. А този грузински продукт е предназначен основно за руския пазар: през първата половина от годината страната е изнесла за Русия 40 милиона бутилки вино. Значително по-назад са вносителите от Украйна, Китай, Полша и Казахстан, които заемат следващите позиции в класацията.     Русия е пазар за евтини вина, но напоследък все повече на него се търсят и качествени продукти, за които платежоспособните клиенти са готови да плащат и високи цени. За разлика, например, от пренаситения пазар в Германия, на който през първото полугодие на 2019 са продадени едва 318 хиляди бутилки грузинско вино. Русия не използва едно свое предимство Едно по-сериозно руско ембарго обаче няма да завари неподготвени винопроизводителите от южнокавказката република, тъй като между 2006 и 2013 година руският пазар също беше затворен за тях. През 2013 година Москва предприе сходна мярка и спрямо Молдова, а през 2015 руското ръководство наложи забрана за полети и спря вноса на зеленчуци от Турция. Москва е предприемала или заплашвала с такива санкции също и Беларус и Украйна. Земеделските производители и бизнесът в Грузия, както и в съседните на Русия страни, вече се пренасочват към други, по-далечни в културно и географско отношение пазари. При това отношението на тези страни към Русия и руските граждани е добро: русата музика, литература и филми са много популярни в Грузия, а и в повечето останали съветски републики. Русия обаче не използва този свой плюс за подобряване на междусъседските отношения. И твърде често залага на тоягата, вместо на моркова. От това губят и самите руснаци.    ", "date": "2019.07.09", "title": "Руска тояга. Този път по Грузия."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397644-m%D1%8A%D0%B6%D0%B5%D1%82%D0%B5-%D0%B2-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0,", "text": "Лятното турне на Мария Илиева започва на 9-ти юли от Античния театър в Пловдив, а с него идва и негласното признание на поп любимката на кого не би изневерила за нищо на света. Това са Графа и Любо Киров, за които певицата неведнъж е казвала, че са едни от най-добрите й приятели не само колеги.     Този път специален гост на грандиозния спектакъл на Мария Илиева е и победителят от \"Като две капки вода\" - Стефан Илчев.     \"Не мога да си представя мое турне да мине без двама от най-близките ми приятели, Любо Киров и Графа, и съм им безкрайно благодарна, че приеха поканата ми да участват в Пловдив и Варна\", споделя певицата пред \"Марица\". И добави:     \"Стефан Илчев, който спечели сърцата на цяла България с невероятния си талант, ще се присъедини към мен в родния му Бургас. Вълнението ми е огромно и нямам търпение да започнем!\"     За кулминацията на турнето в София на 22.10. Мария Илиева обещава още по-големи изненади. Концертът в Пловдив пък, е част от програмата \"Пловдив – Европейска столица на културата 2019\".", "date": "2019.07.09", "title": "Mъжете в живота на Мария Илиева,"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397645-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D1%8E%D0%BB%D0%B8", "text": "ОВЕН ( 21 март - 20 април ) Днес, няма да има от какво да се притеснявате, всичко ще се развива по най-добрия начин. Може дори да си купите, всичко което сте планирали. Финансовата ситуация е безоблачна, може да си позволите да се отпуснете. Благоприятно ще се развиват събития, насочени към повишаване на авторитета и проява на талантите ви. Трябва да следите за диетата си и да изключите алкохола. ТЕЛЕЦ ( 21 април - 21 май )  Днес, не търсете приключения и контролирайте емоциите си, за да нямате проблеми. Имайте предвид, че близо до вас, може да има крадци и авантюристи, така че не казвайте на никого къде криете драгоценните си съкровища. Трябва да бъдете внимателни в ежедневието и на пътя, тъй като са възможни наранявания и травми. БЛИЗНАЦИ ( 22 май - 21 Юни ) Препоръчително е да направите лека диета, особено ако искате да отслабнете и да се отървете от гастрит. Ще трябва да се откажете също, и от бурните празници и алкохола. Денят е подходящ за интелектуална работа, както и за решаване на ежедневни проблеми. Всичко, което сте планирали за себе си в любовта, приятно ще се реализира.   РАК ( 22 юни - 23 юли ) Не ви очаква незабравим ден, но и проблеми няма да имате. За да направите нещата да вървят като по часовник, трябва да мислите повече с главата си, без да се поддавате на сърдечни провокации. Във финансовата сфера, не вземайте важни решения и се откажете от подписването на важни документи. Предишните ви постижения в любовта, няма да останат незабелязани. ЛЪВ ( 24 юли - 23 август ) Трябва да разберете, че всичко, което се случва в живота ви, е за добро. Дори ако имате проблеми, всичко е преодолимо. В личната сфера трябва да се придържате към традициите, за да не навредите на отношенията с избраника. Възможни са алергии към продукт или цъфтящи растения. От пътуване, е по-добре да се откажете. ДЕВА ( 24-ти август - 23 септември ) Очаква ви хаотичен ден, когато нещата ще се развиват, не така както бихте искали. Не търсете виновни, в противен случай ще попаднете в капан. Не трябва да се отправяте на път, ако смятате, че не сте достатъчно подготвени за него. Това важи не само за багажа, но и за липсата на пари. Вечерта близките, ще ви подкрепят в ежедневните дела. ВЕЗНИ( 24 септември - 23 октомври) Трябва да разделите, важното и второстепенното. От това зависи вашето кариерно развитие и финансово състояние. Не инвестирайте пари в личен бизнес, за да не се окажете на нулата. Отношенията с околните могат да бъдат сериозно усложнени, ако започнете да ги критикувате или натрапвате своето мнение. СКОРПИОН ( 24 октомври - 22 Ноември ) Препоръчително е, да намалите физическата активност, за да не подкопаете здравето си. Възможна е провокация от колега, която ще засегне вашата упорита работа. В любовните дела, помощ ще дойде от човек, с когото никога не сте били много близки. Но днес ще трябва да излеете душата си, за да не направите още повече грешки.   СТРЕЛЕЦ ( 23 Ноември - 21 Декември ) Не трябва да губите ценна енергия, за глупави размишления. Съмненията отхвърлете настрана и се заемете с финансовите въпроси. Не прибързвайте, а внимателно планирайте всичко. В любовта, обичате драмата и вълненията, но днес по-добре избягвайте силните емоции. Пазете принципите за себе си. КОЗИРОГ (22 Декември - 20 януари ) Днес използвайте добре известната тактика - стъпка назад и четири напред. Тогава ще може спокойно да кажете, че кариерата ви е успешна. За постигането на финансови цели по-рядко включвайте въображението си. Трябва да сте реалисти, за да попълните портфейла. Но в личния живот, ще се почувствате като цар. Не е изненадващо, защото ще ви направят предложение.  ВОДОЛЕЙ ( 21 януари -  19  февруари ) Няма нужда да пренебрегвате богатия си опит, дори ако някой от колегите изразява неприязън към него. Предишните ви заслуги не са изчезнали и се виждат с невъоръжено око. Още повече, че началниците ви ценят. Здравето няма да ви безпокои, но не пречи да направите профилактика на хроничните заболявания.   РИБИ ( 20 февруари - 20 март ) Очаква ви отличен ден, ако всичко сте планирали. Сега, ще може да промените и най-трудните обстоятелства, които възникват по пътя ви към успеха. Да се учите, може цял живот, усвойте това правило днес. Въпреки че, ако ви поканят на гости или среща, то от тежката работа или умствената дейност, може да се откажете.", "date": "2019.07.09", "title": "Дневен хороскоп 9 юли"}
{"url": "http://www.classa.bg/%D1%81%D0%B2%D1%8F%D1%82/item/397646-%D0%B4%D1%80%D0%BE%D0%BD%D0%BE%D0%B2%D0%B5-%D1%81-%D0%B1%D0%BE%D0%BC%D0%B1%D0%B8-%D0%BD%D0%BE%D0%B2%D0%B0%D1%82%D0%B0-%D0%B8%D0%B3%D1%80%D0%B0%D1%87%D0%BA%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B9%D0%BD%D0%B8%D1%86%D0%B8", "text": "Войните променят технологиите, а технологиите променят начина, по който се водят войните. Поредното доказателство е това, че руските войници занапред ще разчитат на дронове при своите операции. При това малките безпилотни летателни апарати (БЛА) ще се използват не само за наблюдение, но и за поразяване на цели с миниатюрни бомби. До няколко години куадрокоптери – малки дронове с четири мотора – ще са на разположение в дивизии на сухопътните войски и военновъздушните сили, а освен това ще се използват и от пехотинци и специалните части. Експерти отбелязват пред руския всекидневник \"Известия\", че в близкото бъдеще малките безпилотни летателни апарати ще се превърнат в изключително ефективни оръжия. Характерът на част от военните действия в Близкия изток е това, което вероятно е довело до нововъведението. Именно в Сирия руските военни сили се сблъскват с масовото използване на безпилотни летателни апарати срещу себе си. Бунтовниците в страната ги сглобяват от компоненти, поръчани онлайн, и ги използват както за разузнаване, така и миниране на терени и дори бомбени нападения. Лейтанант Андрей Лайковски, заместник-ръководител на Държавния център за безпилотна авиация, обяснява, че руските експерти са проучили в детайли възможностите за използване на БЛА на бойното поле и са започнали да разработват система за справяне с новата заплаха. Същевременно е взето решението и куадрокоптерите да станат част от въоръжението на руската армия. Руското Министерство на отбраната има намерение да оборудва с мини-БЛА по един взвод в сухопътните войски, военновъздушните сили, морската пехота и спецназ. Първите образци от новия апарат вече са били получени от 58-а Общовойскова армия (Владикавказ). Спрямо резултатите от анализа на тяхната употреба, дроновете ще бъде \"доизпипани\" от производителя и ще бъдат изпратени първо в отряди от въздушните сили и специалните части, а впоследствие и сред сухопътните войски. Очаква се руските ВВС да се сдобият с куадрокоптерите по-късно през тази година. Първоначално дроновете ще бъдат използвани за разузнаване. Според източници на  \" Известия \" във военното министерство след време те ще получат и нападателни възможности, тъй като специално за тях се разработват миниатюрни бомби. Традиционните куадрокоптери са устройства с четири мотора, които могат да вдигнат тежест не по-голяма от 1 кг. Това ще е достатъчно за осколочна граната или малко експлозивно устройство. По-тежките мини-БЛА, които са с шест или осем мотора, могат да пренасят по-големи товари – до 20 кг. За момента обаче не са ясни характеристиките на куадрокоптерите, които руската армия планира да използва и какъв товар ще могат да пренасят.     Според военния експерт Антон Лавров вече са правени експерименти с добавен гранатомет, огнехвъргачка и спускане на амуниции. Дори малките БЛА, които не могат да носят тежък товар, ще са от полза, защото могат да се използват за разузнаване и са по-подходящи от големите си събратя, когато става дума за проучване на градски терени. Използването на дронове в бойни действия е нещо, с което армиите по света вече са се сблъсквали. Милиции в Сирия и Ирак през последните години опитват да използват малки дронове като военно оръжие, на които руската армия е лепнала прякора \"джихад-авиация\". Няколко десетки танкове и бойни машини в Сирия са повредени именно от такива летящи апарати, екипирани с импровизирани бомби.     Най-известният случай за използване на импровизирани дронове с бомби е от началото на 2018 г. Тогава за пръв път в историята е използвана тактиката на масово нападение с дронове срещу руски военни сили в Сирия. Над 10 подобни летателни апарати, напълнени с експлозиви, са изпратени срещу базите Хмеймим и Тартус. Руската противовъздушна отбрана се справя с част от дроновете, а другите са изведени извън строя. Подобни нападения са базирани на надеждата, че защитните системи няма да имат достатъчно време да засекат и свалят всички въздушни цели и така поне един БЛА ще може да пробие защитите и да нанесе щети.  А с оглед на ниската цена на дроновете, дори едно успешно попадение може да \"изплати\" цялото начинание.", "date": "2019.07.09", "title": "Дронове с бомби - новата \"играчка\" на руските войници"}
{"url": "http://www.classa.bg/%D1%81%D0%B2%D1%8F%D1%82/item/397647-wikileaks-%D0%B8%D0%BC%D0%B0%D1%82-%D0%BD%D0%B0%D0%B4-$46-%D0%BC%D0%B8%D0%BB%D0%B8%D0%BE%D0%BD%D0%B0-%D0%B2-%D0%B1%D0%B8%D1%82%D0%BA%D0%BE%D0%B9%D0%BD", "text": "Неотдавнашен доклад разкри WikiLeaks са успели да натрупат над $46 милиона в биткойн. Според потребител от подраздела за биткойн в Reddit, който носи името “Boredguy32”, фирмата може да е съхранила около 4054 BTC, което е на стойност $46,2 милиона. Той разкри, че WikiLeaks смениха портфейлите си през 2018 г., но след анализ на двата портфейла, е разкрита точната сума в BTC, която организацията е придобила. По-голямата част от откритата сума вероятно е получена от дарения, изпратени от хора, които се надяват да подкрепят организацията в стремежа й да разкрива държавни тайни. Според съобщенията, тези дарения са достигнали обща стойност от $22 милиона. Джулиан Асанж от WikiLeaks получи около $30 000 Също така, когато основателят на WikiLeaks, Джулиан Асанж, бива задържан от властите, бе създаден фонд за отбрана и общата сума на даренията достигна около $30 000. Не е ясно дали в момента организацията разполага с тези $ 46 милиона, но като се има предвид вида на операциите, които организацията изпълнява, част от парите трябва да са отишли в плащането на адвокатски хонорари и в подкрепата на необходимите условия за разкриване на секретна информация.     Ако обаче WikiLeaks наистина са продали всичките си биткойни, то това ще може да се сравни с Лазло Ханикс и как той плати 10 000BTC за няколко пици. Освен това, WikiLeaks стартира първия си биткойн портфейл в средата на юни 2011 г., поставяйки го в категорията на ранните осиновители на новата технология. Но е възможно организацията да e използвала BTC много преди това. Анонимният основател на Биткойн,  , каза във форум за Биткойн дискусии през 2010 г., че: Обръщам се към WikiLeaks, да не се опитват да използват биткойн. Биткойн е малка бета общност в зародиш. Не бихте приели да получавате”жълти стотинки” и ще привлечете ненужно внимание, което би ни унищожило на този етап.    ", "date": "2019.07.09", "title": "WikiLeaks имат над $46 милиона в Биткойн"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397643-t%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%88%D0%B0%D0%BC%D0%B0%D0%BD%D0%B8%D1%82%D0%B5-%D0%B2-%D0%B1%D0%BE%D0%BB%D0%B8%D0%B2%D0%B8%D1%8F", "text": "В пещерата Куева дел Чилено, разположена в планините в югозападната част на Боливия, учените успяха да намерят кожена чанта от преди около хиляда години. По това време кралството на Пукин властвало на територията на съвременната Боливия, със столица в легендарния град Тиуанако, откъдето произхождат първите владетели на империята на инките. Вътре в чантата е намерен добре запазен набор от инструменти за шамански ритуали.      Също така била намерена и растителна смес, съдържаща едновременно шест различни психоактивни вещества, включително компоненти на айяуаска, листа от кока, халюциногенен екстракт от кожата на жаби от вида Bufo alvarius или растения от рода Anadenanthera, както и, вероятно, псилоцин от \"магически гъби\". „Вече знаехме, че психотропните лекарства играят важна роля в религиозния живот на народите, живеещи в централните и южните райони на Андите, но не можехме да си представим, че са употребявали толкова много различни вещества и то като ги комбинират. Това е най-голямата находка от този вид в Южна Америка \", разказа Хосе Каприлес от Университета Пенсилвания във Филаделфия, САЩ.", "date": "2019.07.09", "title": "Tайните на шаманите в Боливия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397641-%D1%85%D0%B0%D0%BC%D0%B8%D0%BB%D1%82%D1%8A%D0%BD-%D0%B7%D0%B0%D0%B1%D0%B8-%D0%BC%D0%BE%D0%B4%D0%B5%D0%BB-%D1%81-%D0%BF%D0%B8%D1%89%D0%BD%D0%BE-%D0%B4%D1%83%D0%BF%D0%B5", "text": "Петкратният световен шампион във Формула 1 Люис Хамилтън е забил фитнес модел Зара Елис по време на партито за 40-ия рожден ден на американския комик Кевин Харт в Лос Анджелис. 34-годишният пилот на Мерцедес е отишъл на партито с тузарско Ферари за 2,4 милиона паунда, но си е тръгнал с Зара Елис и нейния джип Range Rover Evoque.   По пътя към дома на брюнетката с пищно дупе, двамата са направили спирка на бензиностанция, където Хамилтън като кавалер е напълнил резервоара на джипа.   Зара Елис е изключително популярна в социалната мрежа „Инстаграм“, където има над 1 милион последователи. Преди години й се приписваше връзка със звездата на леката атлетика Юсеин Болт.   Американката, която преди известно време е арестувана, тъй като се съблече на обществено място заради фотосесия, е поредната жена, която се свързва с Хамилтън след раздялата с Никол Шерцингер през 2015 година след осемгодишна връзка.   За последните четири години пилотът на Мерцедес беше спряган за гадже на Барбара Палвин, Уини Харлоу, Кендал Дженър, Риана, Ники Минаж, Рита Ора и София Ричи.                                  ", "date": "2019.07.09", "title": "Хамилтън заби модел с пищно дупе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397642-46-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%85%D0%B0%D0%B9%D0%B4%D0%B8-%D0%BA%D0%BB%D1%83%D0%BC", "text": "Супермоделката от Германия Хайди Клум, която е на 46-годишна възраст, позира за фотосесия в Токио с червено бельо и без грим. Тя публикува снимката на страницата си в Instagram.      Феновете отбелязаха невероятната фигура на модела. Гледайки я е трудно човек да познае нейната истинска възраст и то при факта, че тя е майка на четири деца.      Изглежда, че годините нямат власт над тази красавица. Новата любов на модела е Том Каулиц, който е по-млад от нея с 16 години.", "date": "2019.07.09", "title": "46-годишната Хайди Клум..."}
