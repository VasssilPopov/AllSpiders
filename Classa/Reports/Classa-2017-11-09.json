{"url": "http://www.classa.bg/%D1%81%D0%B2%D1%8F%D1%82/item/375008-%D0%B7%D0%B0%D1%80%D0%B0%D0%B4%D0%B8-%E2%80%9E%D0%B4%D0%B5%D0%B1%D0%B8%D0%B0%D0%BB%D0%B8%D0%B0%D0%B4%D0%B0%E2%80%9C-%D1%82%D0%B0-%D1%81%D0%BC%D0%B5-%D0%B1%D0%BB%D0%B8%D0%B7%D0%BE-%D0%B4%D0%BE-%D0%BC%D0%BE%D0%BC%D0%B5%D0%BD%D1%82%D0%B0,-%D0%B2-%D0%BA%D0%BE%D0%B9%D1%82%D0%BE-%D1%89%D0%B5-%D1%81%D0%BC%D0%B5-%D1%81%D0%B0%D0%BC%D0%BE-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Каква стана тя? Вчера се присъединих към искащите оставката на левия депутат проф. Иво Христов. Но поради непоносимостта ми към пеенето в хор, изтъкнах причините, които смятам за важни.   Не езиковите волности на професора, не етикетът „дебили“, лепнат върху 80% от населението, а аплодисментите му към поредната антибългарска провокация на одиозната говорителка на руското външно Мария Захарова. Първо, тя грубо се скара на българските власти, че се правят на ударени за посегателствата срещу паметници на съветската армия-освободителка от фашизма.   Второ, с лекотата, с която веднъж танцува казачок пред публика по официален повод, Захарова по най-интригантски начин оспори ролята на нацията ни в спасението на 50 000 български евреи.   Да, те търпяха унижения в духа на мракобесните фашизоидни времена, подклаждан от кървавия сблъсък между двете тоталитарни империи Хитлерова Германия и Сталиновия Съветски Съюз. Но не беше допуснато да бъдат изпратени и изтребени в нацистките концлагери. Само че, със заяждането си, Захарова предизвика нова серия междуособни караници на терена на българската политика.     А депутатът Иво Христов, за да докаже правотата на барышня, оскърби сънародниците си като недоразвити индивиди. От вчера обаче призивите за оставката му започнаха да отстъпват пред вълна от литературни импровизации, доказващи неговата народо-психологическа прозорливост.   Според колегата му от БСП Александър Симов Иво Христов бил ни повече, ни по-малко „модерен будител“, защото поемал риска да поставя страшни диагнози, за да сме разберели до къде сме се сринали като общество.   Покрай Иво Христовото „дебили“ се роди дори нещо като антология с коментари из мрежата. Някой я нарече „Дебилиада“. Римата с един от най-известните и мистични романи на Михаил Блугаков „Дяволиада“ е очевидна. В него абсурдите на съветската бюрократична машина са сравнени с попълзновенията на Дявола, един от ключовите герои в творбите на Булгаков.   Излиза значи, че Иво Христов не само че не трябва да подава оставка, ами е на път да получи орден „Кирил и Методий“ Първа степен за заслуги към културата и просветата.   И нищо чудно това да стане, след като неговото гневно изхвърляне по повод на „дебилите“ вдъхнови бившия син вътрешен министър Богомил Бонев за бял стих, посветен именно на тази малоумна порода българи. Той пусна във фейсбук страницата си своето произведение. Сайтовете го грабнаха като най-съвременно поетично откровение.   „Търкате ли талончета, дебили? Слушате ли чалга, дебили? Слави ли ви е идол, дебили? Умирате ли от менте ракия, дебили? Пребивате ли жените си, дебили? Хвърляте ли боклука от прозорците си, дебили? Гласувате ли за мутрите, дебили? Вярвате ли на Пеевските медии, дебили? Убивате ли бездомни животни, дебили? Ксенофоби и антисемити ли сте, дебили? Псевдопатриоти ли сте, дебили? Възмутени ли сте, че са ви нарекли “дебили”, дебили?“.   Яко, а? И отгоре на всичко звучи правдоподобно. Само дето не е цялата истина, за каквато претендира. Тази подкрепа обаче заслужава също литературна награда. Дори от името на Съюза на писателите, ако дебилният ни преход не беше ликвидирал този оазис на партийните прелюбодейства със словото.   Подробност е, че г-н Бонев е съпруг на Нона Йотова, която в момента се изявява като колега на проф. Иво Христов в парламента от гражданската квота на червените. Разбираема е неговата солидарност към неизкушените в парламентарното лицедейство и в политическия протокол. Но цялата тази „дебилиада“ е доказателство, че артистизмът на модерните будители в парламента е на път да победи обективността на историческите факти. При това положение, нищо чудно една сутрин наистина да се събудим не в държава, а на територия.", "date": "2017.11.09", "title": "Заради „Дебиалиада“-та сме близо до момента, в който ще сме само територия"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375003-%D1%87%D0%B5%D1%81%D1%82%D0%B2%D0%B0%D0%BC%D0%B5-103-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D0%B2%D0%B5%D0%BB-%D0%B2%D0%B5%D0%B6%D0%B8%D0%BD%D0%BE%D0%B2-%D1%81-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D1%81%D0%BD%D0%B8%D0%BC%D0%BA%D0%B8", "text": "Сборникът „Над всичко“ от издателство „Ентусиаст“ беше представен пред читатели. Внучката на Павел Вежинов Вида Делчева, редактор на сборника, пък представи творбите, включени в антологията   „Баща ми за мен е един космос, разбира се!“, сподели дъщерята на писателя Павлина Делчева-Вежинова, без да скрива вълнението си   На 8 ноември 2017 г., в навечерието на 103-тата годишнина от рождението на Павел Вежинов, в Книжен център „Гринуич“ беше представена дългоочакваната му нова книга – антологията „Над всичко“.       Сборникът обединява цялата фантастична проза на писателя, който е пионер в областта на фантастиката в българската литература.     Книгата бе представена от управителя на издателство „Ентусиаст“ Виктория Бисерова, дъщерята на Павел Вежинов Павлина Делчева-Вежинова и неговата внучка Вида Делчева, която е и редактор на антологията.     Като домакин на събитието Виктория Бисерова приветства гостите и изрази искрената си благодарност към близките на писателя, без чиято енергия и помощ този първи по рода си сборник не би бил възможен. „Това е втората книга на Павел Вежинов, която издателство „Ентусиаст“ публикува след „Нощем с белите коне“, и съм сигурна, че не е последната. Той е безценен писател и затова е част от нашата поредица Enthusiast Vintage, в която присъстват автори, абсолютно непреходни, устойчиви на литературния вкус. Затова не ги наричам класици. Подбираме произведения, които дълго време не са били достояние на публиката, както е в антологията „Над всичко“. Нареждам Павел Вежинов до любими имена в тази поредица като Казандзакис и Франсоа Мориак. Чрез публикуването на книгата целим да помогнем на младите хора да открият Павел Вежинов и да се срещнат с темите за баланса между разума и чувствата “, каза Бисерова. „Баща ми за мен е един космос, разбира се!“, сподели дъщерята на писателя Павлина Делчева-Вежинова, без да скрива вълнението си. „Защо „Над всичко“? Кое е над всичко? За Павел Вежинов над всичко е любовта, над всичко е съпричастността, над всичко е да помогнеш на другия. Именно затова избрахме това заглавие на сборника, който се появява точно преди рождения му ден на 9 ноември. Неговото мислене не беше стандартно. Обичаше да задълбава в проблемите, да търси тяхното оригинално решение, често пъти по нетипичен и необичаен начин.“ Внучката на Павел Вежинов Вида Делчева, редактор на сборника, представи творбите, включени в антологията – повестта „Над всичко“, разказите „В един есенен ден по шосето“ и „Моят пръв ден“, новелите „Сините пеперуди“ и „Когато си в лодката“ и романа „Гибелта на „Аякс“. Според нея в основата на тези произведения стои проблемът за взаимопомощта – дали си длъжен да помогнеш, когато имаш тази възможност. „Това са едни големи въпроси, проблеми, които съществуват и в нашия реален живот – сблъсъка на различни култури, различни народи на собствената ни планета сега, буквално всеки ден.“ Според Вежинов фантастичното се е превърнало в дълбока душевна потребност, която винаги ще търси своето удовлетворение. „И ако все пак си представим, че фантастичното някой ден наистина ще изчезне, това ще означава, че хората са стигнали до един мъртъв опустошен свят, лишен от надежда.“", "date": "2017.11.09", "title": "Честваме 103 години от рождението на Павел Вежинов с нова книга (Снимки)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375004-%D0%B9%D0%BE%D1%80%D0%B4%D0%B0%D0%BD-%D1%86%D0%BE%D0%BD%D0%B5%D0%B2-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B1%D0%B8%D0%B5%D0%BC-%D1%81-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5,-%D1%89%D0%B5-%D0%B3%D0%B8-%D0%B1%D0%BE%D1%80%D0%B8%D0%BC-%D1%81-%D0%BF%D0%BE%D0%BB%D0%B8%D1%82%D0%B8%D0%BA%D0%B8", "text": " ", "date": "2017.11.09", "title": "Йордан Цонев: Няма да се бием с националистите, ще ги борим с политики"}
{"url": "http://www.classa.bg/%D1%81%D0%B2%D1%8F%D1%82/item/375005-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B0%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%80%D1%83%D1%81%D0%B8%D1%8F", "text": "САЩ искат да създадат проблеми по време на президентските избори в Русия през 2018 г. Това предупреди руският президент Владимир Путин, цитиран от местни медии.   Путин коментира обвиненията на Вашингтон, че Москва се е намесила на президентските избори в САЩ през 2016 г.   \"В отговор на предполагаемата ни намеса на изборите им те искат да създадат проблеми по време на гласуването за руски президент\", подчерта лидерът на Русия по време на посещение в Челябинск.   За да постигнат това, според него, Вашингтон може да използва широк набор от механизми с \"връзки и зависимости\" в Олимпийския комитет. Путин припомни, че Олимпиадата започва през февруари, а изборите са през март.   Твърденията, че властите спонсорират допинга в Русия, по думите на Путин, изглежда целят да навредят на президентския вот през март.   На няколко руски спортисти е забранено да участват на Зимната олимпиада през 2018 г. заради употреба на допинг.", "date": "2017.11.09", "title": "САЩ искат да създадат проблеми по време на президентските избори в Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375006-%D1%80%D1%83%D0%BC%D1%8A%D0%BD%D0%B5%D1%86%D0%B0-%D0%B8-%D0%B5%D0%BD%D1%87%D0%B5%D0%B2-%D1%81%D0%BA%D1%8A%D1%81%D0%B0%D1%85%D0%B0", "text": "Рапърът Георги Енчев изгони дуетната си половинка Адриан Рачев от групата. Музикантите обявиха края на дуото с кратко съобщение във Фейсбук.   \"Скъпи приятели, с огромна болка ви съобщавам, че група Румънеца и Енчев спира да съществува и да осъществява музикална дейност! Благодаря на всички вас за подкрепата през изминалите 20 г.\", се казва в обръщението към последователите на дуета в социалната мрежа.   Новината шокира феновете им, които веднага попитаха какво се е случило и какъв е проблемът.   Румънеца и Енчев създават заедно музика от 1996г., а в последната година са се отдали на организирането на фестивали на балканската култура.   \"Нямам никаква представа, че дуото приключва. От вас го научавам. Трябва да проверя. Нямам представа, ако Енчев е написал и се отказва - групата ще се казва Румънеца\", коментира пред \"Телеграф\" Адриан.   Очевидно Енчев сам е взел решение да изгони половинката си от групата.   Един от почитателите им коментира, че се разделят, за да се съберат отново след 10 години, както правят световните групи.", "date": "2017.11.09", "title": "Румънеца и Енчев скъсаха!"}
{"url": "http://www.classa.bg/%D1%81%D0%B2%D1%8F%D1%82/item/375007-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B1%D0%B8%D0%BB%D0%B0-%D1%81%D0%B8%D0%BC%D0%B2%D0%BE%D0%BB%D0%B8%D1%87%D0%BD%D0%B0", "text": "  Бившият шеф на каталунския парламент Карме Форкадел заяви пред Върховния съд, че Декларацията за независимост е символична и признава прякото управление на Мадрид Карме Форкадел, уволнена като председател на каталунския парламент заради обявяването на независимост, каза, че документът за отделяне от Испания, приет в края на октомври, е бил чисто \"символичен\" и призна властта на Мадрид пред магистрати от Въховния съд.   Това съобщиха изданията \"Ел паис\" и \"Ла вангуардия\" и агенция \"Еуропа прес\", цитирайки източници, присъствали на показанията ѝ в съда. Според Форкадел, разследвана за бунт и подстрекателство към размирици, и тя, и още двама души от ръководството на разпуснатия парламент са признали прякото управление на Мадрид, наложено с т. нар. член 155 от Конституцията заради референдума за независимост и обявяването ѝ от парламента, по искане на уволнения премиер Карлес Пучдемон и екипа му. Решението на бившите представители на парламента е пробив в стратегията на всички, подкрепящи независимостта, които досега смятаха директната власт на Мадрид за нелегитимна.   Формално решението за отделяне на Каталуня беше на парламента, който поиска от законодателния орган да го подложи на гласуване, след като беше подложен на натиск и от Мадрид, и от привържениците на независимостта по въпроса дали да свика извънредни избори и така да отложи независимостта, но да спаси Барселона от пряко управление.   Според \"Ел паис\" Форкадел е защититила работата си за мирно постигане на политически проекти и опазила \"правото на парламентарна дейност и свободен дебат\" с действията си и не можела да действа като филтър да цензурира случващото се в законодателния орган, нито да контролира парламентарните инициативи.   Уволненият кабинет на Пучдемон, както и поддръжниците му в доскорошния парламент, настояват, че референдумът и декларацията, която последваха, са с обвързващ характер и фактически ще доведат до независимост, откакто допитването беше свикано миналата година.   Първоначално Форкадел и нейните заместници трябваше да се явят миналата седмица - в същия ден, когато бившите министри от екипа на Пучдемон даваха показания в друг съд по същите обвинения.    Изслушването на парламентарните представители обаче се отложи за 9 ноември. Междувременно за бившите министри беше прието решение за постоянен арест, а за Пучдемон и останалите от бившия кабинет, отишли в Белгия, беше издадена европейска заповед за задържане. По-рано тази седмица главният прокурор Хосе Мануел Маса обяви, че тази седмица решението дали Форкадел и останалите от парламента да бъдат задържани ще зависи от показанията им и прокуратурата ще поиска мярка в съответствие с казаното пред съда.", "date": "2017.11.09", "title": "Декларацията за независимост на Каталуния била символична"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374999-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B7%D0%BB%D0%B0%D1%82%D0%BD%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0-%D0%B7%D0%B0-$100-000-%D0%B2%D0%B8%D0%B4%D0%B5%D0%BE", "text": "   Идеята е на онлайн търговеца Tradesy, а изпълнението е на Илма Гор.   25-годишната американка се прослави през 2016-а, като нарисува Доналд Тръмп гол.     Според авторите нестандартната тоалетна е напълно функционална, въпреки странния си външен вид.         Туристическият портал Lonely Planet издаде нова книга – фотоалбум със снимки на най-интересните тоалетни в света. В него са събрани над 100 уникални места за задоволяванена физиологичните нужди от Антарктида до Замбия. Някои от тях са екстремни, други луксозни, трети – меко казано “странни”. Тук ще ви представим някои от най-интересните:     Тоалетният остров, Белиз – Този романтичен нужник е предназначен за екипажите на спасителни хеликоптери     Крафла, Исландия – Душът е захранен с геотермална вода, така че нямате нужда от тоалетна хартия       Плаж Жерикоакоара, Бразилия – Само преди 20 години този девствен плаж беше безлюден, погледнете го сега       Шот ел Джерид, Тунис – Тези крайпътни “комфортни тоалетни” са разположени близо до тунизийската пустиня, където е сниман филма “Междузведни войни”       Национален парк Сагармата, Непал – Със своите “само” 6812 м.н.в. връх Ама Даблам не е Еверест, но канализацията е по-добра       Къмпинг Барафу, Танзания – Ако изпуснете нещо в тоалетната няма никакъв шанс да си го върнете       Хайда Гуай, Канада – Два пъти дневно природно почистване на тоалетната (от приливите и отливите)       Йонскнутен, Норвегия – Няма да имате гледка към планината при затворена врата, но от друга страна пък кой ще ви види?!     Парк Тейлър Арм, Британска Колумбия – Няма да споменаваме думата “мечка”    …     Манастирът Тикси, Индия – С тази панорамна тоалетна монасите от този тибетски манастир имат възможност всеки ден да изживяват уникалната комбинация от наслада за очите и телесно облекчение    ", "date": "2017.11.09", "title": "Продават златна тоалетна за $100 000 (ВИДЕО)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375000-%E2%80%9E%D1%84%D0%B0%D0%B9%D0%BD%D0%B5%D0%BD%D1%88%D1%8A%D0%BB-%D1%82%D0%B0%D0%B9%D0%BC%D1%81%E2%80%9C-%D0%BE%D0%B1%D1%80%D0%B0%D1%82-%D0%BD%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "        Обрат на съдбата в еврозоната е това, че разговорите в Брюксел се насочват към разширяване на членството в клуба на единната валута. Това пише днес вестинк \"Файненшъл таймс\" по повод вчерашното общо заседание на Еврокомисята и българското правителство в белгийската столица, предаде БТА.     Изданието отбелязва, че Европейската комисия, която е преживяла няколко заплахи от Грекзит (излизане на Гърция от еврозоната - бел. ред.) и се е измъкнала от капана на ниския растеж, иска да приеме евроаутсайдерите. България е основната кандидатка да стане 20-ата членка на еврозоната, се посочва в статията.   Вестникът припомня изказването на председателя на ЕК Жан-Клод Юнкер в подкрепа на потенциалната най-нова членка (на валутния съюз) при срещата му вчера с българския премиер Бойко Борисов:    \"Трябва да кажа направо, че България е готова\". Според автора на статията източници в Брюксел изразяват увереност, че България може да успее и да покаже, че европроектът наистина се е завърнал. На теория страната до голяма степен отговаря на изискванията. Валутата й е закрепена за еврото от 1999 година, а държавните финанси са в добро състояние. На равнище 29 процента от БВП, българският дълг е под половината от съответния критерий (60 на сто от БВП - бел. ред.), а бюджетът е в излишък от 1,6 процента като германския, се припомня в публикацията.   Изданието напомня и изказване на Бойко Борисов, че до края на година неговото правителство ще кандидатства за влизане във валутно-курсовия механизъм ERM-2 - задължителната двегодишна \"чакалня\" на еврозоната, но изтъква, че има пречка. Авторът отбелязва, че извън Берлемон (сградата на ЕК - бел. ред.) има по-малко ентусиазъм да се позволи на най-бедната страна членка на ЕС да влезе в лоното на икономическия и валутен съюз, приеман за най-висша степен на европейската интеграция.   Според скептиците, продължава авторът, членството в еврозоната би следвало да е нещо повече от упражнение по изпълнение на бюрократични административни изисквания в икономически план. Освен това, както се отбелязва в статията, Маастрихтските критерии за влизане във валутния съюз вече изглежда не отговарят на реалността в обширния клуб на 28-страни членки.   Неотдавна главният икономист на Европейската централна банка Питър Прат заяви - по адрес на България - че номиналните критерии (на които страната ни отговаря) трябва да бъдат уважавани, но големият въпрос е за постигането на устойчиво сближаване. Когато се стигне до шокови ситуации, а те винаги се случват, колко устойчиво е обществото. Говоря и за политически, и икономически шокове. Не е въпросът само за икономическата устойчивост, но и за социалният консенсус, който сте постигнали в страната си, коментира главният икономист на ЕЦБ. Ясно е, че макар да не са формализирани като Маастрихтските (техническите) критерии, определящи за България са критерии, свързани с догонването на доходите в ЕС – т. нар. реална конвергенция.", "date": "2017.11.09", "title": "„Файненшъл таймс“: Обрат на съдбата на еврото заради България"}
{"url": "http://www.classa.bg/%D1%81%D0%B2%D1%8F%D1%82/item/375001-%D0%B7%D0%B0%D1%89%D0%BE-%D1%81%D0%BE%D1%80%D0%BE%D1%81-%D1%80%D0%B0%D0%B7%D0%BA%D1%80%D0%B8-%D0%BE%D1%84%D1%88%D0%BE%D1%80%D0%BD%D0%B8-%D1%81%D0%BC%D0%B5%D1%82%D0%BA%D0%B8-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0", "text": "Най-известният меценат на Международния консорциум за журналистически разследвания (ICIJ), който направи разкритията, са фондове на Open Society Foundations на олигарха и политически активист Джордж Сорос   Обсъждането на офшорния скандал, в който се оказаха замесени Елизабет Втора и стотици западни чиновници и бизнесмени, включително от обкръжението на Доналд Тръмп, трябва да започне с разглеждането кои са спонсорите на Международния консорциум за журналистически разследвания (ICIJ). Най-известният меценат на консорциума са фондове на Open Society Foundations на олигарха и политически активист Джордж Сорос.   Ако се състави списък на политиците и организациите, които през последните години бяха подложени на медийни атаки от консорциума, финансиран от Сорос, наричан понякога „Сорос лийкс“, става ясно, че списъкът се състои изцяло от онези, които по един или друг начин са препречили пътя на самия олигарх. Това са властите на Китай и приближени на председателя на КНР Си Цзинпин, обкръжението на Владимир Путин и близкия кръг на Доналд Тръмп.  Що се отнася до британския елит и конкретно до кралската фамилия, очевидно те го отнесоха заради Брекзит, който тя или не можеше, или не желаеше да предотврати. А и заиграването с Китай също не можеше да бъде подминато. Джордж Сорос си бе спечелил славата „на човек, който повали Бенк ъв Ингланд“ и своя първи милиард лири той спечели през 1992 година, предизвиквайки срива на британската лира.  И ето че след четвърт век той отново демонстрира своите възможности, атакувайки вече не главната финансова институция на Великобритания, а самата управляваща династия. Освен Елизабет Втора сред пострадалите от скандала трябва да отбележим и американския министър на търговията Уилбър Рос, който е подложен на медийно очерняне заради напълно невинна бизнес дейност на неговата офшорна компания, която транспортира руски втечнен газ в белгийския град Антверпен. Проблемът е, че тази търговска дейност е един много неприятен факт за Сорос.  Всички лобистки усилия не можаха да намалят руските нефтогазови доставки за Европа, те само промениха тяхната конфигурация. Ако по-рано в Европа се доставяше руски газ по тръбопроводи от „Газпром“, сега там се изпраща и руски втечнен газ от компанията „Сибур“. В същото време не е налице преориентация на европейския въглероден пазар към американските доставки. Така различни русофоби изливат недоволството си върху американски чиновник, който просто е искал да печели от транзита на руски втечнен газ до европейските потребители.  От практическа гледна точка поредният офшорен скандал едва ли ще има някакви дългосрочни последици. Пиар екипът на Елизабет Втора с пълна сила провежда операция „за минимизиране на загубите“ и скоро скандалът ще бъде забравен. Уилбър Рос е готов да защитава в съда своя бизнес и дори най-известните русофоби в американските медии скептично оценяват възможностите той да напусне американската политика.  Струва си обаче да се подчертае, че скандалът с бермудските документи може да има още една цел, която може да бъде постигната. Голяма част от офшорните компании, които бяха „разкрити“ от соросоидните журналисти и активисти, се отнасят към юрисдикции, контролирани от британската корона: Британските Вирджински острови, остров Ман, Гърнси, Каймановите острови и други. И един вид международната \"офшорна аристокрация\" показва, че британската офшорна система вече не работи, не може да осигури необходимото равнище на конфиденциалност и защита. А следователно време е за преместване в САЩ.  На фона на проблемите на британската система все по-голяма популярност натрупват американските офшорни зони, за което вече открито пише агенция Блумбърг. В този контекст напълно вероятно е да ставаме свидетели на поредната война за преразпределение на световния офшорен пазар и услуги за гарантирането на „черни“ и „сиви“ финансови потоци. Остава ни да изчакаме кога „британската офшорна империя“ ще нанесе ответния удар.", "date": "2017.11.09", "title": "Защо Сорос разкри офшорни сметки на британската кралица?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375002-%D0%B3%D0%BE%D1%80%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BC%D0%B5%D1%81%D1%82%D0%B0%D0%BD-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%B8%D0%B1%D1%80%D0%B8%D0%BA%D1%87%D0%B8%D0%B8-%D1%81%D0%B0-%D0%B1%D0%B5%D0%B7%D1%80%D0%BE%D0%B4%D0%BD%D0%B8%D1%86%D0%B8-%D0%BD%D0%B0%D1%80%D1%83%D1%88%D0%B0%D0%B2%D0%B0%D1%82-%D0%B8-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0,-%D0%B8-%D0%BF%D1%80%D0%B8%D0%BB%D0%B8%D1%87%D0%B8%D0%B5%D1%82%D0%BE", "text": "                  - Въпросът Ви е изключително актуален, не толкова поради поредните изцепки на г-на Местан, колкото поради поредицата открити нарушения на основния закон на нашата държава. През ден, ако не всеки ден мургави сънародници псуват и бият и лекари, и полицаи – държавни служители. Непрекъснато четем, че се поругават паметници –  исторически символи и знаци, гарантиращи междудържавните отношения на България. Неглижират се основните символи на българската държавност - и химн, и национален флаг и т.н. Всичко това води до тежък национален нихилизъм за ред поколения, уронва престижа и националното ни достойнство. Цяла поредица нарушения на Конституцията, за които Прокуратурата е задължена да следи и да се самосезира. Що се отнася конкретно до проявите на г-н Местан и неговите нашенски ибрикчии, очевидно те не се опасяват и свободно нарушават и конституционни норми, и даже нормалното благоприличие в отношенията си със страната и нацията техен домакин. Трудно ми е да ги възприема като сънародници, защото по отношение на България те са безродници, тъй като и Турция не ги възприема като свои граждани.     - Мисля, че след случващото се в Турция все повече политици у нас би трябвало да осъзнават, че ние вече граничим с една авторитарна ислямска държава, със сериозни вътрешни проблеми. Независимо от членството в НАТО това я прави непредвидим и опасен съсед, склонен да разрешава своите проблеми, изнасяйки ги навън. Засега това става на югоизток, но не означава, че няма да се случи и на северозапад. В тази връзка моралното оправдание на турския елит е официалната доктрина „Стратегическа дълбочина”, давайки право на всеки турчин да носи в сърцето си „изконните земи” на бившата Османска империя. Тъй че вече не става дума само за „мюсюлманска дъга”, а за нова империя.   В този контекст аз бих свързвал изявите на г-н Местан и сие не не толкова с Каталуния, а в по-голяма степен с „албанската връзка”, т.е. с българското малцинство там. В стратегически план обаче  ми се струва, че целта е по-глобална - да се саботира по всякакъв начин нарастващата роля на България в политическите процеси  на Балканите. В тази връзка, без да съм лош пророк, считам за целесъобразно нашето държавно ръководство да има готовност  да посреща евентуални „хибридни мероприятия”, насочени към омаловажаване на ролята на България в Европа и региона във връзка с предстоящото поемане на председателство на ЕС.        - Нека започнем с това, че всяко налагане, или както се казва сега „копи пейст” на случващото се в Каталуния, в определени области в Италия или в Албания с „наличието на малцинства”, у нас е абсолютно необосновано, противоконституционно и очевадно спекулативно. И нека да не подминаваме факта, че то реално е насочено срещу националната сигурност. Така биха погледнали на такива действия и в съседна Турция. Така че г-н Местан с такъв род свои действия няма да бъде добре посрещнат, камо ли „уважаван” и в Турция.   Що се отнася до въпроса със сепаратизма, преобладаващата част от българските турци са разумни хора и винаги, независимо от двустранните ни проблеми с Турция, са се чувствали български граждани. Затова не допускам масови прояви на недоволство и сепаратизъм. Проблемите идват най-вече от действията и щенията на техния политически елит, който, както показат последните 30-ина години, не би се посвенил да ги използва за своите користни, много често и корпоративни цели. Заиграването на някои от ДОСТ с турската държава, „споделянето” на елементи от нейната доктрина „Стратегическа дълбочина” могат при определени обстоятелства да им „запалят чергата”. За целта обаче трябва стриктно да се спазва Конституцията, а България да има Национална доктрина с  последователна политика и ясно разписани стратегически приоритети в двустранните отношения с Република Турция. Последните действия на патриотите срещу ДОСТ в тази насока заслужават поздравления!     - Откровено казано, трудно ми е да споделя оптимизма на съответните служби за стабилността в страната, особено в перспектива. Защото става въпрос за започналото стратегическо преформатиране и преориентиране на разбитата „Ислямска държава”. Не бива да имаме каквито и да било илюзии, че България ще остане „остров на спокойствие”, особено ако Турция поради една или друга причина отвори „шлюза” с мигрантите. Необходима е последователност в насищането на границата ни, не само с техника, но и с достатъчно военна сила. Защото, както казваше един от последните ръководители на „Гранични войски” генерал Стоименов „... Граница дистанционно не може да се опази. Необходима е въоръжена, жива сила.”  ", "date": "2017.11.09", "title": "Горан Симеонов: Местан и неговите ибрикчии са безродници. Нарушават и Конституцията, и приличието"}
{"url": "http://www.classa.bg/%D1%81%D0%B2%D1%8F%D1%82/item/374998-%D0%B5%D1%81-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B5%D0%B9-%D0%B4%D0%B0-%D0%BF%D0%B0%D0%B4%D0%BD%D0%B5-%D0%BF%D1%80%D0%B5%D0%B4%D0%B8-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0", "text": "ЕС се подготвя британското правителство на Тереза Мей да падне преди Нова година, след като премиерът изгуби двама министри в рамките на седмица, съобщава Business Insider.   Вчера британският министър за международното развитие Прити Пател подаде оставка. Тя бе подложена на натиск от депутати да напусне поста си, след като стана ясно, че е имала 12 неразрешени контакти с израелски лидери.   Преди дни военният министър на Великобритания Майкъл Фалън подаде оставка във връзка с обвинения в сексуален тормоз.   В Брюксел са обезпокоени, че нестабилното консервативно британско правителство на малцинството може да доведе до промяна на ръководството или предсрочни избори, които да бъдат спечелени от Лейбъристката партия, според вестник \"Таймс\".   Днес се подновяват преговорите за Брекзит между Лондон и Брюксел. Мей също е под натиск да уволни външния министър Борис Джонсън. Има големи трудности пред правителството на Великобритания, което става все по-нестабилно, каза европейски лидер пред вестника.   \"Великобритания е много слаба и слабостта на Тереза Мей прави преговорите много трудни\", добави той. В ЕС разглеждат различни сценарии, включително и хаотичен Брекзит без споразумение.   Представителят допуска Великобритания да промени решението си и да организира още един референдум за членството в ЕС.", "date": "2017.11.09", "title": "ЕС не изключва правителството на Мей да падне преди Нова година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374989-%D0%BD%D0%B8%D0%BD%D0%BE%D0%B2%D0%B0-%D1%82%D0%BE%D0%B2%D0%B0-%D0%B5-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8%D1%8F%D1%82-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Традиционно, при гледане на бюджет в НС, управляващи и опозиция се позоваваме на числа и проценти, разменяме алтернативни разбирания за ръст на БВП, дефицит, бюджетно салдо - един професионален разговор, който заслужава уважение. Но днес предлагаме друг подход, дори се позовавам на думите на г-н Горанов, според който това е бюджет за народа.    Предлагам да погледнем на бюджета от гледна точка на тези, за които го правим. Ще се позова на четири проучвания от различни агенции в последните месеци, които питат народа- кои са най-важните му нерешени проблеми. Хората казват - здравеопазване, образование, доходи и бедност, сигурност. Това са четирите политики, за които очакват решение от политическата класа, обяви от парламентарната трибуна председателят на БСП Корнелия Нинова по време на обсъжданията за бюджета за 2018 г., предложен от управляващите от ГЕРБ.   \"Хората казват, че най-важното за тях е, извън големите градове, че нямат достъп до болници. Общинските болници или са фалирали, или нямат лекари, или нямат консумативи и хората нямат достъп до здравеопазване. Предлага ли Бюджет 2018 на правителството на Борисов решение на този проблем? Не, никакво решение! Няма политики по отношение на държавно и общинско здравеопазване в районите, извън 3-4 градове.   Втори проблем, който хората казват - скъпите лекарства. Има ли в този бюджет решение на това - не! Нещо повече - предвиждате увеличение в политиката по лекарства и медицински изделия с 32 000 лв. А за администрация 1 млн. и 600 хил. лв. Хората не се тревожат от администрацията, а от цените на лекарствата, но бюджетът не предлага решение на този проблем.   Трето - недостиг на медицински сестри и лекари. Има ли в бюджета решение на този проблем - държавна политика за изграждане на кадри и за тяхното задържане в България? Нищо подобно няма като предложение! Хората казват, че искат тези три проблема да се решат, но правителството на Борисов им казва- не. Увеличават се средствата за здравеопазване - къде ще отидат, какво ще стане, един Господ знае, но проблемите на хората не са решени през този бюджет.   Образование и наука. Управляващите казват, че имало там реформа, но защо резултатът от нея е увеличаване на напусналите деца през последната година, увеличаване на процента на неграмотност. Значи тази реформа не дава ефекта, който са очаквали. Може би беше доведена до това- да се вземат парите от държавните и общински училища и да се дадат на частните. Значителен брой деца не тръгват на училище. Родителите казват, че не могат да ги пуснат на училище, защото нямат пари - проблем, идентифициран от хората. Бюджетът предлага ли решение - не! Няма увеличение на средствата за първокласници. Неравенствата между училищата в страната - в големите градове и провинцията, и възможностите, които тези различни училища дават за обучение - достъп до него и качествено обучение. Има ли предложение за решение на този проблем в бюджета? Не, няма! Неравенствата между училищата в страната остават същите, защото принципът е същият - парите следват ученика.   Липса на необходими кадри за икономиката. Бюджетът предвижда ли политика, която да обвърже средно и висше образование с нуждите на икономиката? Няма такава последователност и обвързване на целия процес на образование с нуждите на бизнеса. Средствата за държавните висши училища, защото много се хвалят управляващите с увеличение на парите за образование, са 20 млн. лв. и те покриват само разликата в минималната работна заплата, нищо повече. Тук доброто, което предлагате, е увеличение на заплатите на учителите, защото те заслужават дори много повече и ние ще ви подкрепим за това. В бюджета липсва политика за наука. Не предлагате сериозни средства за наука и инвестиции, извън оперативната програма за наука, а по нея вече има проблеми. 80 млн. е загубила вече държавата, заради проблеми в Министерството на образованието по тази програма. Никаква мисъл за инвестиции и политика в наука, които да дръпнат и икономиката, и растежа в страната.   Трета тема, която хората сочат в тези изследвания - доходи и бедност. Социалният бюджет на управляващите изглежда на практика така: относителният дял на разходите за социално плащания намалява от 13.3% за 2017 г. на 12.4% за 2018г. Какви са проблемите тук? Да ги видим с реалните очи на хората. 2 829 626 души получават месечен доход от 672 лв. 8 614 души получават 25 101 лв. на месец. 37 пъти разлика. Говорим за неравенства. Тези 8 000 са онези можещи и знаещи, които са се развили добре, но на фона на това- 3 млн. са с 670 лв. Между тях няма ли инженери, лекари, умни хора, професионалисти. Сигурно има. Над 2 млн. и половина са в тежки материални лишения, според Евростат.    Имаме работещи бедни. И как се решават тези проблеми в бюджета? Управляващите много се хвалят какво се увеличава, даже и публичният дебат е съсредоточен в това- къде какви средства са увеличени. Да поговорим какво замразяват - размера на еднократна помощ при бременност, еднократна помощ при раждане, еднократна помощ при раждане на близнаци, еднократна помощ при осиновяване на дете, еднократна помощ при майки-студентки, месечни помощи за дете до 1 година на неосигурена майка, еднократна помощ при дете с трайни увреждания, месечна помощ за близнаци, максималният осигурителен доход и максималната пенсия. Това е замразено.    Що за социален бюджет е това? За каква демографска политика можем да говорим при това отношение към тези групи хора. Увеличава се гарантираният минимален доход с 10 лв. - от 65 лв. на 75 лв. Звучи много добре - подкрепяме такава политика. Но на практика това означава - например, добавката за социална интеграция на хора с увреждания, в резултат на това увеличение, расте с 4 лв. Кой проблем решаваме с 4 лв. на човек с увреждания? Минималната работна заплата расте - ще подкрепим това. Отглеждането на дете от една до две години става от 340 лв на 380 лв. Това е под минималната заплата. 38 000 осигурени майки - тези, които са работили и са си плащали осигуровките, ще бъдат ощетени с по 130 лв. на месец от тази мярка. Помощите за едно дете се увеличават с 3 лв. Какво му помагаме с 3 лв.?    Обезщетението за безработица става 9 лв. - това е далеч под европейските, световните изискванията за 60% от МРЗ. Увеличават се пенсиите с 3.8% от 1 юли. За различните пенсии се получава средно увеличение с 12 лв. Този социален бюджет слага ли началото на системно решаване на проблема с неравенствата и бедността? Не, това е кърпене на парче. При това, питам финансовия министър- тези сметки за много социален и ляв бюджет дали отчете следното - нова цена на природния газ за последното трето тримесечие е с 2% по-висока от второто, по решение на КЕВР; новата цена на топлинната енергия е с около 3% нагоре; новата цена, средно претеглено увеличение, на сектор електроенергетика е 1.5% нагоре; водата в София с 18%, Монтана - 19%, Пловдив и Варна, и да не изреждам всички градове.    Видяхте ли индекса на тържищните цени на Държавната комисия за стокови борси и тържища в последната седмица какво отчита - 50% увеличение - от 0.92% на 1.428%. Това е 50% увеличение на основни храни, според Държавната комисия за стокови борси и тържища. Сложете към това увеличението на акцизите, някои местни данъци и такси, които кметовете бяха принудени да вземат, увеличението на съдебните такси. Управляващите на вдигат данъци, но вижте за какво увеличение и оскъпяване на живота става дума. Социалните разходи в левия им бюджет, в някои сфери дори не компенсират това увеличение, камо ли да предоставят по-социална база на хората, които не могат да се справят сами. Последната тема е сигурност. Вероятно много други въпроси също вълнуват хората, но това са четирите приоритетни. Този бюджет решава ли основните проблеми в тема сигурност? Не, а те са посочени от сектор сигурност. МВР има нужда от 6000 души заради некомплект. Този бюджет не предлага това, не са предвидени заплати и осигуровки за тези хора. При това в МВР остават на 370 лв., за определяне на размера на основното месечно възнаграждение на най-ниската длъжност в тази сфера. Средствата за оперативна и бойна подготовка са недостатъчни за повишаването на подготовката на войските. През 2018 г., поради бюджетни ограничения, отново ще бъде недостатъчен нальота на летците от ВВС и съчетано с проблемите по поддръжка на техниката, ще продължи да поражда рискове за живота на личния състав. Управляващите казват, че това са инвестиции в сигурност.    Какви инвестиции? Днес закриват пожарната в едно от селата в Монтанско, миналият месец в Самоков. При тези увеличени бедствия, аварии, наводнения и катаклизми, да закриват службите, които са единствени и които първи могат да реагират! А между другото тези бедствия са резултат и на сгрешена политика, не само на природни катаклизми, и по- скоро там трябва да се инвестира и гарантира ежедневната сигурност на тези хора. Няма да има полицаи във всяко село, това те отдавна го разбраха. Какви инвестиции в сигурност, когато им закривате най-необходимото? Пожарната в населени места, изправени постоянно пред риск.   По четирите въпроса, които хората ни поставят за решаване, бюджетът на правителството на Бойко Борисов - 3 не предлага нито едно решение. Това е бюджет на застоя. Бих го нарекла, че това е паралелен бюджет на паралелната държава. Държавата на управляващите, която гледа отвисоко и не иска да вникне в ежедневните проблеми на хората, не иска да чуе как да ги решим. Паралелният бюджет на управляващите, който е съсредоточен в числа, сметки, макрорамка, дефицит, салдо и т.н., но не в живия живот. Това е Бюджет 2018г. Има ли друга възможност? Има, разбира се. Не кърпене на последиците от проблемите, а отстраняване на причините.    Промяна в моделите, системите, които родиха тези проблеми. В здравето - нямаме държавна политика за общински, областни и държавни болници. Приемете предложението да помислим дали те не трябва да отпаднат като търговски дружества, промяна на политиката по клинични пътеки, грижа за кадрите и непозволяване на лекарствената мафия сама да си определя цените, да краде от тези цени и да богатее на гърба на хората по отношение на лекарствата. Образование - премахване на принципа \"парите следват ученика\", държавна политика за държавните и общински училища и обвързването им с икономиката и финансирането на необходимите специалности за българската икономика. Това изисква прогноза, дългосрочен поглед, държавност, за да го подредим, да потърсим съгласие с другите политически сили и да се следва в годините.   Доходи - ние предлагаме едно от решенията да бъде новата данъчна система с прогресивно облагане. Управляващите са против това, като смятат, че това наказва умните и можещите. И ние искаме умните и можещите да успеят, но тези хора би трябвало да са солидарни с обществото, в което живеят. Те не живеят в изолиран свят. Те живеят в това общество, в което 3 млн. души са на прага на мизерията. Нека всеки да поеме своя ангажимент към солидарно общество, за да гарантира неговото развитие. Управляващите казват, че това е единствено възможният бюджет. Но не е, има и друг - не на застоя, не на числата, не паралелният, а на промяната, на развитието и на реалния живот. Ние, от „БСП за България\", ще го внесем между първо и второ четене. Нека народът ни да знае, че бюджетът и политиките на правителството на Бойко Борсов - 3 не са без алтернативни. Алтернатива има. Оценката- каква е тя, ще оставим на българските граждани\".", "date": "2017.11.09", "title": "Нинова: Това е паралелният бюджет на паралелната държава"}
{"url": "http://www.classa.bg/%D1%81%D0%B2%D1%8F%D1%82/item/374990-%D1%80%D0%B5%D0%BF%D0%BE%D1%80%D1%82%D0%B5%D1%80%D1%8A%D1%82,-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B5%D0%B4%D0%B8%D0%BD-%D0%BF%D0%BE%D0%BB%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80", "text": "          Антони Мачeревич, който е министър на отбраната на Полша от 2015 г. насам, притежава толкова голямо влияние в националистическите и десните кръгове, че се ползва със значителни права вътре в правителството, а и в партията на бившия премиер Ярослав Качински - Право и справедливост (ПиС).   Мачeревич, който беше министър на вътрешните работи в началото на 1990-те, се е обявил за експерт по конспирациите (или по изобретяването на конспиративни теории, както твърдят критиците му) – конспирации, в които са замесени тайните мрежи от бивши агенти на комунистическа Полша отпреди 1990, а и на Русия. В тази своя роля той продължава да подхранва спекулациите, че - в противоречие с мнението на повечето експерти - Кремъл има пръст в самолетната катастрофа край Смоленск през 2010 г., при която загинаха президентът Лех Качински, брат-близнак на лидера на ПиС, и редица други важни фигури.   Новоизлязлата книга „Антони Мачeревич и неговите тайни\" се базира върху серия публикации в „Газета Виборча\" на журналиста Томаш Пьонтек. Репортерът разказва за съмнителните познанства, сътрудници и връзки на Мачeревич през годините. Пятек анализира дългогодишното сътрудничество на министъра на отбраната с един бивш агент на комунистическите тайни служби (при това Мачeревич добре знае за миналото на този човек), както и отношенията му с привържениците на руския президент Владимир Путин в Полша и в чужбина.   Следвайки кариерата на Мачeревич, и най-вече пътя на парите, Пьонтек стига до могъщия гангстер Семьон Могилевич, който вероятно получава закрила от тайните служби на Русия и дори от Кремъл – или поне бива толериран от тях. Връзката на Мачeревич с Могилевич е непряка, пише журналистът, тя произтича от деловите отношения между американския сенатор Алфонс Д'Амато и министъра на отбраната. Преди години двамата политици бяха сред съоснователите на организацията \"Приятели на Полша\" в САЩ.     В Полша опозицията обвинява Мачeревич, че отслабва армията и подкопава доверието между европейските съюзници на НАТО. Критиците смятат, че пренебрежителното отношение на Мачeревич освен това влошава позицията на Полша в отношенията с Русия. \"Много хора направо ме питат: А дали Антони Мачeревич не е руски шпионин?\" - пише Пьонтек в книгата си. „Все още не мога да отговоря на този въпрос\", добавя той, но все пак има някои \"работни хипотези\". Например, че Мачeревич може би отдавна е бил подмамен да сътрудничи с Москва. Не е изненадващо, че проправителствените медии жестоко атакуваха книгата на Пьонтек.   Авторитетният разследващ журналист Павел Резка, който работи за полското издание на \"Нюзуик\", също критикува Пьонтек с упрека, че стига до недоказани заключения. Но всички критици на книгата – или поне онези, които не представляват държавни или проправителствени медии – все пак признават, че Пьонтек повдига въпроси, които изискват бързи и подробни отговори от страна на Мачeревич.     След публикуването на книгата в края на юни министърът на отбраната реши да не подава граждански иск срещу Пьонтек, защото иначе трябваше да докаже, че констатациите на журналиста са неверни. Вместо това той призова за наказателно преследване срещу Пьонтек.    Мачeревич твърди, че журналистът е нарушил Наказателния кодекс и е използвал \"насилие или незаконна заплаха срещу държавен орган, който изпълнява своите задължения\" и е обидил „длъжностно лице по време и във връзка с изпълнението на неговите задължения\". Ако бъде обвинен и признат за виновен, Пьонтек може да бъде осъден на лишаване от свобода до три години.   През август \"Амнести интернешънъл\" призова полските власти незабавно да отхвърлят това искане и да не повдигат обвинение въз основа единствено на книга с журналистически разследвания. Самият Пьонтек подозира, че е бил под наблюдение поне от началото на юли, тъй че „Амнести интернешънъл\" освен това призова Полша да гарантира, че журналистите могат да вършат своята работа в рамките на закона, без да се боят от тормоз и репресии.", "date": "2017.11.09", "title": "Репортерът, който разкри тайните на един полски министър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374991-%D0%B1%D0%B0%D0%BD-%D1%8F-%D0%B4%D0%BE-%D1%81%D1%8A%D0%B4%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%BE%D0%B6%D0%B0%D1%82%D0%B0", "text": "Лъсна поредната, вече не мога да броя до толкова много, ЛЪЖА на министър енерГЕПИка, а именно, че докладът на БАН, за бъдещето на проекта АЕЦ “Белене” ще бъде готов до края на октомври. Оказва се, че БАН(ята) ще продължи поне още цели ПЕТ месеца.  Ето на какво се натъкнах на Фейсбук стената на будния гражданин и търсещ истината господин Стефан Стойков. Той се е обърнал с питане, по Закона за достъп до обществена информация, към директора на Български енергиен холдинг (БЕХ) Петьо Иванов с искане да получи копие от прословутия доклад за бъдещето на АЕЦ “Белене”. И ето какъв отговор е получил (за по-добър преглед и прочит кликайте с мишката върху снимката на писмото):     За последно министър Теменужка Петкова излъга, че доклада ще бъде предаден от БАН на БЕХ до края на миналия месец, на 26-ти октомври, по време на нейно изслушване от постоянната Комисия по енергетика, към 44-то НС. Същото заседание от което разбрахме как “ ”  “.    А ето и точните думи на министърката от преди ТОЧНО ДВЕ СЕДМИЦИ:За последно министър Теменужка Петкова излъга, че доклада ще бъде предаден от БАН на БЕХ до края на миналия месец, на 26-ти октомври, по време на нейно изслушване от постоянната Комисия по енергетика, към 44-то НС. Същото заседание от което разбрахме как “ “. А ето и точните думи на министърката от преди ТОЧНО ДВЕ СЕДМИЦИ:         Предишната гигантска лъжа на същата особа беше, че старото желязо за АЕЦ “Белене”, наричано реактор №2, ще пристигне у нас до края на септември, но все още никой не го е виждал и не е чувал това да се е случило. А една от първите й и най-култови лъжи беше, че електроенергията ще поевтинее с 31%, след като платим на “американските” ТЕЦ-ове ЕДИН МИЛИАРД лева. Но най-голяма наслада и доставя постоянното повтаряне, че тя правела “най-доброто за България”. Почти не минава нейна публична изява без да го натърти по няколко пъти.  Мисля, че това лице страда от доста тежко заболяване и даже знам подходящ санаториуми за неговото лекуване. Той се нарича затвор “Сливен”. Направо пет звезден СПА център?    ", "date": "2017.11.09", "title": "БАН(я) до съдиране на кожата"}
{"url": "http://www.classa.bg/%D1%81%D0%B2%D1%8F%D1%82/item/374992-%D0%BF%D1%80%D0%BE%D0%B5%D0%BA%D1%82%D1%8A%D1%82-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D0%B3%D1%83%D0%B1%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "  Германската подкрепа за разширението на газопровода „Северен поток“ отслабва, пише британският делови ежедневник FT. Основният поддръжник на проекта в предишното правителство на Германия са били социалдемократите.  След изборите през септември обаче те отказаха да правят нова коалиция с партията на Ангела Меркел и сега са в опозиция. Според депутати от ХДС, новото правителство ще бъде по-критично към газопровода.   „Файненшъл таймс“ посочва и връзката между социалдемократите и руските енергийни гиганти. През септември бившият канцлер Герхард Шрьодер стана председател на държавната компания „Роснефт“. Той е и председател на проектната компания Nord Stream 2, която трябва да реализира проекта за разширяването на съществуващия газопровод по дъното на Балтийско море.   В момента Берлин активно лобира за реализирането на „Северен поток“ 2, като посочва, че той ще донесе сигурност на доставките на газ в ЕС. Проектът струва 9.5 млрд. евро. Срещу него обаче има съпротива от държави от Източна Европа, чийто аргумент е, че той увеличава зависимостта на Европа от руски газ и ще може да Съюза. Реализацията на „Северен поток“ 2 беше поставена под заплаха от санкциите на САЩ срещу енергийния сектор на Русия.   В Германия изглеждат готови да се откажат от „Северен поток“ 2 и по друга причина – засилване на връзките с Франция. Другите страни в ЕС ще започнат да се опасяват, че са „втора категория“ членство, ако съюзът между Берлин и Париж укрепне, смятат депутати консерватори.", "date": "2017.11.09", "title": "Проектът „Северен поток 2“ губи подкрепа в Германия"}
{"url": "http://www.classa.bg/%D1%81%D0%B2%D1%8F%D1%82/item/374993-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D1%81%D1%82%D0%B0%D0%BD%D0%B0-16,13-%D0%BC%D0%BB%D1%80%D0%B4-%D0%B5%D0%B2%D1%80%D0%BE", "text": "Търговският дефицит на Гърция е възлязъл на 16,13 млрд. евро за първите девет месеца на годината, като е скочил с 18,4 на сто в сравнение със същия период на 2016 г., сочат данни от националната статистика на страната, цитирани от електронното издание на атинския всекидневник „Катимерини“.   Вносът, в това число на петролни продукти и плавателни съдове, през септември 2017 г. е бил на стойност 3,74 млрд. евро спрямо 3,76 на сто за същия месец на 2016 г. Гръцкият износ през септември е бил 2,42 млрд. евро спрямо 2,37 млрд. евро за същия месец на предходната година, като е нараснал с 1,9 на сто.   Без да бъдат включени петролните продукти и корабите, износът на Гърция през септември тази година е нараснал с 1,7 на сто в сравнение с 2016 г. Като най-малко тревожно за деветте месеца на годината се оценява състоянието на търговския стокообмен, тъй като за този период вносът е изпреварвал износа и е възлязал на 37,24 млрд. евро спрямо 32,22 млрд.евро за същия период на 2016 г., отбелязвайки ръст от 15,6 на сто, съобщава в. Български новини.", "date": "2017.11.09", "title": "Търговският дефицит на Гърция стана 16,13 млрд. евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374994-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BC%D0%B8%D1%81%D0%BB%D0%B8-%D0%BF%D1%8A%D1%80%D0%B2%D0%BE-%D0%B7%D0%B0-%D0%BC%D0%B0%D0%BB%D0%BA%D0%B8%D1%8F", "text": "Принципът \"Мисли първо за малкия!\" ще бъде сред основните послания, с които българското правителство ще насърчава предприемачеството по време на председателството на Европейския съюз през 2018-а година. Това стана ясно от изявлението на вицепремиера Валери Симеонов по време на дискусия за ефективността на европейските политики за малките и средните предприятия. Симеонов припомни, че в малкия и среден бизнес у нас работят над милион и половина българи или близо 75 процента от работещите в реалната икономика.   \"Специален акцент ще бъде поставен върху развитието на алтернативни източници на финансиране и подобряване на бизнес средата и спазване на принципа \"Мисли първо за малките\". А не както много често се случва - убий малкия\", поясни Симеонов.   По време на дискусията стана ясно, че един от основните проблеми за малкия и среден бизнес у нас остава дефицитът на кадри - най-голям е недостигът на средни специалисти, споделят ръководителите на над 400 предприятия, участвали в проучване на изпълнителната агенция за насърчаване на малките и средните предприятия.   Развитие на предприемачеството чрез иновации, цифрови технологии и с насочване на ресурс към стартиращите компании е един от приоритетите, по които ще работи правителството ни по време на председателството на Европейския съюз, заяви вицепремиерът Валери Симеонов.   През следващата година се очаква успешното свързване на НАП, Националния статистически институт и Агенцията по вписванията , което ще намали административната тежест и ще пести на бизнеса по 9 милиона лева годишно, обясни заместник-министърът на икономиката Лъчезар Борисов. Той подкрепи с пример заявената политика за насърчаване на предприемачеството - предстоящото отваряне на схема по оперативната програма \"Иновации и конкурентоспособност\".  ", "date": "2017.11.09", "title": "Правителството с послание: Мисли първо за малкия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374995-%D0%B6%D0%B8%D0%B2%D0%BA%D0%BE%D0%B2-%D0%B8-17-%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%BD%D0%B0-%D0%B8%D0%BD%D1%84%D0%B0%D1%80%D0%BA%D1%82%D0%BD%D0%BE%D1%82%D0%BE-%D1%82%D0%B0%D0%B9%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B1%D1%8E%D1%80%D0%BE-%D0%BD%D0%B0-9-%D0%BD%D0%BE%D0%B5%D0%BC%D0%B2%D1%80%D0%B8-89-%D1%82%D0%B0", "text": "  Руският посланик Виктор Шарапов уверява Анрей Луканов, че изборът за Петър Младенов за Генерален секретар на ЦК на БКП е лично на Горбачов и на Политбюро на ЦК на КПСС.                                                                                                                                                                                                                                                                                                                                                                                                                                 -------  Б.Р. Малко след завършване на заседанието на Политбюро на ЦК на БКП в София, в Берлин започа първата атака срещу Берлинската стена. В 19.57 часа обявяват, че има пробив в Стената, а в 22. 45 часа Берлинската стена е отворена. Комунистическият строй рухва.   Обикновено началникът на УБО напуска работното си място, след като Тодор Живков се е прибрал вкъщи. Тази вечер ген. Георги Милушев нарушава реда, защото допуска, че заседанието на Политбюро ще се проточи - стои до 20,30 ч. в управлението, след това се прибира, освобождава шофьора, хвърля костюма.   Неочаквано петолъчката звъни. Чува гласа на Петър Младенов: „Другарю генерал, можете ли да дойдете при мен?“   Тъй като началникът на УБО може да бъде повикан само от първия държавен ръководител, ген. Милушев информира вътрешния министър Димитър Стоянов. „Отивай, отивай - казва Стоянов. - Младенов ти става началник.“     ", "date": "2017.11.09", "title": "Живков и 17-те! Какво се случи на инфарктното тайно заседание на Политбюро на 9 ноември 89-та."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374996-%D0%BD%D0%B8%D0%BA%D0%BE%D0%BB-%D0%BF%D0%B0%D0%BA-%D1%82%D1%80%D1%8A%D0%B3%D0%BD%D0%B0-%D0%B1%D0%B5%D0%B7-%D1%81%D1%83%D1%82%D0%B8%D0%B5%D0%BD,-%D0%BF%D0%BE%D0%BA%D0%B0%D0%B7%D0%B0-%D0%BF%D0%B8%D1%89%D0%BD%D0%B0-%D0%B3%D1%80%D1%8A%D0%B4", "text": "Без съмнение Никол Шерцингер е една от най-провокативните световни звезди в последните години.    Приятелката на Григор Димитров често намира челни места в интернет издания и вестници заради освободеното си поведение, както и предизвикателния си начин на обличане.   39-годишната изпълнителка се гордее с перфектно изваяно тяло и не пропуска добра възможност да го  показва.   Никол пусна в социалните мрежи кадри от подготовката си за фотосесия. На тях тя е с потник, под който ясно си личи, че е без сутиен и който не оставя много на въображението.  ", "date": "2017.11.09", "title": "Никол пак тръгна без сутиен, показа пищна гръд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374997-%D0%BB%D1%8E%D0%B1%D0%BE%D0%B2%D0%BD%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%BD%D0%B0-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D0%B8-%D1%80%D0%BE%D1%81%D0%B5%D0%BD-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2", "text": "Експрезидентът на България Росен Плевнелиев има нова изгора. Както БЛИЦ писа вчера, настоящата половинка на Плевнелиев е красивата синоптичка Деси Банова. От няколко седмици бившият държавен глава и знойната синоптичка не крият връзката си и дори живеят под един покрив в тузарски апартамент в затворен жилищен комплекс, пише \"Уикенд\". Вестта за новата интимна другарка на Росен Плевнелиев идва само месец след като той публично оповести края на брака си с Юлияна.      Според признанието на експрезидента той и съпругата му са разделени от близо година, но предпочели да не афишират официално края на брака си, тъй като в момента на раздялата Плевнелиев все още бил президент на Република България. Синоптичката Деси Банова пък съвсем скоро също оповести, че се е разделила с бизнесмена Ивайло Граховски, с когото живя на съвместни начала близо 10 години и с когото има дъщеричка. Запознати с интимния живот на Росен Плевнелиев разкриват, че спорният политик върти нелегалната си любов със синоптичката от 2015 година и че двамата са съумели дълго време да прикрият авантюрата си.    \"Плевнелиев се залюби със синоптичката малко след като узна за поредната изневяра на жена си Юлияна, която не се свенеше публично да му слага рога, докато той беше държавен глава. Всъщност бракът между Росен и Юлияна беше изчерпан още преди той да встъпи в длъжност президент. Показателно е, че жена му демонстративно отказа да обитава държавната резиденция \"Калина\" и публично се срещаше с мъже на обществени места\", коментират от обкръжението на Плевнелиев. През зимата на 2012 година Юлияна бе заснета в интимна прегръдка със съдружника си Камен Станев, с когото бе сексуално близка дълго време.    Връзката между президентската съпруга и ИТ специалиста продължи няколко месеца, а след това палавата президентша забърса друг млад мъж. Именно системните изневери на Юлияна са подтикнали Росен Плевнелиев да потърси друга любов. Фатална за брака на президента се оказала трагедията от лятото на 2015 година, когато издъхна големият му син Филип. \"След смъртта на детето Росен и Юлияна се засипаха с обвинения кой е виновен да се стигне до тази ситуация и още тогава всички техни близки знаехме, че с този брак е свършено. Все пак двамата успяха да отложат развода си, докато изтече президентският мандат на Плевнелиев и Румен Радев застъпи на длъжност\", коментират приближени до бившия държавен глава.    Приятелки на Деси Банова от нюзрума на Нова тв пък свидетелстват, че тя е президентска любовница от есента на 2015 година покрай работата си като синоптик. \"Деси се запозна с Плевнелиев покрай конференцията на ООН за климатичните промени. Тогава тя направи документален филм за климатичните последствия върху природното и културното наследство на България и го представи в Париж, където бе командирована от телевизията. Любовта между двамата е пламнала в Париж\", твърдят колежки на знойната блондинка. През ноември 2015 година    Плевнелиев бе сред активните участници на 21-вата Конференция на страните - членки на ООН, в борбата срещу глобалното затопляне. Петдневният престой на президента обаче е белязан не толкова от 7-минутната му реч, колкото от началото на отношенията му със синоптичката на Деси Банова. Месеци по-късно, когато вече е любовница на Плевнелиев, телевизионната фурия ще признае пред свои приятелки, че именно там са стартирали техните отношения, които обаче били консумирани малко по-късно.    Ако се вярва на признанията на самата Деси Банова, направени пред колежки от Нова, тя се е отдала на държавния глава в средата на февруари 2016 година, когато и двамата били в София. \"Дълго време бяхме принудени да крием връзката си заради сложната обстановка - аз живеех с Ивайло, а Росен не можеше да обяви развода си със своята съпруга, тъй като бе президент. Между нас имаше силни чувства, които бяхме принудени да потискаме. След края на мандата му аз се разделих с мъжа си, а той със своята съпруга.    И тогава, и сега осъзнаваме, че тази наша любов ще бъде приета нееднозначно от обществото. Истината е, че се обичаме и не можем един без друг\", разказва Деси. Политикът и синоптичката вече живеят под един покрив, като Плевнелиев отглежда дъщеричката на Деси от връзката й с бизнесмена. Новата официална звездна двойка планира да се обвърже официално с брак, след като приключи процедурата по развода на Плевнелиеви.", "date": "2017.11.09", "title": "Любовната връзка на Деси Банова и Росен Плевнелиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374982-%D0%BF%D1%80%D0%BE%D0%B5%D0%BA%D1%82%D1%8A%D1%82-%D0%B7%D0%B0-%E2%80%9E%D0%B1%D1%80%D0%BE%D0%BD%D0%B7%D0%BE%D0%B2%D0%B0%D1%82%D0%B0-%D0%BA%D1%8A%D1%89%D0%B0%E2%80%9C-%D1%81%D1%82%D0%B0%D0%BD%D0%B0-%D0%B8%D0%B7%D0%B2%D0%B5%D0%B4%D0%BD%D1%8A%D0%B6-%D0%B8-%D0%B1%D0%B5%D0%B7-%D0%B4%D0%B0-%D1%81%D1%82%D0%B0%D0%BD%D0%B5-%D1%8F%D1%81%D0%BD%D0%BE-%D0%BA%D0%BE%D0%BB%D0%BA%D0%BE-%D1%89%D0%B5-%D1%81%D1%82%D1%80%D1%83%D0%B2%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0%D1%82%D0%B0-%D0%BC%D1%83,-%D0%BE%D1%81%D0%B2%D0%B5%D1%82%D0%BB%D0%B5%D0%BD%D0%B8%D0%B5%D1%82%D0%BE-%D0%B8-%D0%B4%D0%B5%D0%BC%D0%BE%D0%BD%D1%82%D0%B0%D0%B6%D1%8A%D1%82", "text": "Проектът за „Бронзовата къща\" стана изведнъж и без да стане ясно колко ще струва застраховката му, осветлението и демонтажът. Това каза председателят на ПГ на Градския съвет на БСП - София и член на Изпълнителното бюро на партията Калоян Паргов пред журналисти във връзка с проектът „Бронзова къща\", предаде репортер на Агенция „Фокус\".     „Това ли е произведението на изкуството, което ние трябва да осветяваме и да пазим? А всички други паметници, които са платени от данъкоплатците?    Предстои да се осмисли още и какво ще има на това място след „Бронзовата къща\", затова искам да отправя едно предложение - нашата държава е над 1300 г. и все още няма паметник на основателя й, Хан Аспарух. А мисля, че този паметник би ни обединил също както съчките на хан Кубрат, който събира всички заедно, без значение кой каква съчка е - лява или дясна.    Другото ни предложение е това място ежегодно да бъде място за всякакви произведения на изкуството, които да поставяме там след конкурс и съответните разрешителни. Иначе нищо против „Бронзовата къща\", която бихме могли да кръстим „Бронзовия мавзолей\", макар че липсва мумия на някой вожд вътре\", каза още той.   Паргов припомни, че днес е 9 ноември - Международен ден за борбата с расизма, ксенофобията и антисимитизма. „Като в Германия това е и годишнина от Кристалната нощ - на 9 срещу 10 ноември 1939 г. поддръжниците на Хитлер извършват погром над евреите в Германия и Австрия.  А се нарича кристална заради изпочупените десетки витрини и стъкла. Обръщам се към г-жа Фандъкова, нека всички ние да бъдем отговорни към всички паметници без значение какъв смисъл носят. Защото днес, на 9 ноември, Паметникът на съветската армия за пореден път осъмна с надпис. От години си говорим за охрана и опазване, както ще пазим „Бронзовата къща\".  Отношението трябва да е еднакво по отношение на всички паметници и тяхното опазване, видеонаблюдение и охрана\", коментира той.", "date": "2017.11.09", "title": "Проектът за „Бронзовата къща“ стана изведнъж и без да стане ясно колко ще струва застраховката му, осветлението и демонтажът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374983-%D0%BA%D0%BE%D0%B9-%D0%B2-%D0%B4%D0%B5%D0%B9%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE%D1%81%D1%82-%D1%81%D0%BF%D0%B0%D1%81%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%B5%D0%B8", "text": "Тези дни се говори много за спасяването на българските евреи. За пореден път историята получи различни прочети: първо благодарение на говорителката на руското външно Мария Захарова, Съветската армия се оказа спасител на българските евреи, след това Валери Жаблянов допълни, че БКП също е взела активно участие, а БСП като неин наследник може да си припише тези заслуги.   Кой обаче е истинският спасител на българските евреи: Българската православна църква, която остро се противопоставя на депортациите, Димитър Пешев, на когото откритата защита на евреите струва политическата кариера, другите депутати, които се присъединяват към него, цар Борис III или целият български народ?   , първо от самата БКП, която след като идва на власт обявява, че основни спасители на евреите са комунистите и лично Тодор Живков. Останалите участници в процеса просто изчезват от паметта и учебниците. Даже напротив, Димитър Пешев е осъден от Народния съд като фашист и лежи в затвора 13 месеца - след това продължава тъжното си битие в забвение до смъртта си.   След падането на комунизма забравените герои излизат на бял свят - първо се споменава цар Борис III, чиято роля от историческа гледна точка е по-трудно аргументируема, след това с излизането и публикуването на архивните документи се появяват и други имена като тези на митрополитите Стефан и Кирил, Димитър Пешев, Димо Казасов, Елин Пелин, Петко Стайнов, Никола Мушанов     По това време в България без напрежение съжителстват евреи, арменци, католици и други народности. В същото време не може да се отрече, че е имало и антисемитски прояви, макар че те не са масови и не отразяват настроенията на цялото население.   В съзвучие с антисемитските закони, приети в Германия, България, макар и все още да не се е обявила официално за съюзник на Райха, решава да ограничи гражданските права на евреите и приема Закона за защита на нацията - те нямат право да бъдат избирани, да бъдат на държавна работа, да се женят за българи, да се заселват в столицата и други. Сред другите репресивни мерки са допълнителни данъци за евреите и конфискуване на част от имотите им.     През юли 1942 година вече е приета наредба, според която евреите трябва да носят жълти значки, за тях има полицейски час на придвижване, изземват им се радиоапаратите и автомобилите.     Митрополит Стефан е един от най-горещите защитници на евреите, той се застъпва на няколко пъти пред царя и публично подкрепя евреите.   . Сред тях няма големи банкери, индустриалците са само 84, а 1422 имат магазини.   Още тогава редица граждани се обявяват против антисемитските закони и протестират за ограничаването на правата на евреи. В книгата си \"Извън хватката на Хитлер\" известният историк и политик, евреин от български произход Михаел Бар-Зоар пише, че някои от получените подписки и телеграми вероятно са вдъхновени от \"комунистическата партия\", но в защита на евреите се обявяват и комунисти, и некомунисти.       Много сериозна тежест оказва позицията на Светия Синод на БПЦ, в изявлението си митрополитите, ръководени от митрополит Стефан обявяват новите разпоредби за \"несправедливи\", оценявайки ги като \"неправда и насилие срещу другите\". БПЦ иска всички покръстени евреи или тези, които тепърва биха се покръстили, да бъдат третирани като българите християни. По този начин те искат да отворят вратичка за спасяването на евреите.   .    То е оглавявано от Александър Белев, фанатичен нацист, посветил се на идеята за унищожението на евреите. Той е един от първите българи, които разбират, че \"радикалното решение\" за евреите според Райха е пълното им унищожение. В края на краищата Берлин иска България, Унгария и Дания да подготвят депортирането на техните евреи за концентрационните лагери в Полша. Отговорът на министър-председателят Богдан Филов, под давлението на цар Борис III e, че България има нужда от евреите за строежа на пътища.   Показателен е докладът на немския посланик Адолф-Хайнц Бекерле, който обяснява, че \"българите не разбират еврейския проблем, нито борбата против еврейството, расовият въпрос по природа не им е понятен\". Това показва, че сериозно изразен антисемитизъм в България няма.     Сериозният упор от страна на българските управници за депортирането на евреите, който продължава месеци преди взимането на решението, не е приложен за т.нар. освободени територии български земи по време на Втората световна война. 11 343 евреи от Тракия и Македония са депортирани в лагера Треблинка в Полша, само 12 от тях оцеляват. Те не са считани за български поданици и не намират горещи защитници като събратята си в България.   В действителност споразумението между България и Германия е за депортирането на 20 хиляди евреи - решено е останалите осем хиляди, които не достигат до бройката от евреите от новите земи е да бъдат 8 000 евреи от България, това са т.нар. нежелани елементи като активни лидери, симпатизанти на комунистите, богатите и други.       Всичко е детайлно подготвено от Комисарството по еврейските въпроси, направени са списъци с евреите, уточнено е какво могат да носят, кои ще бъдат арестувани, как да се държат, за да избегнат проблеми. До всички областни управители са изпратени подробни указания.   Много важна роля изиграва Лиляна Паница, секретарката на комисар Александър Белев, която е наясно с целия план. Тя разкрива тази информация на д-р Буко Леви, известен софийски адвокат и заместник-председател на Централната консистория на евреите в България. Така еврейската общност е предупредена от Паница, която рискува работата си, за да ги спаси.   Междувременно евреите в Кюстендил също разбират за депортацията. Те молят влиятелни българи от града да отидат в София и да се застъпят за тях. Това са Владимир Куртев, Асен Суичмезов, богат търговец, адвокат Иван Момчилов, ръководи ги депутатът от кюстендилския район Петър Михалев.   Решението за депортацията и цялата подготовка е приготвена в пълна тайна, депутатите изобщо не са уведомени. Кюстендилската делегация незабавно заминава за София. Заедно с Димитър Пешев, подпредседател на НС, те се срещат с вътрешния министър Габровски, който отменя заповедта за депортацията. Много остра е реакцията на пловдивския митрополит Кирил, той изпраща телеграма до цар Борис, в която моли за милост към евреите. Нещо повече Кирил заплашва, че ако те бъдат качени на влака, той ще легне на релсите.       Димитър Пешев обаче решава да предприеме нещо, което да гарантира, че ситуацията няма да се повтори. Той пише писмо до министър-председателя Филов, подписано от още 42-ма депутати, включително прогермански настроения Александър Цанков и представителя на опозицията Петко Стайнов.   Филов е бесен, срещу него са представители на мнозинството, на собствената му партия. На следващото партийно събрание той принуждава 30 от поставилите подписа си депутати да оттеглят подкрепата си. Пешев е отстранен от поста подпредседател на Народно събрание.   За Пешев особено, но и за всички, обявили се в защита на евреите, е трудно. Магазините на хората от кюстендилската делегация са със счупени прозорци, а Пешев е бламиран, носят се слухове, че е получил милиони от евреите. Реално този смел човек действа срещу собствения си интерес.     Хитлер и Рипентроп не са никак доволни от развоя на събитията в България. На всички аргументи на цар Борис III за провалената депортация, Рибентроп казва: \"Евреите са си евреи и ние сме за най-радикалното решение\". След последната си среща с германците, царят съобщава на министрите, че мъжете-евреи трябва да бъдат взети в лагери в България, за да не бъдат депортирани в Полша.   Междувременно в защита на евреите за пореден път се обявяват от Светия Синод, те изпращат писмо до царя с дата 25 юни 1943 година, в което се застъпват за правата на евреите в страната, както и на покръстените евреи.   Александър Белев и немците обаче са твърдо решени да извършат депортацията. Всички софийски евреи получават заповеди за заминаване към дунавските пристанища и други градове. Това става в навечерието на 24 май 1943 година, този път петициите, подписките и срещите не дават резултат.   На самият празник, митрополит Стефан казва: \"тази година празникът е помрачен, липсва еврейската школска младеж, затова моля държавната власт да премахне всяка политика на гонение, отчуждаване, разделяне и гонения\".     Първоначално евреите планират протест из софийските улици, после обаче се отказват от идеята, защото се страхуват, че това може да бъде използвано срещу тях. Затова заключват Централната синагога, но втория софийски равин - Даниел Цион не знае това, той отива заедно със събралото се множество в по-малката синагога в Ючбунар (стар софийски квартал от бул. Христо Ботев до Опълченска, населен с много евреи). Именно в този момент към тях се присъединяват представители на комунистите, които изразяват своята подкрепа.   Вечерта на 24 май, пред синагогата в Ючбунар се събират доста хора. \"Това е манифестация на огорчение и отчаяние, последен опит да се противопоставят на правителствените мерки, дори ако трябва да завърши с кръвопролитие и жертви.\" - пише израелският историк Михаел Бар-Зоар. Шествието обаче завършва с кръв, бой и арести, напразно лидерите на еврейската общност се опитват да я спрат. Арестувани са близо 412 души, а комисар Белев е много доволен, евреите са му дали повод.     В манифестацията се включват и много комунисти - най-вече от Ючбунар и Коньовица. Тяхното участие, според някои анализатори, не е съвсем спонтанно. Евреи-комунисти уведомяват Цола Драгойчева и други червени лидери за събитието. Те се опитват да намерят и Тодор Живков, който по онова време е секретар на Трети район на БКП в София, той е автор на първия комунистически позив срещу гонението на евреите. Не могат обаче да го открият. Бар-Зоар установява документално, че Живков дори не е бил в София по това време.   В документалния филм на Борислав Пунчев \"Ешелоните на смъртта\" на Живков се приписва цялата организация на събитието, все едно идеята е негова. Такава е и тезата на самия Живков, това е позицията на БКП, това се учи в училище. Само че истината е друга - организатори на манифестацията са Бети Данон и Вълка Горанова.   Протестът е считан от комунистите като техния основен опит в защита на евреите, един огромен успех, според еврейските лидери обаче манифестацията е разпръсната много бързо и не води до положителни последствия за съдбата на евреите.     Крайният резултат от събитията около 24 май е, че повечето евреи от столицата са изселени. Те се опасяват, че временните лагери и места в провинцията, където са изпратени, са само спирка по пътя към лагерите на смъртта. Но нито един не заминава за Полша.     Според някои анализатори цар Борис III от самото начало е решил да не изпраща българските евреи в чужбина, но тъй като не може да се противопостави открито, той протака, крие се. В съдбоносните моменти около 24 май за първи път царят не е в София, в спомените си шофьорът му разказва, че се е опасявал да не получи вест от Хитлер, която да го принуди да приеме депортацията.     Отстрани погледнато в цялата история изглежда все едно царят мълчи. Той изразява солидарност с определени евреи, с негово лично застъпничество или това на царицата, както и на хора от канцеларията му отделни лица получават изходни визи, което тогава е абсолютно забранено и успяват да напуснат страната. Борис не се противопоставя на законите, репресиращи евреите и ги подписва. Не прави нищо и за да спре депортирането на евреите от освободените територии. Всички анализатори обаче признават, че той не е бил антисемит, затова говорят близките му отношения с някои евреи.   В момента на взимане на решението за спиране на събирането на евреите от България на 9 март 1943 година,, според доклада на полицейското аташе Хофман до Гестапо заповедта идва \"от най-висше място\". Няма как тогавашният вътрешен министър Габровски да спре постановлението и да освободи евреите, без да се посъветва с царя.   Хитлер нарича Борис \"лисицата\" - заради умението му да лавира и да бъде ту на една, ту на друга страна, а всъщност на никоя. В онази сложна ситуация, в която България е съюзник и силно зависима от Германия, да кажеш \"Не\" на исканията на нацистите може да бъде равносилно на самоубийство. Затова е спорно имал ли е царят полезен ход?   През 1998 година в музея на Холокоста в Йерусалим е поставена паметна плоча на цар Борис III и царица Йоанна за спасяването на българските евреи, през 2000-та година обаче тя е премахната заради протестите на македонските евреи, че лично царят е одобрил тяхната депортация.   До края на 1943 година опитите за депортиране на българските евреи от страна на Белев и германците не спират. Те обаче продължават да удрят на камък. Междувременно Германия започва да губи на фронта, това още повече отслабва силата на влиянието им. Евреите остават в провинцията и в трудовите групи до септември 1944 година, а министър-председателят Иван Багрянов отменя репресивните мерки срещу тях.      Тезата за нейната роля е, че евреите в цяла Европа, включително и българските, са спасени от Съветската армия, защото без нейните победи на фронта, всички евреи биха били обречени на смърт. Говори се, че, когато решава за спре депортацията, Борис е повлиян именно от битката при Сталинград - 2 февруари 1943 година. Но споразумението с германците, предвиждащо депортирането на българските евреи е подписано на 22 февруари. А оттогава до 9 март - навечерието на акцията, на фронта не се случва нищо драматично.   Основно влияние върху царя оказват бунта на Димитър Пешев и депутатите от мнозинството, както и митрополит Стефан, митрополит Кирил и други смели българи. Те го карат да се събуди и да излезе от лавирането и летаргията.   Трябва да се подчертае, че, за разлика от католическата църква и протестантските общности, както и другите православно, поведението на БПЦ няма аналог в смелата защита за спасяване на евреите.   БКП и Тодор Живков определено симпатизират на евреите и ги подкрепят, 0,4% от партизаните са евреи, но организираната манифестация на 24 май 1943 не е решаваща за съдбата на евреите. Бойните победи на Червената армия също отекват в София и оказват някакво влияние, но не те са причината нито един български евреин да не бъде изпратен в лагерите на смъртта в Полша.   Въпросът кой е истинският спасител на българските евреи няма точен отговор. Времето е сложно и 74 години по-късно е трудно да се направи безпристрастна оценка. Може би най-точният отговор е българският народ.", "date": "2017.11.09", "title": "Кой в действителност спаси българските евреи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374984-28-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0", "text": "Навършват се 28 години от събарянето на Берлинската стена, разделяща Западна от Източна Германия и символично деляща Западния от Източния блок.     Падането й на 9 ноември 1989 г. дава началото на рухването на т. нар. \"Желязна завеса\", разделяла Западна и Източна Европа в продължение на 44 години.     След Втората Световна война Германия е разделена на две отделни страни Федерална република Германия (Западна Германия), управлявана от Съюзниците, и Германска демократична република (Източна Германия), управлявана от СССР, и въпреки че Берлин е в Източна Германия като столица тя също е разделена между Великобритания, Франция, САЩ и СССР.       Отсъствието на физическа граница между зоните довежда до конфликт и масово преминаване на специалисти и граждани от Източен Берлин във ФРГ.     Заповедта за нейното изграждане идва от Източна Германия и реално е в пряко нарушение на следвоенното споразумение на страните-победителки, съгласно което Великобритания, Съветският съюз, Съединените щати и Франция имат равни права относно управлението на целия Берлин.   Първоначално стената е под формата на бодлива тел преди да се превърне в укрепена стена, висока над 3 метра. Хората, живеещи в комунистическа ГДР, се събуждат на 13-и август, за да открият, че са разделени от приятели, роднини и колеги на запад.   Завършената стена се състои от 106-километрова част от бетон, още 66 км бодлива тел и над 300 наблюдателни кули. Стената не само преминава през центъра на града, а напълно обгражда всички граждани на Западен Берлин, заобиколен от комунистическа ГДР.     Смята се, че за 28-годишното й съществуване при опит да я преминат загиват между 136 и 245 граждани на ГДР, бягащи на Запад.   По време на съществуването на Стената жителите на Източен Берлин стават все по-гневни, че просперитетът и свободата от другата страна на границата са им отказани и след революциите срещу СССР в други страни те започват да искат свободно преминаване на запад.       Това става след като говорителят на Комунистическата партия в Източен Берлин Гюнтер Шабовски е обявил по-рано същата вечер, че преминаването ще бъде позволено незабавно. Макар че протестиращите започват да разрушават части от Стената още през нощта, официалното й унищожаване е предприето едва през лятото на 1990 г.", "date": "2017.11.09", "title": "28 години от падането на Берлинската стена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374985-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%BC%D0%B8%D1%82%D0%BA%D0%BE-%D0%BF%D0%B0%D0%BB%D0%B0%D1%83%D0%B7%D0%BE%D0%B2-%D0%B2-%D0%B8%D0%BA%D0%BE%D0%BD%D0%B0-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "По времето на комунизма в България легендата за 13-годишното партизанче Митко Палаузов е повече от добре позната - наравно с големите то споделя несгодите на живота в гората, където всички дружно \"се борят с фашизма\". Историята се изучава в училище, а Митко е издигнат до статут на национален герой.   Истината обаче е, че пропагандата има както нужда от врагове, които да бъдат мразени, така и от отделни героизирани личности, които да служат за пример и да предават посланията, налагани от партията. И реалните факти на практика нямат нищо общо с историята.     Факт е, няма режим, който да не се възползва от услугите на манипулацията и пропагандата. Проблемът идва тогава обаче, когато използваш едно убито дете за знаме, което да оправдае още насилие.   До 1989 г. Митко Палаузов е герой и за него се разказват легенди. Как след като баща му става партизанин, фашистите започват да тормозят него и майка му, което в крайна сметка ги принуждава да бягат също в планината. Как вече като партизанин на малкия Митко е \"зачислено\" пистолетче, а той сам участва в акциите на партизаните. И как огромна хайка, картечници и епична битка слагат край на живота му.     \"Когато жандармерията разбира, че баща ми - партизанинът Трифон Палаузов, е в Балкана, започват да малтретират съпругата и сина му. Привикват ги в полицията, почват побоища. Баща ми се вижда в чудо и взема и ги вдига в Балкана. Около седмица са стояли там с отряда, докато ги прехвърлят в землянката-болница да стоят при болните партизани. При битката при Балван трима човека само са знаели къде е тази землянка-болница - един студент по медицина, който всъщност е бил докторът на партизаните, баща ми и командирът на отряда. Пленяват доктора, измъчват го много жестоко и той казва къде е землянката - на Осеникова поляна. Жандармерията се вдига, обгражда мястото, хвърля бомби.    След два дни баща ми ги намира всичките, които са били в землянката, накъсани на парчета и оставени така. Това е цялата истина. Никой не може да каже, че едно дете на 13 години може да бъде партийно ориентирано. Толкова чудесии се изписаха през годините! Всичко се цензурираше. Но една камара драскачи си изкарваше хляба от тая работа\".     Основният момент в червената пропаганда, използвал името на Митко Палаузов, е романът на писателя Марко Марчевски. Именно чрез него се изгражда за пръв път този героичен образ - светиня на комунистите - по модела на Павлик Морозов и Александър Матросов - отново момчета, загинали при неясни обстоятелства, но използвани от СССР като символ за борбата с антикомунистите.     Историята на Митко Палаузов определено е трагична - смес от цялата жестокост на тогавашното време. Всичко обаче щеше да остане просто част от хрониката на загиналите, ако не беше влязла в полезрението на комунистическата пропаганда.   Така от нещастна жертва на обстоятелствата, Митко Палаузов се превръща в герой. Неговата история, такава, каквато се разказва тя от БКП и придворните й писатели, се налага като задължителна в образованието на децата в училище.     Освен книгата на Марко Марчевски, която експлоатира по съветски модел образа на детето борец за свобода, по темата се изявяват още Георги Авгарски, Мария Грубешлиева и Николай Зидаров. Всичко е разкрасено и преувеличено. Появяват се пиеси, композират се песни, а накрая е създаден дори и игрален филм - \"Незавършени игри\".   Самият Трифон Палаузов е крайно несъгласен с всичко това. Той дори пробва да разкаже истинската история на сина си, но книгата (\"Митко - синът на отряда\") е сериозно цензурирана от властите и накрая е издадена уж от името на бащата, но с безкрайно различно съдържание.   \"Тогава такава беше пропагандата. На тогавашната власт трябваха герои. Баща ми Трифон трудно преживяваше това. Последните години избяга от Габрово. Той се махна оттук, защото по никакъв начин не се разбираше с властта, но нямаше и какво да му направят, тъй като синът му е национален герой, а той самият партизанин. И затова го търпяха до последно. През последните пет години отиде в рожденото си село, построи си една вила и в Габрово идваше отвреме навреме\", разказва неговият втори син.     А славата като герои на комунизма е по-скоро драма както за бащата, така и за втория син. Трифон трябва чинно да се връща отново и отново към историята, разказвайки я пред ученици. Накрая съгражданите му го помнят като преждевременно състарен човек, който въпреки всички опити така и не успява да се върне към нормалния живот.   А Митко Палаузов се губи в легендите. Днес за него почти никой не си спомня и това може би е по-добре. Дори пропагандата трябва в един момент да даде покой на мъртвите.", "date": "2017.11.09", "title": "Пропагандата, която превърна Митко Палаузов в икона за комунизма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374986-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D1%85%D0%B0%D0%B7%D0%B0%D1%80-%D1%84%D0%B0%D1%82%D0%B5%D0%BC%D0%B8-%D1%88%D0%B2%D0%B5%D1%86%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BC%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%BF%D1%80%D0%B5%D0%B4-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B8%D0%BC%D0%B5%D1%82%D0%BE-%D0%B8-%D0%B2%D0%B8%D0%B4%D0%B0-%D0%BC%D0%B8", "text": "Хазар Фатеми е журналистка, която живее в Швеция. На пръв поглед е млада и красива жена, без много проблеми. На конференцията, където говореше за документалния си филм „Където бие сърцето ми“, заснет в Афганистан, една журналистка от Замбия възкликна за нея:      „Ако изглеждах така, нямаше да имам проблеми!“. Фатеми обаче е по-сложна личност от това, което изглежда. Тя живее в Швеция, откакто родителите й, част от кюрдската съпротива срещу режима в Иран, избягват в Афганистан, после отново бягат, този път  от муджахидините. Родена е в Иран, но прекарва детството си в Кабул – мястото, към което по-късно изпитва силна носталгия, както и вина, че за разлика от свои приятели е успяла да се спаси от войната.  Филмът „Там където бие сърцето ми“ впечатлява с искреността си, автентични емоции на сълзи и смях, и с неподправен стил на заснемане. Фатеми го заснема по време на завръщането си в Афганистан с цел да види как се е променила страната и да потърси хората, с които се е разделила в детството си. Така и не успява обаче да намери своята най-добра приятелка.  В момента Фатеми е водещ и репортер в шведска телевизия, работи и по темата за Ислямска държава.  С нея разговаряме за трудността да си млад човек с чуждестранен произход в Европа, за бежанската криза, детството, както и за миналото и настоящето на Афганистан.     – Най-голямото предизвикателство за мен не е, че идвам от традиционно общество. За мен това е шведското общество, което продължава да ме изправя пред изпитание заради чуждестранното ми име и това как изглеждам. Работила съм 10 пъти повече, за да се докажа, въпреки че знам шведски перфектно. И Бог знае през какво е минала майка ми заради акцента й.   Хазар Фатеми в Кабул. Снимка: личен архив   Причината моето семейство да избяга от Иран през 80-те е, че са искали да запазят свободата, дадена от родителите им, която са имали въпреки религиозния си произход. Това важи особено за страната на майка ми. Бабите и дядовците ми са били мюсюлмани, но въпреки това са вярвали, че всеки има право на избор за живота и вярванията си. Така че за мен да отида в Афганистан беше като да използвам свободата, за която родителите ми са се борили, включително срещу режима. Най-накрая не са имали избор, освен да напуснат дома си и днес, след 35 години, все още не могат да се върнат.   – Страхът винаги го има, но все пак е възможно човек да пътува. Положих усилия да работя с хора, които имат познания за сигурността, и които познават местното общество, култура, традицията и религията. Опитахме се да не оставяме колата ненаблюдавана и също така да пътуваме инкогнито. Не стояхме дълго и сменяхме колите всеки ден. В същото време, никой никога не се е грижил толкова много за мен, както местните. Дори когато бях болна, пътуваха с мен. Казваха, че съм техен гост.     – Когато правиш документален филм, знаеш какво искаш. Ние обаче нямахме сценарий, така че просто оставихме камерата да снима и се надявахме на най-доброто. Продължавах да питам себе си какво е станало с тези, които са нямали шанс да избягат в началото на войната. Чудех се какво е станало с най-добрата ми приятелка Марим, учителите ми, пекарят в квартала. Може би исках да облекча усещането си за вина, че съм се спасила, което растеше с възрастта. Исках да се върна и защо не, да заснема всичко, така че говорих с моята медийна организация и поисках да заема медийно оборудване. Научих, че ако просто слушаш какво казват хората, ще научиш изумителни, трогателни истории.     – Най-лошото беше безнадеждността, особено тази сред мъжете (жените като че ли се борят до последно, например за образование, макар че в много случаи биват ограничени да се образоват). Младите хора, с които говорих, искаха да напуснат страната, не виждайки бъдеще за себе си.    По-възрастните продължават да живеят с порочната система и с т.нар. лидери на страната. Всъщност единствената причина чужденците да имат интерес да идват в Афганистан е заради някаква полза. Разочарованието и липсата на вяра расте. Когато бях там през 2008 г., в Кабул беше по-безопасно дори пътувахме с кола по пътища, където днес е абсолютно невъзможно да се пътува.    Сега дори в Кабул е много опасно. За мен като журналист това значеше, че ми е трудно да спечеля доверието на хората, да се доближа до тях. Доброто е, че виждам как младото поколение, което е имало шанс за образование, се справя наистина добре.   Хазар Фатеми. Снимка: личен архив    – Не съм забелязала това в такава степен, защото се отнасяха с мен като чужденец. Но мога да кажа, че да се разхождаш в квартала или из пазара е много по-лесно, ако си мъж. Също така, жените не се чувстват комфортно да говорят пред камера. Отношението към тях е много по-сурово, отколкото преди.     – Не, не изпитвам носталгия, но бих искала да се върна там някой ден.     – Не знам за такъв феномен. Това, което знам от проучвания тук в Швеция, е, че афганистанците се справят много добре. Те усвояват шведски по-бързо, отколкото други групи. Разбира се, когато 80 % от младежите тук са от Афганистан, излиза така, че и извършените престъпления са най-вече извършени от афганистанци. Но както споменах, говорим и за хора, които ценят образованието и успяват да научат езика и да се интегрират по-бързо в обществото, отколкото други групи.", "date": "2017.11.09", "title": "Журналистката Хазар Фатеми: Швеция продължава да ме изправя пред изпитание заради името и вида ми"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374987-%D0%B5%D0%BA-%D0%BF%D0%BE%D0%B2%D0%B8%D1%88%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D1%81%D0%B8-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B0%D1%81%D1%82%D0%B5%D0%B6-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "През тази година икономиката на Еврозоната е на път да отбележи най-силния си растеж от десетилетие, като се очаква реалният темп на нарастване на БВП да бъде 2,2%, се казва в съобщение от пресслужбата на ЕК.   Комисията повиши прогнозата си за икономическия растеж на България с един процентен пункт до 3,9% за 2017 година и до 3,8% за 2018-а.   Според публикуваната есенна прогноза ЕК очаква растежът в еврозоната и целия ЕС да продължи и през 2018 г. и 2019 г. Очакванията са безработицата да продължи да намалява. Очаква се умерена инфлация на фона на бавното нарастване на заплатите.   Настоящата прогноза се основава на набор от технически предположения относно обменните курсове, лихвените проценти и цените на стоките, актуални към 23 октомври 2017 г.", "date": "2017.11.09", "title": "ЕК повиши прогнозата си за икономическия растеж на България"}
{"url": "http://www.classa.bg/%D1%81%D0%B2%D1%8F%D1%82/item/374988-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%B8%D0%B7%D0%B3%D1%83%D0%B1%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D0%BA%D1%80%D0%B5%D0%BF%D0%BE%D1%81%D1%82-%D0%B2-%D1%81%D0%B8%D1%80%D0%B8%D1%8F", "text": "Сирийската армия и нейните съюзници освободиха Букамал - последния голям град в страната, който бе под контрола на \"Ислямска държава\", световни агенции, като се позоваха на различни източници.    Букамал се намира по течението на река Ефрат, близо до границата с Ирак, в източната сирийска провинция Дейр аз Зур. По-рано бе обявено, че сирийската армия и нейните съюзници са обкръжили града и са започнали да навлизат в него.   Така обявеният от \"Ислямска държава\" халифат вече е почти унищожен. Той продължава да съществува само в град Рауа в Ирак, в няколко съседни селища и пустинни райони и на някои изолирани места другаде.   Групировката обаче все още има териториално присъствие в Либия и други страни, а много правителства очакват тя да продължи да бъде заплаха дори след края на обявения от нея самозван халифат.", "date": "2017.11.09", "title": "\"Ислямска държава” изгуби последната си крепост в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374979-%D0%B2%D0%BE%D0%BB%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5,-%D0%B1%D0%BE%D0%B9%D1%87%D0%B5%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0-%D0%B4%D0%BE%D0%B1%D1%80%D0%B5-%D1%81%D0%B2%D1%8A%D1%80%D1%88%D0%B5%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B0", "text": "Партия „Воля\" няма да подкрепи вота на недоверие към правителството, което от БСП ще внесат в Народното събрание. Това съобщи зам-председателят на парламентарната група на левицата Жельо Бойчев. Именно той води работната група на БСП, която проведе разговори за внасянето на вота с другите парламентарно представени партии. Вчера той постигна договорка с ДПС вотът да бъде внесен след приключването на дебата за бюджета, а днес трябваше да се срещне и с представителите от партията на Веселин Марешки.       „Воля\" няма да подкрепят вота недоверие към кабинета. Приключихме втората среща по търсенето на подкрепа за инициативата вот на недоверие към правителството на Борисов. Не срещнахме разбиране за подкрепа на тази наша парламентарна инициатива. Разбират, че темата е важна за българското общество, но считат, че един вот за недоверие няма да помогне за решаване на проблема за борба с корупцията в България. ПГ на „БСП за България\" продължава да търси подкрепа. Ще търсим подкрепа за всички български граждани за тази наша инициатива за свалянето на правителството на ГЕРБ и Борисов от власт\", заяви Бойчев, цитиран от „Фокус\".   Попитан дали вотът на недоверие става обречен, Бойчев отговори, че той има важна цел. По думите му вотът определя ясно в българския парламент кой подкрепя правителството на Борисов и кой е опозицията.   „Това се вижда от всички български граждани. Вотът на недоверие по темата „Борба с корупцията\" поставя една разделителна линия кой иска истинска промяна, кой иска смяна на модела на управление на страната и кой е за запазване на това статукво, което продължава да ограбва всеки един български гражданин. Дебатът не е безсмислен. Напротив, този дебат тепърва предстои в българското общество. БСП има силата и волята да го води. От поведението на останалите можете да си направите изводите\", заяви Бойчев.   Заместник-председателят на ПГ на „БСП за България\" Жельо Бойчев заяви, че БСП счита, че борбата с корупцията е тема, която ощетява и касае всеки един български гражданин. По думите му това е разговорът за всеки лев, който не се събира в бюджета.   „Това е разговор за всеки лев, който продължава да се харчи по начина, по който го правят те на близките до тях. Това е голям разговор\", заяви Бойчев.   На въпрос как си обяснява промяната в позицията на ПП ВОЛЯ и тяхната подкрепа за бюджета на ГЕРБ, Бойчев отговори: „Поздравете Цветанов. Добре си е свършил работата\".   Темата коментира и лидерът на „Воля\" Веселин Марешки, който пък намекна за странна коалиция между БСП, ДПС, ВМРО и \"Атака\".   „Ще гласуваме „Въздържали се\" по вота на недоверие, ако има идея за кабинет между БСП, ДПС, ВМРО и \"Атака\" - да го кажат\".   Марешки поясни, че така „Воля\" ще покаже разграничаването си от формациите, управлявали България през всичките тези години.   „Ние като прагматици и професионалисти не можем да участваме в едно празно говорене. Темата за корупцията, картелите, контрабандата ние ще я изнасяме всеки ден пред всички медии. Не е необходимо да използваме такъв механизъм като вот на недоверие, за да си я изкажем в още един ден\", коментира Марешки.   „Не считаме за нормално сега - преди коледните празници и преди председателството на Европа, да се използва този парламентарен механизъм\", посочи Марешки.   Попитан какво се е променило от началото на парламентарния сезон, за да не искат вот на недоверие, Марешки каза, че нищо не се е променило.   „Всички тогава ни убеждаваха, че това е безсмислен ход, който нищо няма да допринесе. Ние подадохме ръка и казахме, че сме готови дори да участваме във вот на недоверие, ако е ясно какво следва и какъв е крайният изход\", каза той.   „Може би правителство между БСП, ДПС и \"Атака\", и ВМРО? Виждате, че атаките към националистите са само по отношение на Валери Симеонов. Никой не атакува Каракачанов и Волен Сидеров. Ако идеята е да се направи правителство между БСП, ДПС, \"Атака\" и ВМРО - да излязат и да го кажат\", посочи Марешки. Според него няма в момента критична маса от хора, които да искат предсрочни парламентарни избори.", "date": "2017.11.09", "title": "\"Воля\" няма да подкрепи вота на недоверие, Бойчев поздрави Цветанов за добре свършената работа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374980-11-%D0%BF%D0%BE-%D0%B2%D0%B8%D1%81%D0%BE%D0%BA-%D0%B8%D0%B7%D0%BD%D0%BE%D1%81-%D0%B7%D0%B0-%D0%B5%D1%81-%D0%BE%D1%82-%D1%8F%D0%BD%D1%83%D0%B0%D1%80%D0%B8-%D0%B4%D0%BE-%D0%B0%D0%B2%D0%B3%D1%83%D1%81%D1%82", "text": "През периода януари - август 2017 г. износът на България за ЕС се увеличава с 11.0% спрямо същия период на 2016 г. и е на стойност 22 401.6 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 67.9% от износа за държавите - членки на ЕС.     През август 2017 г. износът за ЕС нараства с 9.4% спрямо същия месец на предходната година и е в размер на 2 932.9 млн. лева.     При износа на България за ЕС, разпределен според Стандартната външнотърговска класификация, през периода януари - август 2017 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти\" (32.0%) и „Артикули, класифицирани главно според вида на материала\" (29.2%). Най-голям спад се наблюдава в секторите „Безалкохолни и алкохолни напитки и тютюн\" (13.1%) и „Необработени (сурови) материали, негодни за консумация (изкл. горивата)\" (10.3%).   Вносът на България от ЕС през периода януари - август 2017 г. се увеличава с 10.9% спрямо същия период на 2016 г. и е на стойност 24 193.4 млн. лв. по цени CIF (табл. 1 и 2 от приложението). Най-голям е стойностният обем на стоките, внесени от Германия, Италия, Румъния, Испания и Гърция.   През август 2017 г. вносът на България от държавите - членки на ЕС, нараства с 12.3% спрямо същия месец на предходната година и е в размер на 3 129.3 млн. лева.   При вноса от ЕС, разпределен според Стандартната външнотърговска класификация, през периода януари - август 2017 г. в сравнение със същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)\" (53.0%) и „Минерални горива, масла и подобни продукти\" (34.1%). Най-голямо намаление се наблюдава в сектор „Безалкохолни и алкохолни напитки и тютюн\" (3.0%).   Външнотърговското салдо (износ FOB - внос CIF) на България с ЕС за периода януари - август 2017 г. е отрицателно и е на стойност 1 791.8 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 632.9 млн. лева.", "date": "2017.11.09", "title": "11% по-висок износ за ЕС от януари до август"}
{"url": "http://www.classa.bg/%D1%81%D0%B2%D1%8F%D1%82/item/374981-%D0%B1%D0%B8%D0%BE%D0%B3%D1%80%D0%B0%D1%84%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D1%82%D0%B0%D0%BD%D0%B0-%D0%BF%D0%BE-%D0%BB%D0%BE%D1%88%D0%BE,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0%D1%85", "text": "              Стана по-лошо, отколкото се опасявах. Тръмп се оказа напълно непредвидим, тъй като няма никакъв политически опит и все още не разбира как в САЩ се управлява в духа на конституцията. Той смята, че Конгресът и съдилищата са му подчинени. Обгражда се с последователи, които искат да унищожат американската политическа система.     Все още не се знае дали Тръмп ще се подхлъзне и скоро ще изчезне, без да остави дълбока следа. Едва през следващите президентски избори през 2020 г. ще видим дали е радикализирал и трайно разединил страната. Опасността е голяма. Неговата изборна победа преди година шокира много десни и леви политици. Те обаче не успяха да излъчат нито свой убедителен лидер, нито да представят политически план \"Анти Тръмп\". Обединяват се около идеята за оказване на съпротива. Но докато демократите само казват срещу какво се обявяват и не предлагат своя визия за бъдещето, зад която да застанат, то те нямат никакви шансове.     Точно обратното. Визитата на Тръмп в Азия изглежда е част от целенасочена стратегия за провокация. По време на предизборната борба той обяви, че естествено ще използа атомни оръжия. Сега той иска да провокира Пхенян към реакция, за да може да осъществи оповестеното си намерение и да оправдае ядрен удар срещу Северна Корея. Застрашен е животът на 25 милиона души, живеещи в страна затвор, а САЩ биха се превърнали в престъпна държава. За мен Доналд Тръмп е огромна опасност за световния мир. И в Близкия изток върши поразии. Той похвали Саудитска Арабия заради битката й срещу тероризма, а точно саудитите финансират повече терористи, отколкото всички останали държави. Просто му липсват основни познания, за да може да взима мъдри решения.     Ясно е, че ще го направи и на следващите избори. Той вече започна да набира дарения за предизборната си кампания, макар да беше избран за президент едва преди година. И в това отношение погазва всички правила. Живителният извор на неговата власт са налудничавите представи на републиканците, които следват линията на пропагандни медии и сайтове, като Fox, Breitbart и InfoWar. Медиите непрестанно разпространяват Fake News (лъжливи новини), а хората масово се ловят на въдицата им. Докато повече от половината републикаци вярват на Тръмп и не прозират триковете и лъжите му, дотогава републиканците в Конгреса няма да могат да се възправят срещу него, без да разрушат собствената си политическа кариера.  ", "date": "2017.11.09", "title": "Биографът на Тръмп: Стана по-лошо, отколкото се опасявах"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374978-%D0%B4%D0%B5%D0%B1%D0%B8%D0%BB%D0%B8", "text": "-Джон, вярно ли е, че българският премиер е нарекъл българите прости, а мнозинството от тях го избира вече трети път за премиер?  -Да, сър, вярно е.  -Тогава за          ВИДЕО:   :b38a377ad1   Търкате ли талончета, дебили?  Слушате ли чалга, дебили?  Слави ли ви е идол, дебили?  Умирате ли от менте ракия, дебили?  Пребивате ли жените си, дебили?            ", "date": "2017.11.09", "title": "Дебили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374969-%D0%BD%D0%B5-%D1%81%D0%BB%D0%B0%D0%B3%D0%B0%D0%BC-%D1%87%D0%B0%D0%B4%D1%8A%D1%80-%D0%BD%D0%B0%D0%B4-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D1%84%D0%B8%D1%80%D0%BC%D0%B0,-%D0%BD%D0%B0%D0%BB%D0%BE%D0%B6%D0%B8%D0%BB%D0%B8-%D1%81%D0%BC%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%BD%D0%B0%D0%B4-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0", "text": "Проверка на Столичния инспекторат установи, че фирмите за снегопочистване са подготвени преди началото на зимния сезон, 7 фирми работят на територията на града. Това каза кметът на София Йорданка Фандъкова в студиото на БНТ \"Денят започва\".   „Ще закупим 7 газ-анализатора, които ще предоставим на пътната полиция, за да ги използват при първоначалната регистрация с цел контрол на вредните емисии. Поискали сме да има по-строги мерки по отношение на пунктовете за годишни технически мерки. Трябва да водим битка, защото това е битка за здравето на нашите деца\", каза Фандъкова.   Тя отчете успех в последните 3-4 години, през които е намалена средната възраст на автобусите в градския транспорт от 30 на 9 години. Предстои закупуването на нови 120 автобуса на природен газ. Обявена е и процедура за закупуване на електробуси.   „По този начин се включваме към нашите колеги в другите европейски столици\", каза още Фандъкова.   Предвиждат се и занапред сериозни инвестиции в градския транспорт. Метрото ще бъде най-голямата инвестиция в бюджета на Столичната община за 2018 година. Фандъкова изрази надежда, че ще се намерят подходящи условия, при които да бъдат изградени навсякъде удобни спирки на градския транспорт. Ще се реконструира цялостно тунелът под НДК, залагат се средства и за ремонт на по-малки квартални улици, както и цялостна реконструкция на Западния парк.   Столичният кмет изрази надежда, че през 2018 година София ще има система за отдаване на велосипеди за придвижване.   „Безкомпромисни сме към некоректните фирми, не слагам чадър над нито една. Наложени са над 2 млн. чисто финансови санкции\", каза още Йорданка Фандъкова и по повод не добре направените ремонт", "date": "2017.11.09", "title": "Не слагам чадър над нито една фирма, наложили сме санкции за над 2 милиона лева"}
{"url": "http://www.classa.bg/%D1%81%D0%B2%D1%8F%D1%82/item/374970-%D0%B6%D0%B5%D0%BD%D0%B8,-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0%D0%B9%D1%82%D0%B5-%D0%BD%D0%B0-%D0%BC%D1%8A%D0%B6%D0%B5%D1%82%D0%B5-%D1%81%D0%B8-%D1%82%D0%BE%D0%B2%D0%B0-%D0%B5-%D0%BF%D0%BE%D0%BB%D0%B5%D0%B7%D0%BD%D0%BE-%D0%B7%D0%B0-%D0%B2%D1%81%D0%B8%D1%87%D0%BA%D0%B8", "text": " е много полезна за жената. От нея тя се разхубавява изключително много.                 Красавица, на около тридесет. Така се случи така, че миналата година бяхме заедно в Рим. По работа, нищо романтично. Ходихме на служебна  вечеря. Върнахме се в хотела. И тогава тя каза: “Какво ще кажеш да идем в бара и да продължим?” А очите и заблестяха като на котка.     Но аз не исках да пия, а и си помислих: За какво, по дяволите, аз старият и полузаспал, да тръгна по акъла на това момиче? Също така знаех, че мъжът и я изпрати на летището.  Моят морал през последните години нарасна до висините на късния Толстой. Не е добре, според мен, да  пия в римски бар  с жената на друг мъж.   И си легнах да спя. А когато летяхме обратно, тя изведнъж започна да говори. Със съпруга си са заедно вече осем години, той е добър, но скучен. В събота на посещение при родителите му,  в неделя на  кино. Попитах я: “Но ти го обичаш?” Тя каза: “Да. Вероятно. Не знам.”  Идеален женски отговор. И тогава добави: “Напразно не дойде в  бара.” И тогава разбрах: тя не искаше в бара, тя искаше да изневери. Да наруши режима, да се отдаде на греха, да събуди спящите хормони.   Изневярата е много полезна за жената. От нея тя се разхубавява,  изключително.   Никакви козметични процедури и кремове не действат така, както страстна целувка с колега в  таксито. С когото отдавна се гледате крадешком. Който те  гледа с възхищение, който те иска, размазвайки червилото по бузите си. Жената е създадена за страст, за любов, за вибрации. И най-добрият съпруг е в състояние да я отегчи. Жената чезне. Жената избледнява. Пада и  косата, очите помътняват, ноктите се чупят.     Мъжът може да кръшне, това  е нормално, а защо за  жената да е непростимо? В действителност, тя е много по-добра. Тя няма да отиде пияна в  сауната и да тръгне да обарва всички. Ако все пак си тръгне пияна – ще е при мъж,  който и харесва.  Просто не се е решавала преди, криейки  чувства си в чекмеджето в офиса.   Не, момичета, задължително трябва да се изневерява. В момента, в който ви застигне хроничната умора или се появят кръгове под очите – веднага се огледайте за изневяра. Това подобрява хормоналния фон, цвета на кожата, действа вдъхновяващо. И най-скъпите козметици няма да  помогнат така, както кратък бурен роман.     Спокойно, граждани. Аз не посягам на свещените устои. Изневярата – това не е развод. Изневярата е  приключение. Импулс. Грижа за здравето и добрата форма. Виждате ли разликата? Разумната жена няма да напусне добър съпруг. Тя го оценява. И няма да го обиди. Тя ще изневери така умело, че съпругът няма да разбере нищо.   Помните ли филма “Мостовете на Медисън”? Мерил живее  в пустинята, в Айова, съпруг,  две деца. Всичко е благоприлично, коректно, скучно. Съпругът и децата заминаха някъде и след това – хоп! –  появи се Клинт Истууд. Ето това е женското щастие. Поне за няколко дни. “Изневяра!” –  развикаха  се хормоните. А  след това отново – съпруг, деца, пустиня. Съпругът никога нищо не научи. А за Мерил Стрип, героинята й, това бяха двата най-щастливи дни в живота и.     Изневярата е като филм – изисква много силен сценарии. Затова е  очарователна.   Това не е просто така- да се пъхнеш с някой в  леглото и да правиш някакви смешни движения. Не,  необходимо да се мисли върху всеки детайл. Защото в противен случай ще има проблеми. И защо са им те на жените?   Жената може да прости изневярата, а мъжът – не. Така сме устроени, такъв е нашият механизъм.  Женската изневяра е двигателят на цивилизацията.   Човечеството щеше да умре от скука на нивото на дълбоката древност, ако я нямаше изневярата. Верни жени – това е добре. Но каква дива печал.  Седят, мрачни, у дома. Бродират. Пишат домашните с децата. Гледат сериали. Огледат се – животът е минал.   Аз не говоря за изкуство. Без драматични женски изневери нямаше да има “Декамерон”,  или “Мадам Бовари” или “Майстора и Маргарита”. А как бихме живели без Ана Каренина? Ужас,  момичета, ужас.   … А онази, 30-годишната от Рим, се разведе само след няколко месеца. Да бях отишъл с нея в бара….", "date": "2017.11.09", "title": "Жени, изневерявайте на мъжете си. Това е полезно за всички!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374971-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0%D1%82%D0%B0-%D0%B7%D0%B0%D0%B2%D1%8A%D1%80%D1%88%D0%B8", "text": "Днес завършихме фазата на подготовката на председателството ни на Съвета на ЕС и започва реалната фаза на изпълнението на всички наши политически ангажименти по приоритетите, които заявихме, коментира пред журналисти в Брюксел министърът за българското председателство на Съвета на ЕС 2018 Лиляна Павлова. Премиерът Бойко Борисов и българското правителство са на работно посещение в Брюксел, където имаха съвместно заседание с Колегиума на комисарите по повод предстоящото ротационно председателство на България на Съвета на Европейския съюз през първата половина на 2018 г. и подготовката по него, каквато е установената през годините практика. Павлова посочи, че е била дадена много висока оценка на подготовката на България за председателството. Тя отбеляза подкрепата за мотото \"Съединението прави силата\" и подчерта, че то е валидно повече от всякога за Европа, Лиляна Павлова каза, че са четири основните приоритета, очертани от правителството - дебатът за бъдещето на Европа и многогодишната финансова рамка, европейската перспектива и свързаността на Западните Балкани,сигурност и стабилност в Европа, както и темата за единния цифров пазар. Министърът подчерта и че Западните Балкани са важна тема в европейския дневен ред, поставена от България преди няколко месеца и уточни, че тя е била обект и на дискусия както по време на работното заседание, така и на последващите тематични разговори с комисарите. Павлова припомни, че има няколко основни въпроса в тази посока - европейската перспектива на Западните Балкани, като се даде ясна и честна оценка, без фалшиви обещания, сигурността на Западните Балкани, както и свързаността - енергийна, дигитална, пътна, железопътна, въздушна. Павлова уточни, че най-късно на 17 май, на срещата на върха за Западните Балкани в София, ще бъде приета пътната карта за поетапното отпадане на роуминг таксите на държавите от Западните Балкани - нещо, по което започва да се работи отсега, като като даже за някои от страните може да бъде по-скоро. Усилията ни са в това да имаме единна, цифрова и силна Европа, коментира министърът.", "date": "2017.11.09", "title": "Подготовката завърши"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374972-%D0%B4%D0%B0%D0%BD%D1%8A%D1%87%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8", "text": "От 2018 г. годишната данъчна декларация на самоосигуряващите се лица по смисъла на Кодекса за социално осигуряване, както и тази, изготвяна и подавана от предприятията, ще бъде само по електронен път. Това реши НС като одобри на първо четене промени в закона за ДДС. С тях се правят изменения и в Закона за данъците върху доходите на физическите лица, както и в редица данъчни закони. От ДПС възразиха, че за самоосигуряващите се, особено там, където няма интернет, ще бъде много трудно да подадат е-документа и това ще ги принуди да плащат допълнително на някого да го направи. Съкращава се срокът - до края на февруари вместо до 30 април, в който предприятията и самоосигуряващите се подават справката за изплатените през годината в т.ч. и през 2017 г. доходи на физическите лица. Да отпадане отстъпката от 5 на сто за физическите лица върху данъка за довнасяне при подаване по електронен път на годишната данъчна декларация е заложено още в закона. Ефектът върху бюджета от предложената промяна ще бъдат допълнителни приходи за около 1,2 млн. лв. за 2018 година, е пресметнал кабинетът. Занапред ще се прилагат доказателства, вместо сегашните удостоверения, към годишната данъчна декларация за внесения в чужбина налог и задължителни осигурителни вноски, издадени от компетентните власти на другата държава. Всички са обвиняеми, защото трябва да прилагат \"доказателства\", но никъде в закона не се обяснява какви са тези \"доказателства\", коментира Адлен Шевкед. С промените се дава възможност на местните физически лица да декларират в годишната си декларация придобитите през годината, в т.ч. и през 2017 г., необлагаеми доходи. Законодателите предвидиха да се намали прагът за ограничаване на плащанията в брой от 10 000 лв. на 5000 лв. Такава, според вносителя, е практиката в другите държави от ЕС, където лимитът за кеш е от 2000 до 3000 евро. Допълва се разпоредбата, с която данъчно задължените лица трябва да подадат заявление за регистрация в 7-дневен срок от датата, на която въз основа на обема и характера на извършваната дейност, могат да направят обосновано предположение, че ще достигнат облагаем оборот от 50 000 лв. или повече в рамките на текущия и следващия месец. От акциз се освобождават цигари и тютюн за пушене до 1000 къса , до 2 кг годишно, предназначени само за научни изследвания и за изследвания, свързани с качеството на продукцията. Както ДПС, и левицата не подкрепи законопроекта, защото в него се предлагат промени в десетки данъчни закони без разчети. БСП не подписва празни чекове, заяви Румен Гечев.", "date": "2017.11.09", "title": "Данъчни промени"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374973-%D0%BF%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE", "text": "Проучване на Националния статистически институт (НСИ) за септември отчита поредно, макар и слабо подобряване на промишленото производство и на търговията на дребно при известно влошаване на продукцията в сектор \"Строителство\", което е знак за известна стабилизация на българската икономика през третото тримесечие след нарастване на БВП на нашата страна на годишна база с 3,6% през периода април - юни. Индексът на промишленото производство в България, изчислен от сезонно изгладени данни, се повиши през септември с 0,3% спрямо август, когато нарасна с 0,4 на сто. На годишна база обаче растежът на календарно изгладения индекс на промишленото производство се забави през септември до 3,2% спрямо месец по-рано, когато беше отчетено повишение от 4,9 на сто. Въпреки това промишлеността в нашата страна се подобрява за осми пореден месец, след като за последно производството излезе на негативна територия през януари, когато се сви с 1,0 на сто. През септември увеличение с 0,6% спрямо месец по-рано е регистрирано в преработващата, докато намаление с 0,8% бележи добивната промишленост и с 0,5% при разпределението на електрическа и топлоенергия и газ. На годишна база производството в добивната промишленост нараства със 7,7%, а в преработващата промишленост с 4.3%, докато при производството и разпределението на електрическа и топлоенергия и газ е отчетен спад от 3,5 на сто. В същото време индексът на НСИ за продукцията в сектор \"Строителство\" през септември е с 1,0% под равнището от август, когато се повиши с 0,9 на сто. Продукцията от гражданското и инженерно строителство намалява на месечна база с 1,4%, а при сградното строителство - с 0,4 на сто. На годишна база строителната продукция бележи повишение през септември с 6,0% след растеж с 9,0% през предишния месец. Това представлява подем в строителството за осми пореден месец, което е пореден ясен знак за пречупване на негативната тенденция на свиване на производството в строителния сектор, която беше в сила през цялата изминала година и през първите два месеца на настоящата година. НСИ представи и своя последен доклад за търговията на дребно през деветия месец на 2017 година. През септември оборотът в търговията на дребно, без търговията с автомобили и мотоциклети по съпоставими цени, се повиши с 0,1% спрямо август, когато нарасна с 0,4%, докато на годишна база растежът на търговския оборот се забави до 2,3% от 3,0% месец по-рано. Днешните смесени данни сигнализират за известна стабилизация на икономическия растеж в началото на есента, след като през периода април - юни БВП на нашата страна се разшири с 3,6% на годишна база, според окончателни данни на НСИ. Трябва обаче да се има предвид, че проучване на националната статистика от края на миналия месец показа известно влошаване на стопанската конюнктура в България през октомври за втори пореден месец в резултат на понижение на бизнес доверието във всички наблюдавани отрасли - промишленост, строителство, търговия на дребно и услуги. По-рано тази седмица НСИ отчете и понижаване на потребителското доверие през трите месеца до края на октомври спрямо предходното проучване, проведено през юли. Трябва да се има предвид, че през следващата седмица (14-ти ноември) НСИ ще представи експресните си оценки за брутния вътрешен продукт на нашата страна през третото тримесечие.", "date": "2017.11.09", "title": "Подобрение на промишленото производство"}
{"url": "http://www.classa.bg/%D1%82%D0%B5%D1%85%D0%BD%D0%BE/item/374974-%D0%B0%D0%BD%D0%B4%D1%80%D0%BE%D0%B8%D0%B4-%D0%BD%D0%B0-10-%D0%B3%D0%BE%D0%B4%D0%B8%D0%BD%D0%B8", "text": "Въпреки че точният рожден ден на Android е въпрос на спорове, то масово се приема, че най-масовата мобилна операционна система се е появила на бял свят на 5 ноември 2007 година, пише mobilebulgaria.com. Тогава Google пускат публичната бета на Android 1.0. Иначе началото е поставено в далечната 2003 година, когато Рик Майнър, Ник Сиърс, Крис Уайт и Анди Рубин основават компанията Android Inc и си поставят за цел да създадат \"по-умни устройства, които са наясно с местоположението и предпочитанията на своя собственик\". Две години по-късно фирмата е придобита от Google и именно тогава започва и действително сериозната работа по операционната система, която днес се ползва от милиарди устройства. Така се стига и до паметния 5 ноември 2007, когато за първи път широката публика получава достъп до изходния код на Android. До пазарната премиера обаче минава още цяла година. Първият смартфон с Android се появи чак през есента на 2008, когато HTC представи модела T-Mobile G1 (HTC Dream). В самото начало операционната система изобщо нямаше вид на нещо завършено и съвсем логично G1 не беше особен пазарен успех и се хареса повече на ентусиасти, които искаха да пробват нещо ново и различно от вече наложените смартфони с Windows Mobile и iPhone. Google обаче бързо усетиха проблемите и започнаха ударно да ги отстраняват в следващите версии. Първата от тях се появи през април 2009 и за първи път въведе имената на десерти, които станаха знакови за Android. Android 1.5 Cupcake въведе куп новости като възможността да се качват клипове в YouTube, завъртане на екрана и поддръжка на други клавиатури. Именно с тази версия, както и с последващата 1.5 Donut, започна и масовият пробив сред другите производители. В играта се включиха компании като Samsung и Dell и операционната система започна да достига до масовия потребител. След представянето на версия 2.0 Eclair пък операционната система на Google вече твърдо бе по петите на Windows Mobile и започна да се цели в пазарния лидер Apple. Поддръжката сред производителите също нарасна, за да доведе до големия пробив, който се случи с пускането на Android 2.2 Froyo. Тук Google пуснаха уникални за времето си функции като възможността за споделяне на мобилния интернет, пълна поддръжка на Flash в браузара и други, които не присъстваха при конкурентите по онова време. Следващата голяма крачка бе направена с Android 4.0 Ice Cream Sandwich, който за първи път обедини в едно версиите за смартфони и таблети. По това време се появи и интерфейсът, който в голяма степен е запазен и до днес. Любопитното е, че все още близо 2% от устройствата с Android използват именно версии на операционната система от тези вече позабравени времена, а актуалната версия 8.0 Oreo ще ги достигне като бройка вероятно чак през пролетта на следващата година.", "date": "2017.11.09", "title": "Андроид на 10 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374975-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D0%BE%D1%82-%D0%B3%D0%B5%D1%80%D0%B1-%D1%81-%D0%B4%D0%B8%D0%B0%D0%BC%D0%B0%D0%BD%D1%82-%D1%81%D0%B0%D0%BC%D0%BE-%D0%B7%D0%B0-$11,2-%D0%BC%D0%B8%D0%BB%D0%B8%D0%BE%D0%BD%D0%B0", "text": "          От политическата партия са обявили, че младата преподавателка е била силно огорчена от това, което е прочела в социалните мрежи по неин адрес.", "date": "2017.11.09", "title": "Депутатка от ГЕРБ с диамант   само за $11,2 милиона?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374976-%D0%BC%D0%B5%D1%81%D1%82%D0%B0%D0%BD-%D0%B7%D0%B8%D0%B4%D0%B0%D1%80%D0%BE%D0%B2-%D0%B5-%D1%82%D1%83%D1%80%D1%81%D0%BA%D0%B8-%D0%BF%D1%80%D0%BE%D0%B5%D0%BA%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Обединените патриоти са внесли сигнал в Главна прокуратура срещу лидера на ДОСТ Лютви Местан. Това съобщи депутатът от коалицията Искрен Веселинов, заместник-председател на парламентарната група.     Веселинов каза, че са налице данни, че партия ДОСТ е финансирана от Турция и че пропагандира разделение на българската нация и говори с езика на омразата.   “Местан не за първи път провокира българското общество. Мина всякаква граница, настоявайки за признаване на турско национално малцинство в България. Опитва се да насажда всъщност етническа и верска омраза.    Той е човек на пряко подчинение на Турция. На практика той е един официален турски проект в България, както се видя, той е финансиран от Турция”, заяви Веселинов.", "date": "2017.11.09", "title": "Местан-Зидаров е турски проект в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374977-%D0%B4%D0%BE%D1%80%D0%B8-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D0%BD%D0%B5-%D1%81%D0%BC%D0%B5", "text": "Безброй очаквания, безброй обещания имаше преди 28 години, в началото на Прехода. Тогава наистина вярвахме, че рогът на изобилието ще се излее върху ни. И той се изля. Но само върху една много малка част от българите. При раздаването на благата останалите бяхме пропуснати. Я не се оплаквайте, гълчат ни спечелилите от Прехода.        Да, ако свободата се изразява в това да пишеш във фейсбук или да сменяш каналите на телевизора, така е, свободни сме. Но това е твърде мижава свобода.    Не мисля, че е добре да се връзваме на клишето, че свободата била състояние на духа, че не зависела от материалното благосъстояние. Пълни глупости са това. И спокойно можете да наречете глупак всеки, който ви ги разправя. Без значение колко титли има пред името му.     Когато си беден, не можеш да направиш нищо. Единственото, за което си в състояние да мислиш, е оцеляването.       .    Тези, които би трябвало да му поискат сметка, нямат възможност да го направят. Те се скъсват от работа, за да останат поне няколко сантиметра над водата. При това положение няма как да мислиш за революции, да се стремиш да променяш статуквото. Следдесетоноемврийските елити прекрасно разбират това. Бедността на населението ги устройва. И те ще правят всичко възможно това състояние да не се променя.      .    По същия начин ни проглушават ушите с някакъв „цивилизационен избор“ и „светло евроатлантическо бъдеще“. Ако нещо ни залива по време на прехода, това са лишените от всякакъв смисъл фрази. Фрази, които колкото са по-кухи, за толкова по-свещени биват обявявани.    .", "date": "2017.11.09", "title": "Дори свободни не сме"}
{"url": "http://www.classa.bg/%D1%81%D0%B2%D1%8F%D1%82/item/374962-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%BF%D1%83%D1%82%D0%B8%D0%BD-%D0%B8%D0%BC%D0%B0-%D0%B6%D0%B5%D0%BB%D0%B0%D0%BD%D0%B8%D0%B5-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D1%82%D1%80%D1%8A%D0%BC%D0%BF", "text": "Руският президент Владимир Путин е готов да се срещне с лидера на САЩ, Доналд Тръмп, на срещата на върха на АПЕК, като в момента се координира дневен ред, заяви в министърът на външните работи Сергей Лавров. \"Ние чухме изявленията Доналд Тръмп, че планира да проведе среща от този вид с президента Путин, президентът Путин е готов за това, американците го знаят\", цитиран ТАСС министъра. \"Службите по протокола са в контакт, а когато в дневния ред на лидерите бъде изяснен, ще бъдете информирани \", каза Лавров в разговор с журналисти. Срещата на върха на Форума за азиатско-тихоокеанско икономическо сътрудничество (АРЕС) се провежда във Виетнам между 6 и 11 ноември.", "date": "2017.11.09", "title": "Сергей Лавров: \"Путин има желание да се срещне с Тръмп\""}
{"url": "http://www.classa.bg/%D1%81%D0%B2%D1%8F%D1%82/item/374963-%D0%B8%D0%B7%D1%82%D0%B5%D1%87%D0%B5-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B4%D0%BE%D0%BA%D0%BB%D0%B0%D0%B4,-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0%D1%89-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D1%81-%D0%B8-%D0%B2%D1%8A%D0%B7%D1%85%D0%BE%D0%B4-%D0%BD%D0%B0-%D0%BF%D1%80%D0%BE%D1%80%D1%83%D1%81%D0%BA%D0%B8-%D0%B1%D0%BB%D0%BE%D0%BA-%D0%B4%D0%BE-2040-%D0%B3", "text": "Германия предвижда рухването на Европейския съюз (ЕС) през следващите две десетилетия, като страните, които ще решат да напуснат общността, ще се присъединят към блок от държави, свързани с Русия. Това произтича от таен документ на германското министерство на отбраната, получен от списание \"Spiegel\". Озаглавен \"Стратегическа гледна точка 2040\", докладът очертава шест сценария за ЕС, като се започне от \"биполярна Европа\" - някои страни са в блок с Русия - до \"многополюсна Европа\", където някои държави приемат Руския политически или икономически модел, оспорвайки споразуменията за ЕС. По този начин, един сценарий, наречен \" Разпадащ се ЕС и Германия в реактивна позиция\", описва \"десетилетия на нестабилност и загуба на конкурентоспособност на ЕС в световен план\", с напускането на няколко нации, след Великобритания. Друг сценарий, озаглавен \"Западът срещу Изтока\", предвижда присъединяването на изходящите държави към \"Източен блок\", очевидно загатване за групата съюзници на Москва от съветско време. От друга страна, така нареченият \"многополюсен\" сценарий прогнозира увеличаване на екстремизма на континента, докато някои от членовете на ЕС ще изберат да се обърнат към \"модела на руския държавен капитализъм\". Всички тези сценарии, предвидени от Отдел \"Планиране\" на Министерството на отбраната, се считат за приемливи към 2040 г. Докато Германия - икономически гигант на региона - прави подробни стратегически планирания, Великобритания, един от финансовите центрове на Европа, се справя с нейния изход от ЕС, процес, който ще се реализира в 2019 г. В същото време, десните партии в страни като Франция, Холандия и Австрия вече са обсъдили собствената си версия на \"Brexit\".", "date": "2017.11.09", "title": "Изтече германски доклад, предвиждащ падането на ЕС и възход на проруски блок до 2040 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374964-%D0%B4%D0%B0-%D1%86%D1%82%D0%B5-%D1%87%D1%83%D0%BB%D0%B8-%D0%BD%D1%8F%D0%BA%D0%BE%D0%B9-%D0%B4%D0%B0-%D1%81%D0%B5-%D0%B5-%D1%83%D1%81%D1%82%D1%80%D0%BE%D0%B8%D0%BB-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%B8-%D0%B4%D0%B0-%D1%81%D0%B5-%D0%B5-%D0%B2%D1%8A%D1%80%D0%BD%D0%B0%D0%BB-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            Тя е една от многото българки, които работят като чистачки в чужбина. Родена е преди 27 години. Имала е щастливо детство и никога не си е и помисляла, че един ден ще замине за чужбина, за да чисти къщи в Испания. Това е Силвия от Пловдив.     Преди малко повече от две години е пристигнала с приятелят си в Мадрид и се сляла с най-голямата българска армия – на чистачките. Получава малко повече от хиляда евро на месец и живее в работнически квартал – прекрасни палми и зеленина пред кооперации, за които живеещите в работническите квартали в България само могат да мечтаят.     Седмичният й график е запълнен до минути – работи от рано сутрин до късно вечер, а през целия ден е ангажирана с почистването на няколко къщи. Чисти, глади, мие чинии…   Работата й не е лека, а моментите, в които няма много работа не са много. Според нея къщите в Мадрид са много по-мръсни от тези в България, а испанките имат страшно много дрехи.     Глади бельо само на един-единствен клиент: „Той е адски богат и държи на тези неща. Там се глади всичко – чорапи, бельо… Само дето още вестника не съм му изгладила, но не ходя сутринта може би и затова не го гладя!”   Испанците предпочитат да наемат нашенки да почистват къщите им. Клиентите на Силвия са от различни класи, но й плащат еднакво – по десет евро на час, докато за същата работа испанките получават много повече.   Тя почти не познава хората, чиито къщи почиства – разполага с ключове от тях и не й се налага да се среща със собствениците им.   Най-богатият й клиент е собственик на много фирми, а за всичко в огромния му апартамент с ленени тапети в центъра на Мадрид се грижи икономка: „Той иска да седне на ленената покривка, да му се сложи ленената салфетка, приборите, да му се сервира първи, второ, трето…”.   Не може да се оплаче от отношението на испанците към нея и не й правят забележки, че не се справя добре: „До този момент с нищо не са показали, че аз съм чужденка, че съм на по-ниско ниво от тях. Напротив, имам къщи, в които ме оставят както аз реша, така да го правя!”   За двете години, прекарани в чистене на испанските къщи, Силвия не е спестила много, а животът в Испания й харесва повече от алтернативата да се върне в България:   „Живея съвсем нормално. Живея така, както аз искам – да се чувствам добре!” Стандартът в Испания позволява на една чистачка да си позволи един ден от седмицата да отдели само за себе си – да стане малко по-късно, да си почине, да отиде на фризьор…   Родителите на Силвия живеят в Пловдив и не са виждали дъщеря си от деня на заминаването й. Въпреки, че са разделени от години, родителите не й се сърдят, дори биха поощрили и сина си да замине.     „Ако мога и аз ще отида при нея!” – казва майка й, – „Не съм чула някой да е отишъл в чужбина, да си е устроил живота по някакъв начин и да се завърне завинаги тук! Те идват, отиват си на море, виждат се с приятели и роднини и пак си заминават.” Силвия не е спирала да мисли за България: „Мъчно ми е за всичко! За въздуха ми е мъчно, за улиците ми е мъчно, за хората… За всичко!… Рева за моите близки, за приятелите ми. Не рева за политиците – никой не реве за тях!”     Децата на Силвия ще станат едни прекрасни испанчета: „На този етап в близките стотина години виждам, че и внуците ми може би ще са испанци! И правнуците!… Ако може всичките да избягате от България, махайте се!… Да, навсякъде е кофти – има и хубави, и лоши страни, плюсове и минуси. България е само …!”  ", "date": "2017.11.09", "title": "Да сте чули някой да се е устроил в чужбина и да се е върнал в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374965-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%B8%D1%82%D0%B0-%D0%B5%D0%B2%D1%80%D0%BE%D0%BF%D0%B0-%D0%BE%D1%82%D0%BA%D1%8A%D0%B4%D0%B5-%D1%89%D0%B5-%D0%BD%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%82", "text": "Премиерът Бойко Борисов попитал Европа откъде може да ни нападнат и ако ще се готвим за война, къде ще са отбранителните линии, за да бъдат засилени. Това обяви Борисов след среща с председателя на Европейската комисия Жан-Клод Юнкер в Брюксел, съобщи OFFNews.     Това обяви Борисов след среща с председателя на Европейската комисия Жан-Клод Юнкер в Брюксел. На въпрос на журналисти Борисов уточни, че тъй като всички държави членки искат увеличение на парите за отбрана, значи има заплаха.   “Щом някой ще ни напада, да ни кажат откъде идват заплахите, за да направим тези граници най-силни, а не да харчим пари за танкове, самолети и да не знаем”, коментира Борисов. Той подчерта, че подкрепя идеята да се направи ревизия за наличната бойна техника.   “Къде трябва да са първите отбранителни линии, ако ще се говори за война или за подготовка за война? След като ще харчим такива милиарди цяла Европа по линия на НАТО, нека да имаме една по-ясна позиция къде и как да бъдат дислоцирани”, каза Борисов и допълни, че може да се обсъжда възможността за общо съвместно индустриално сътрудничество и възможностите за производство на техника.   “По тази тема още в понеделник нашият министър на обраната и външният министър ще имат възможност да говорят в Брюксел. Това е много наболяла тема, надявам се чрез дебати да стигнем до по-целесъобразни решения”.   Премиерът се скара на европейските дипломати, тъй като не се справят със задачата за спиране на войната в Сирия. “Не може Европа само да е консуматор на бежанци и ЕС да плаща сметката”, подчерта Борисов.   По време на посещението на българската делегация в Брюксел, при което част от българските министри са се срещнали със съответните еврокомисари по ресори, е обсъден напредъкът на България за предстоящото председателство на съвета на ЕС. Мото на председателството ще бъде “Съединението прави силата”, което по думите на Борисов ще направи ЕС възможно най-силен.   Той обяви, че по време на председателството върху масата ще бъде поставена темата за Западните Балкани и за Балканите като цяло, като ще се работи по стъпки, които не представляват риск и няма да са “пари на вятъра” – отмяна на роуминга за страните от Западните Балкани и развитие на инфраструктурата, както и общ енергиен съюз, за което важност има газовият хъб “Балкан”.   По време на председателството ще бъдат най-тежките преговори за Брекзит, това е рядък шанс за Балканския полуостров да замести излизащата от ЕС Великобритания, коментира той.   “Регионът има красива природа, работливи народи, изключително културно-наследство, което би могло да е интересно за цяла Европа. Сега е моментът. Дълги години тази тема не беше слагана на масата. Ако изградим жп линии, пристанища и магистрали между столиците на Балканите, това ще е добре за цяла Европа”, подчерта премиерът.   На въпрос за влизането на България в еврозоната Борисов отговори, че “тихичко и внимателно” се водят такива разговори, за да не се разклатят пазарите, но се надява този процес да бъде завършен.   За това, че Брюксел дава много добра оценка за подготовката за председателството, съобщи и ресорният министър Лиляна Павлова.   “Днес завършихме фазата по подготовката и започваме реалната фаза на изпълнението на всички наши политически ангажименти по приоритетите, които заявихме. Беше подкрепено мотото ни „Съединението прави силата“, че то повече от всякога е валидно за Европа”, каза Павлова и допълни, че приоритетите са дебатът за бъдещето на Европа и бъдещата многогодишна финансова рамка, европейската перспектива и свързаността на Западните Балкани, сигурността и стабилността в Европа и единния цифров пазар, като специално внимание ще се обърне на темите за сигурността и миграцията. По думите ѝ подкрепа на високо ниво е получил и газовият хъб “Балкан”.   Тя подчерта още и важността на темата за отмяната на роуминга със страните от Западна Европа, като обяви, че най-късно на 17 май на срещата на върха ще бъде приета пътната карта за поетапното отпадане на роуминга, като дори за някои държави таксата може да отпадне и по-рано. ", "date": "2017.11.09", "title": "Борисов пита Европа откъде ще ни нападнат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374967-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%BD%D0%B8-%D1%84%D0%B8%D0%BB%D0%BC%D0%B8-%D0%B7%D0%B0-%D1%85%D0%BE%D0%BB%D0%B8%D1%81%D1%82%D0%B8%D1%87%D0%BD%D0%BE-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D1%80%D0%B0%D0%BA-%D0%B2%D0%B8%D0%B4%D0%B5%D0%BE-%E2%80%93-%D0%B1%D0%B3-%D1%81%D1%83%D0%B1%D1%82%D0%B8%D1%82%D1%80%D0%B8", "text": "Гледането на „РАКЪТ е лечим СЕГА“ с вашето семейство и приятели е чудесен начин да научите за важността на здравословния начин на живот. Хора от всякакви възрасти са вдъхновени от този документален филм от световна класа, защото мотивира младото поколение да предотвратява заболявания и помага на нуждаещите се да намерят безопасен и холистичен път към здравето. \r\n   Споделете този филм с всички, които искат да вземат образовано решение за своето здраве. \r\n   \r\n   \r\n\t \r\n \r\n\t \r\n \r\n\t \r\n  Научете какво причинява и насърчава рака \r\n  Домашни токсини, хранителни токсини, пластмаси, ваксиниране, екологични токсини, емоционални токсини \r\n   \r\n\t \r\n  Упражнения, кислород, Слънце, алкалност, лечебна диета, детоксикация, добавки, имуностимулатори \r\n   Как да подкрепяте конвенционалните лечения \r\n   \r\n\t \r\n  Светът се променя, здравословни навици, мотивация, благословия за всички участници, време е да се променим \r\n   \r\n\t \r\n  Самоуправление, победата е решение, намиране на добра подкрепа, нов начин на изцеление, изцелението е възможно, тялото ви се самолекува \r\n   \r\n\t \r\n \r\n\t \r\n Нетоксични медицински процедури \r\n  Как да изберете измежду най-добрите нетоксични възможности за лечение, които са на разположение: \r\n   \r\n  Термотерапия /хипертермия/ на цялото тяло, хипертермия на отедлни части, лечение с озон, зъболечение, естествени лекарства, енергийна медицина \r\n   \r\n\t \r\n \r\n\t \r\n \r\n\t \r\n \r\n\t \r\n", "date": "2017.11.09", "title": "Един от най-добрите документални филми за холистично лечение на рак (ВИДЕО – БГ субтитри)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374968-9-%D0%BD%D0%BE%D0%B5%D0%BC%D0%B2%D1%80%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "1494 г. - Династията Медичи стават владетели на Флоренция.     1799 г. - Наполеон Бонапарт извършва държавен преврат, който слага край на правителството на Директорията и поема цялата власт във Франция.   1861 г. - В университета на Торонто се провежда първият футболен мач в Канада.   1888 г. - Джак Изкормвача убива Мери Джейн Кели, последната известна жертва.     1906 г. - Теодор Рузвелт осъществява първото посещение на президент на САЩ зад граница, като извършва инспекция на строителството на Панамския канал.   1918 г. - Кайзер Вилхелм II абдикира и Германия е провъзгласена за република.   1921 г. - Алберт Айнщайн е награден с Нобелова награда за физика за неговата работа по фотоелектричния ефект.         1923 г. - В Мюнхен, Германия, полицията и правителствени сили потушават Бирения пуч на нацистите.   1938 г. - Холокост: В Нацистка Германия е извършен първият масов погром над евреи, известен като Кристалната нощ след смъртта на Ернст фон Рат.   1953 г. - Камбоджа придобива независимост от Франция и става конституционна монархия под управлението на крал Нородом Сианук.     1985 г. - Гари Каспаров става най-младият световен шампион по шахмат, след като побеждава Анатолий Карпов.     1989 г. - Студената война: Контролираната от комунистите Източна Германия отваря контролно-пропускателни пунктове в Берлинската стена и позволява на гражданите свободно да преминават в Западна Германия.   1990 г. - Мери Робинсън става първата жена-президент на Ирландия.   1994 г. - Открит е химичният елемент дармщадтий.     2000 г. - Открит е Албиорикс - естествен спътник на Сатурн.   2005 г. - 56 души загиват при терористични атаки в три хотела на Аман (Йордания).  ", "date": "2017.11.09", "title": "9 ноември в историята"}
{"url": "http://www.classa.bg/%D1%81%D0%B2%D1%8F%D1%82/item/374958-%D0%B2%D0%B5%D1%87%D0%B5-%D0%B5-%D0%B8%D0%B7%D0%B2%D0%B5%D1%81%D1%82%D0%BD%D0%BE-%D0%BA%D1%8A%D0%B4%D0%B5-%D1%89%D0%B5-%D0%BF%D0%B0%D0%B4%D0%BD%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F-tiangong-1", "text": "Необитаемата в момента китайска космическа станция Tiangong-1 ще влезе в атмосферата на Земята между януари и март 2018 г., както прогнозира Европейската космическа агенция (ESA). Въпреки че \"най-много\" от структурата на орбиталната база ще изгори, районът, в който ще паднат неунищожените фрагменти, е между 43-градуса ширина на северното полукълбо и 43 – на южното и \"включва няколко европейски държави \", се казва в комюникето на тази организация. ЕКА ще събере международна група експерти, които ще проследят падането на фрагментите от китайската сонда и ще се опитат да прогнозират по-точно къде ще паднат. В тази връзка европейската институция посочи, че в историята на космонавтиката няма потвърдена човешка смърт поради падането на космически компоненти. Tiangong-1 има дължина 12 метра и диаметър 3,3 диаметъра, тежи 8,5 тона и и престана да работи през март 2016 г. след изтичане на обявения срок на годност. През септември 2011 г. Китай изстреля станцията, която използва за мисии със и без екипаж, а през следващата година тя прие Лю Йанг, първия тайконавт. Пекин ще замени тази станция с \"Tiangong-2\", изстреляна през септември 2016 г., чиято задача е да приема космически кораби, освен да служи като пункт за снабдяване с гориво, както и за краткосрочен и средносрочен престой на екипажа.", "date": "2017.11.09", "title": "Вече е известно къде ще падне китайската космическа станция Tiangong-1"}
{"url": "http://www.classa.bg/%D1%81%D0%B2%D1%8F%D1%82/item/374959-%D0%B7%D0%BB%D0%BE%D0%B2%D0%B5%D1%89%D0%B0%D1%82%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%D0%B7%D0%B0-%D0%B7%D0%B5%D0%BC%D1%8F%D1%82%D0%B0-%D0%BF%D1%80%D0%B5%D0%B7-2600-%D0%B3", "text": "Ученият Стивън Хокинг прогнозира, че след около 600 години човечеството ще превърне Земята в огнена топка, съобщава вестник Mirror. Британският астрофизик смята, че тази катастрофа ще бъде следствие от нарастващия брой жители и от постоянния ръст на търсенето на енергийни ресурси. Той заяви това на срещата на върха \"Tencent WE\", проведена в Пекин (Китай) на 6 ноември. Като алтернатива, Хокинг настоява да погледнем към небето, за да избегнем тази смъртна заплаха, като предлага да започнем с Alpha Centaurus, най-близката звезда, която е на около 4,37 светлинни години от Земята. За да се ускори постигането на тази цел, визионерът прикани да се финансира проекта Breakthrough Starshot. Тази инициатива има за цел малка сонда да пътува до Марс \"за по-малко от час\", да достигне Плутон \"за дни\" и да достигне до Alpha Centaurus \"само за малко повече от 20 години\". Днес най-бързият космически кораб ще покрие пътуването до тази звезда за около 30 000 години.", "date": "2017.11.09", "title": "Зловещата прогноза на Стивън Хокинг за Земята през 2600 г."}
{"url": "http://www.classa.bg/%D1%81%D0%B2%D1%8F%D1%82/item/374960-%D1%81%D0%B0%D1%89-%D0%B7%D0%B0%D0%B2%D1%8A%D1%80%D1%88%D0%B2%D0%B0%D1%82-%D1%80%D0%B0%D0%B7%D0%B3%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B2%D0%BE%D1%8F-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%B5%D0%BD-%D1%89%D0%B8%D1%82-%D0%B2-%D0%B0%D0%BB%D1%8F%D1%81%D0%BA%D0%B0", "text": "Американската агенция за противоракетна отбрана (MDA) завърши разгръщането на своята наземна противоракетна система (GMD), като изпълни заповедта на Пентагона за засилване на защитата срещу заплахите от Северна Корея и Иран. Разполагането, планирано да приключи преди края на годината, е завършено на 2 ноември с настаняването на прихващач за система GMD във Форт Грийли, Аляска, което увеличи до 44 г. общият брой на американските ракетни силози на земя там. \"Заплахата от балистични ракети, от която защитаваме страната заедно с нашите партньори в MDA, изисква нашите възможности да са винаги готови,\" каза Норм Тю, директор на програмата GMD и вицепрезидент на Боинг, който от 2001 г. насам е главен изпълнител на тази система. Според официални данни, GMD е предназначена да прихваща и унищожава междуконтинентални балистични ракети за дълги разстояния. Такива заплахи се откриват и проследяват от 32 000 километрова оптична мрежа, която взаимодейства с радари за отбрана, а също със земни, морски и космически сензори. Системата GMD, при прогнозни разходи от 40 милиарда долара, показа множество откази, откакто започна развитието й през 1999 г. Въпреки това, Белият дом неотдавна изпрати до Конгреса искане за допълнителни средства за инсталиране на още 20 прихващачи в Аляска.", "date": "2017.11.09", "title": "САЩ завършват разгръщането на своя противоракетен щит в Аляска"}
{"url": "http://www.classa.bg/%D1%81%D0%B2%D1%8F%D1%82/item/374961-%D1%80%D1%83%D1%81%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%BD%D0%B8-%D0%BD%D0%B5%D0%B4%D0%BE%D1%81%D1%82%D0%B0%D1%82%D1%8A%D1%86%D0%B8-%D0%B2-%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%B2-%D1%81%D0%B8%D1%80%D0%B8%D1%8F", "text": "Резултатите от разследването на химическите атаки в Сирия са \"дълбоко разочароващи\", според руската дипломатическа мисия в ООН. Заместник-посланикът на Русия в Организацията на обединените нации Владимир Сафронков увери, че изготвеният по този въпрос доклад е със съмнително качество. Русия предлага да се увеличи ефективността на мисията, която разследва химическите атаки в Сирия, така че да тя не се превърне в инструмент за уреждане на сметки с властите в страната, каза Сафроконов. Москва щателно проучи заключенията от доклада за съвместната мисия между Организацията за забрана на химическите оръжия и ООН, публикувана на 26 октомври. Руският дипломат подчерта, че \"има причина да вярваме\", че нападението срещу Хан Шейхун на 4 април е организирано от военизирани групировки. Сафронков разкритикува съвместната мисия на разследването, че работи от разстояние и отказва да посети местото на инцидента. В края на октомври Русия разкритикува наличието на несъответствия в доклада, който се стреми да определи кой стои зад атаката с химически оръжия, извършена в сирийската провинция Идлиб. Въпреки че експертите обвиняват Дамаск, Москва откри недостатъци в методологията на изследването. Москва подчертава, че анализът, който все още е в ход, би могъл да бъде представен погрешно, за последващи цели. \"В работата на съществуващите международни структури, са се появили системни слабости. Резултатите от разследването на инциденти, свързани с употребата на токсични вещества, са дълбоко разочароващи. Заповедите са изпълнени избирателно, без да се използва пълният арсенал от методи и средства, включително вземане на проби, интервюиране на свидетели и събиране на доказателства, директно от сцената на събитията \", каза дипломатът. По думите му, експертите са извършили тяхната работа от разстояние и техният доклад е пълен с противоречия и несъответствия. По-специално, експертите използват проби, предадени им в трета страна, като не е сигурно, че те са били събрани точно в областта на атаката, а не от друго място или дори извън Сирия. Миналата седмица, САЩ и Русия представиха в Съвета за сигурност на ООН две различни проекторезолюции за актуализиране на работата на съвместната проучвателна мисия. Ники Хейли потвърди, че САЩ е в съгласие с редица разпоредби на руския документ. \"Искаме да работим с Русия и да намерим обща позиция\", каза дипломатката.", "date": "2017.11.09", "title": "Русия отбелязва \"системни недостатъци\" в доклада за химическите атаки в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374957-%D1%81%D0%B2-%D0%BC%D1%87%D1%86%D0%B8-%D0%BE%D0%BD%D0%B8%D1%81%D0%B8%D1%84%D0%BE%D1%80-%D0%B8-%D0%BF%D0%BE%D1%80%D1%84%D0%B8%D1%80%D0%B8%D0%B9-%D0%BF%D1%80%D0%B5%D0%BF-%D0%BC%D0%B0%D1%82%D1%80%D0%BE%D0%BD%D0%B0-%D0%B8-%D1%82%D0%B5%D0%BE%D0%BA%D1%82%D0%B8%D1%81%D1%82%D0%B0-%D1%81%D0%B2-%D0%BD%D0%B5%D0%BA%D1%82%D0%B0%D1%80%D0%B8%D0%B9-%D0%B5%D0%B3%D0%B8%D0%BD%D1%81%D0%BA%D0%B8", "text": "  Светите мъченици Онисифор и Порфирий живели през царуването на римския император Диоклетиан (284-305 г.). По време на жестокото гонение, повдигнато от този нечестив цар срещу християните, и те се сподобили да претърпят тежки мъчения заради Христа. Били ги нечовешки по цялото тяло и ги подхвърлили на различни страшни изтезания.      След това мъчителите положили Христовите страдалци върху дълги скари и разпалили огън. Накрая ги привързали към свирепи и диви коне. Влачени от конете по каменистата и неравна земя, светите мъченици били напълно разкъсани и в такива мъчения предали душите си на Бога. Вярващите взели тайно през нощта техните останки и с чест ги погребали в селото Панкеан. При техния гроб се извършили много чудеса и изцеления за слава на Бога, Който е дивен в Своите светии и Когото прославяме в Троица.       wp7ee0aff5.jpgСвети Нектарий Егински е роден на 1 октомври 1846 в град, Силиврия, на брега на Мраморно море, разположен на 20 километра от Константинопол и 10 км от Епиват. При кръщението получава името Анастасий и е третото от седем деца в семейството.   Детето - проповедник   Когато научил 50-ти псалм, Анастасий имал навика да повтаря стиха: \"Беззаконните ще науча на Твоите пътища, и нечестивите към Тебе ще се обърнат\", показвайки по този начин, че ще бъде учител на Църквата.   На седем години си направил малка книжка, в която искал да пише словата Божии. Призванието му личало и от навика да се качва на столовете, за да проповядва словото Божие, сякаш се намирал на амвона. Дарен с много силна памет, помнел всичко, което чувал в църквата и го разказвал вкъщи.   Основното си образование завършва в Силиврия. Колкото и да искал да учи, на 14 години се наложило да замине за Константинопол, за да търси работа. Започва работа като продавач. По този начин можел и да учи, и да подпомага семейството си. От любовта към книгата и от желанието да бъде полезен за християнството, събрал от Светото Писание, Светите Отци и антични философи пасажи, пълни с мъдрост и полезни за сърцето. След време редактирал написаните на малки парчета хартия слова и ги издал.   \"Най-любимият сред архиереите и пръв сред духовниците\"   На 20 години свети Нектарий отива за седем години на остров Хиос като учител. През 1873 става брат в Манастира \"Неа Мони\", приемайки през 1877 година, когато е ръкоположен за дякон, името Нектарий. През 1881 завършва бакалавърска степен и през 1886 година печели стипендия за Богословския факултет в Атина. На 23 март 1886 е ръкоположен за свещеник в катедралата \"Свети Сава\", а през август е издигнат в архимандрит. В същото време е патриаршески проповедник и секретар. По-късно е изпратен в Кайро, където е назначен за патриаршески съветник.   През 1889 отец Нектарий става епископ, като продължава да бъде патриаршески съветник и да служи в \"Св. Николай\" в Кайро. Там получава богат пастирски и административен опит.   Наклеветен от завистливи хора, свети Нектарий е принуден да се завърне в Гърция, оставяйки след себе си много огорчени вярващи. В подписката, направена в негова подкрепа, присъстват 900 имена на вярващи, които казват, че Свети Нектарий е \"най-любимият сред архиереите и пръв сред духовниците\".   Сам почиства всички училища, в които е бил директор   През 1890 година свети Нектарий е назначен за проповедник в Митрополия Евия. Въпреки че е приет студено, той бързо успява да спечели доверието на вярващите и на църковните власти, които през 1893 година му поверяват управлението на Богословската семинария Ризареон в Атина. Като директор на семинарията, свети Нектарий трябвало да промени от основи концепцията на преподавателите по отношение методиката на обучение. Като един добър пастир, той учеше всички да докладват труда си и инициативите в името на Спасителя Христос. Например един бой между ученици завършил не с наказание на виновниците, а с обещанието на светеца да пости три дена за тях. От тогава всички се стремяли да го ядосват, колкото се може по-малко. Силата на личния пример, добротата и светостта променили сърцата на всички - ученици и преподаватели.   Има още едно нещо, което показва колко голяма е била любовта му към Бог и към хората. Свети Нектарий, независимо че е бил директор, сам чистел всички училища, където работел. Светецът правел това, за да не си загуби чистачът работата. От любов, с неговите 53 години и с всички задължения, които имал, без да мисли за високата позиция, която заемал, той чистел всеки ден до връщането на чистача.   Чудотворец още приживе   Мощите на св. Нектарий в основания от него девически манастир \"Св. Троица\", който след смъртта му е наречен в негова чест - място на поклонение на православни от цял свят. Пенсиониран от преподавателската практика, през 1908 година свети Нектарий се оттегля на остров Егина, където основава манастир с храм \"Света Троица\". В строежа на манастира той участва рамо до рамо със строителите.   Свети Нектарий бил надарен със способността да прави чудеса още приживе, и излекувал безброй болни и страдащи, изнемощяли и парализирани.   Умира след 12 години - на 8 ноември 1920 година.   Канонизиран е на 20 април 1961 година от Вселенската Патриаршия с ден за честване 9 ноември. Мощите на светеца се намират в Манастира \"Света Троица\" на остров Егина.", "date": "2017.11.09", "title": "Св. мчци Онисифор и Порфирий. преп. Матрона и Теоктиста. Св. Нектарий Егински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374951-%D0%B4%D0%B0-%D0%BF%D1%80%D0%B0%D1%82%D0%B8%D0%BC-%D1%82%D0%B0%D0%BB%D0%B0%D0%BD%D1%82%D0%B8-%D0%B2-%D1%81%D0%B0%D1%89", "text": "Време е, крайно време е на низвергнатия без време Антон Тодоров да се намери достойна за талантите му служба: какво е това унижение – съветник на депутатите от ГЕРБ! След като така безцеремонно беше лишен от възможността да доведе до край епичното дело по отваряне на досиетата на бивши сътрудници на службите, защо да не бъде командирован в братските Съединени щати, където очевидно не обръщат нужното внимание на тази народополезна дейност.   Преди дни специализираният американски телевизионен канал “History”, излъчващ на 25 езика и гледан от 200 милиона домакинства в цял свят, пусна документален филм именно по проблема с шпионските досиета. Показаха такива досиета от различни държави, включително САЩ, редица западноевропейски страни и от България. В предаването бяха включени изказвания на българския генерал Тодор Бояджиев, както и на журналистката Алексения Димитрова /за Бояджиев и участието му по-нататък/. И какво се оказа:само ние сме си свършили работата както трябва.    В българските досиета всичко като на длан: цели страници пълен текст, много рядко скрити с бланк данни – радост за евентуалните изследователи. Постарали са се здравата Методиандреевци и техни предшественици, делото им щеше да продължи по блестящ начин и номинираният от ГЕРБ за шеф на комисията Антон Тодоров, ако не беше се държал така левашки в телевизионното студио. А американските и другите показани досиета – позор!    Тук таме останала незачекната някоя дума, въобще не става ясно кой кой е, къде е бил внедрен и легендиран, каква работа е свършил, с какви сътрудници е бил свързан, какви агенти е вербувал. Дето се вика от една непопълнена кръстословица повече можеш да научиш. Така е като си нямат Митодита и Антонтодоровци. Макар че те са все пак просто изпълнители, решенията са ги вземали политиците. А политиците пък са получавали съответните инструкции най-вече от добре известното посолство на ул.„Козяк”.   А тези инструкции са недвусмислени. Ейвис Боулън, американска посланичка в София от 1996 до 1999 г е категорична:”Ние имаме две задачи в България:1. Комунистите да не се върнат на власт/това е веднага след падането на правителството „Виденов”/ и 2.България да не остане в сферата на Русия”. И пояснение: „За нас няма добър комунист. Все едно на руснак да кажеш, че има симпатичен нацист”. Е, как президентът Стоянов да не я награди с орден „Стара планина” първа степен!   Но това е, както казват французите точката върху „и”-то(”i). Още преди това добре известни лица от началото на „промените”като Алекс Алексиев и Косьо Ми/шев/ „съветват” когото трябва и както трябва. Не друг, а Татяна Дончева за съжаление, обосновава необходимостта от отваряне на досиетата: конкретната цел по онова време е да се удари ДПС, но кой да ти мисли за бумеранга, който се завръща. Вероятно дребна професионална интрига е една наистина добра криминална репортерка като Ангелина Петрова да напише официално писмо до министър Румен Петков, с което пита имало ли е журналисти, сътрудници на службите, които да продължават да влияят на общественото мнение. В резултат на питането като такива са посочени Тошо Тошев, Иван Гарелов, Кеворкян и Коритаров. Пази ме, Боже от приятели, от враговете сам ще се пазя.   Няколко думи за участието на генерал Тодор Бояджиев във въпросното предаване на “History”. Най-силно впечатление ми направи много коректният му английски, останалото, както казват руснаците беше „вокруг и около”. Не е чудно за английския: бил е заместник търговски представител на НРБ в Ню Йорк, по-късно съветник в представителството на страната ни в ООН.В биографията му в Гугъл може да се прочете, че разузнавателната си дейност е започнал още в 1963 г като сътрудник н научно-техническото разузнаване, през 1966 г е бил на седеммесечна школа на КГБ в Москва, издига се до зам.шеф на Първо главно управление.    А след промените, от 29 март 1990 г, е назначен за главен секретар на МВР. Именно в този му професионален период – през 1991 г, започва отварянето на досиетата. Запознати твърдят, че заедно с ген. Красимир Самарджиев, е изиграл роля за отварянето на досиетата на Петър Берон и митрополит Панкратий, което погреба кариерата на „Берона” като водещ политик в Началото на прехода, а митрополитът просто скоропостижно почина. Е, след време Бояджиев се обявява против отварянето на досиетата, но лавината вече се търкаля в съответствие с американските инструкции.   Та, след такъв филм на американския специализиран канал, позорящ прекаленото ни старание максимално да се разголим, някак логично възниква /не за пръв път/ въпросът: „докога?” Другите държави се гордеят със разузнавачите си, мерят чии са по-талантливи, с по-големи заслуги за защита интересите на държавата, ние ги оплюваме, подлагаме ги на обществен линч. Ако все пак някой ден здравият разум надделее и се пристъпи към затваряне на тази страница, първо трябва да се започне с отмяна на Закона за обявяване на комунистическия режим за престъпен, защото Законът за досиетата е негово производно.    Според юристи това е напълно възможно.Излиза, че Законът за обявяване на престъпния характер на комунистическия режим не е истински закон от юридическа гледна точка, липсват мотиви и няма задължителен характер. Равностоен е по-скоро на декларация, а не на закон.   А на тези аматьори от “History” е крайно време наистина да им пратим някой от корифеите на борбата с комунизма. Защото освен такива злепоставящи ни филмчета,, те си позволяват да развращават света с хвалебствени филми за Карл Маркс, показват и гроба му в Лондон с паметник, който не само никой не разрушава, но дори не го цапотят периодически „художници-демократи”.  ", "date": "2017.11.09", "title": "Да пратим таланти в САЩ"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/374952-%D0%BF%D0%BE%D1%80%D0%BE%D1%87%D0%BD%D0%B8%D1%8F%D1%82-%D0%BA%D1%80%D1%8A%D0%B3-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D1%81%D0%BF%D0%BE%D1%80%D0%B5%D0%B4-%D0%BD%D0%BE%D0%B0%D0%BC-%D1%87%D0%BE%D0%BC%D1%81%D0%BA%D0%B8", "text": "„Концентрацията на богатство води до концентрация на власт, особено когато цената на изборите скача до небето и политическите партии се принуждават да бъркат още по-дълбоко в джобовете на големите корпорации. Политическата власт бързо се превръща в законотворчество, което увеличава концентрацията на богатство.      Така фискалната политика, включваща данъците, дерегулацията, правилата за корпоративно управление и най-различните други мерки, целящи да увеличат концентрацията на богатство и власт, - дава още повече политическа власт да се прави същото. И ние виждаме точно това. Намираме се в този „порочен кръг” – Ноам Чомски в „Реквием за американската мечта” (изд. „Бард”).   Мечтата, че ако се родиш беден, но работлив, с необходимите усилия ще забогатееш. Това в САЩ вече не се получава и Чомски обяснява надлежно защо е така. Защо ни е български прочит? – Защото е различно от официалната ни неолиберална доктрина.    Другото: „Между 50 и 55 милиона души са жертвите на западния колониализъм и неоколониализъм по целия свят след края на Втората световна война. Както изглежда, през този относително кратък период са станали най-много масови кланета в човешката история. Повечето от тях са били съпроводени с възвишени лозунги за свобода и демокрация… А стряскащото е, че преобладаващата част от западното общество, изглежда, изобщо не е била информирана” – в „За западния тероризъм” на Ноам Чомски и Андре Влъчек (изд. „Сиела”). Влъчек е разследващ журналист.   Някъде забраняват книгите на Чомски, у нас не – българинът не чете книги. Едната част от четящите му се надсмива, другата са по-малко самотни с него. Познанието е самота. Познанието на Чомски: „Ако се контролира от частно богатство, обществото ще отразява тъкмо тези ценности – ценностите на алчността и желанието за увеличаване на личните облаги за сметка на другите. Малко общество, базирано на този принцип, е грозно, но може да оцелее. Но глобално общество, основаващо се на подобни идеи, върви към масово унищожение”.", "date": "2017.11.09", "title": "Порочният кръг на Америка според Ноам Чомски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374953-%D0%B5%D0%B2%D0%B3%D0%B5%D0%BD%D0%B8%D0%B9-%D0%B4%D0%B0%D0%B9%D0%BD%D0%BE%D0%B2-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-20-%D0%B3%D0%BE%D0%B4%D0%B8%D0%BD%D0%B8", "text": "Политологът Евгений Дайнов предлага в „Записки по революцията. 1997-2017“ (Ера) различен поглед върху познати до болка събития, оставили ярък отпечатък в новата ни история. Разказ, изпълнен с интересни и малко известни факти, предадени от първо лице. С типичния си колоритен изказ и прямота, той пресъздава един 20-годишен период на безкрайни революции. Защото революцията е завинаги… Следва откъс от книгата.   ова е личният ми разказ за събитията между зимата на 1997 и пролетта на 2017 година. В началото на този период беше освобождението от последните остатъци от „реалния социализъм” и убедеността, че българите най-сетне сме тръгнали по „слънчевата страна на улицата”, както се пее в легендарното парче на Луис Армстронг.     Между случките и приключенията, развиващи се общо взето из целия свят, става ясно, че в съвременната революция няма нищо страшно или заплашително. Напротив, революцията – това е най-шареното, любопитно, омайващо и често забавно нещо, в което човек може да участва. По пътеките й, освен това, бродят интересни и цветни хора, които е по-добре да познаваш, отколкото – не.     Някъде през есента на 2004 година ми се обажда една американка, приятелка на приятелка, на име Холи.  – Какво ще кажеш да ходим да наблюдаваме избори? – вика Холи по телефона.  Избори? Най-интересното нещо на света след революцията?  Бива.  – Ама не си мисли, че седмица-две ще се мотаеш насам-натам да гледаш ей така, както – подочувам – си правил в Америка. При нас е много яко бачкане в продължение поне на два месеца, в повечето случаи – три и повече.  Я… И кои сте вие?  – Бюрото за човешки права на ОССЕ. Централата ни е във Варшава. Ако искаш, мини да се видим и да поговорим.  Хубаво. Метнах се до Варшава, видяхме се, говорихме. Оказа се, че имат сложна и огромна система за наблюдение на избори, предимно измислена десетина години по-рано от един наш добър познат, българин на име Николай Вълчанов. За него говореха с придихание като за някакъв митичен баща основател (чак се възгордях, че съм му сънародник, макар да знам колко глупаво е това).  Работата е следната. В началото на 90-те години всички бивши соцстрани, та и самата Русия обявяват, че ще стават западен тип демокрации. В ОССЕ, където освен всички европейски страни членуват и азиатските съветски републики, както и САЩ и Канада, решават да изградят система, при която по-напредналите демокрации да помагат на по-новите при провеждането на честни избори.  Да речем, задават се избори в Румъния. Румънците канят ОССЕ да наблюдава, за да им даде после доклад какви са слабостите и как да ги оправят. ОССЕ прави предварителна оценка на ситуацията и праща на терен „ядрото на екипа“ – 7–8 човека с ясно разписани отговорности. Това „ядро“ се установява на място два-три месеца преди датата на изборите.    Две седмици преди вота пристигат няколкостотин „дългосрочни наблюдатели“, които се пръсват из страната, за да подготвят работата на още 2–3000 „краткосрочни наблюдатели“, които пристигат за самия изборен ден.  Всички тези хора – ядрото и всички наблюдатели – са обикновени хора, макар обучени, които са граждани на други страни, членки на ОССЕ. Един вид – граждани помагат на граждани. Само начело на ядрото има задължително професионален дипломат.  В края на изборния ден всички доклади от всички видове наблюдатели се обобщават от „ядрото“, което на следващия ден по обяд излиза с предварителни изводи и препоръки. Окончателен доклад – след още половин година.  По-напредналите помагат на по-изостаналите. Хитро измислено – стига наистина всички страни да искат да се научат как се правят честни избори.  В първите години на XXI век това вече не беше така. Различни посткомунистически авторитарни режими канеха ОССЕ с единствената цел после да тръбят, че изборите им не са били чак толкова манипулирани. След още пет-шест години щяха да спрат и да канят, твърдейки, че тия наблюдения им нарушават суверенитета.  Холи се оказа млада, руса, интелигентна и красива жена. Тепърва щях да разбирам, работейки с нея в различни авторитарни държави, че всъщност е направена от чиста стомана и може да попилее всекиго с 5–6 добре подбрани думи, произнесени с арктически тон.  Обяснява ми каква е хавата:  – В Узбекистан мина конституционна реформа. Замениха Върховния съвет с нещо като парламент. Направиха някакви партии, които да заседават в него. Избори ще произведат на Бъдни вечер…  Защо на Бъдни вечер, чудя се на глас?  – Защото президентът Ислам Каримов всъщност не иска да го гледаме какво прави. Но тъй като засега няма как да ни избегне – насрочи изборите за Коледа, за да ни вгорчи живота на нас, християните…  Аха… Значи да чакаме номера?  – Всякакви. Ще е интересно. Искаш ли да станеш политическият анализатор в „ядрото“? Политолог си, разбираш от избори, а и знаеш руски; а там руският е втори официален език, всички го говорят, за разлика от английския. Няма да ти трябва преводач.  Окей, да ходим да ги видим тия узбекистанци…  – Ама трябва да тръгнеш най-късно до три дни – и пак ще си закъснял с едно денонощие…  Добре де. Връщам се в София с готов билет за на изток, събирам си багажа, правя разни комбинации, та да има някой да преподава на студентите ми, докато ме няма, и отлитам за Ташкент, столицата на Узбекистан.  Още с кацането на летището, си давам сметка колко далеч сме се откъснали ние, българите, за има-няма десет години. Имат входни визи; от собствените си граждани все още изискват и изходни. Бърникат ти из багажа, след като си го вземеш от въртележката. Искат камара официални писма с печати, които да удостоверят кой си и какво търсиш тук. Коридорите на летището изглеждат одрани, а в кафенето (едно на брой , в което освен кафе нямаше и една вафла за мезе) по стените си стояха подутите соцфурнири, наследени от СССР.  Тоалетната беше казармена: осрано клекало, отделено от външния свят с грубо скована дървена врата, висока към метър и малко. Като клекнеш, главата ти стърчи над вратата; и можеш да си обменяш любезности с преминаващите пасажери. Стените на тоалетната бяха изпъстрени с кафяви „запетайки“ – нещо, което не бях виждал от средата на 70-те години.  И всички служебни лица са намръщени – за авторитет. Смърдят на лоши цигари и вкиснати партенки.  Навън градът мирише на съветски социализъм – онази пронизваща миризма на зле рафиниран бензин (чак ти се насълзяват очите), която ние в България никога не постигнахме, но в Москва доминираше десетилетия наред. Улиците са небрежно, грубо и неравномерно асфалтирани – пак по съветски тертип – което през цялата есен гарантираше наличието на огромни локви с размерите на плувни басейни.  На третия ден се махнах от хотела и се нанесох в апартамент под наем в една соц „многоетажка“ (пет етажа) от хрушчовски тип. Идеята ми беше да живея сред хората, за да си общувам с тях. За два месеца обаче никой от махалата не ми проговори – на мен, големия бял и западен човек. Както при съветския режим, хората ги беше страх да общуват със западняци, за да не попаднат на мушката на тайните служби, които си се наричаха по съветски – КГБ. И милицията си беше още милиция.  И също, както в СССР навремето, по улиците имаше повече униформени – различни видове ченгета и военни – отколкото цивилни. А и неизвестно каква част от цивилните бяха „тайни“ куки.  Бяха на път да преодолеят зависимостта от лади, москвичи и волги обаче. Пърпореха с „Деу“, защото, както се оказа, южните корейци тук били направили завод за деута, да захранват Централна Азия. Местните ги караха, все едно никога не са вземали уроци по шофиране, със средна скорост по големите булеварди (широки по съветски тертип) към 30 км/ч. И се блъскаха непрестанно. Скоро престанах да се чудя, че две деута, като се „цунат“ на светофара, се нагъват, все едно са правени от хартия. Това бил, обясниха ми местните, моделът за централноазиатците. Да е евтин, като за тях.  Бедни бяха, естествено. Пазарувах в магазин „для иностранцев“. Местните не влизаха – освен по някоя и друга мутра – защото едно пазаруване щеше да им струва две-три месечни заплати.  Мутрите караха тъмни пасати комби, точно като онова, което тогава карах аз в България. Не бяха дорасли до беемветата и мерцедесите – тия бяха само за управляващия елит, който сутрин (е, към 11) отиваше на работа в кордони от по десетина коли, заради които спираха цялото останало движение за около 40 минути.  Един от първите въпроси, които зададох на моя личен асистент Руслан (от местните), беше: „Как е при вас положението с мафиотите?“.  – Нямаме такива – вика.  – Как така нямате? Ние имаме, а вие – не? Какви са тогава тия с пасатите и дебелите вратове?  – Приятели на властта. Нямаме мафиоти, защото всички те са във властта. При нас мафията и правителството са едно… (Ако някой тогава ми беше казал, че само 10 години по-късно и у нас държава и мафия ще се слеят в едно, нямаше да повярвам.)  И ми обясни какво всъщност се е случило след края на СССР и обявяването на независимост. Съветският модел веднага бил сменен с традиционно-феодален такъв. Отгоре стои падишахът-президент Каримов. Надолу са назначени от него – и отчитащи се нему – феодали и феодалчета, стигащи до последното село и последната „махала“ – най-малката официална административна единица. За да стои на върха, на Каримов във всеки момент му трябва подкрепата на поне четири от седемте големи клана, които движеха нещата в страната (с население от 28 милиона!).", "date": "2017.11.09", "title": "Евгений Дайнов от първо лице за последните 20 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374954-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%B5%D1%80%D0%B1-%D0%B2%D0%BE%D0%B4%D0%B8-%D0%B4%D0%BE-%D0%BC%D0%BD%D0%BE%D0%B3%D0%BE-%D1%82%D0%B5%D0%B6%D0%BA%D0%BE-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE", "text": "        БСП ще покани всички организации, които не са доволни от управлението на ГЕРБ, за да подкрепи предстоящия вот на недоверие, каза депутатът от \"БСП за България\" Весела Лечева в предаването „Денят на живо\" по Канал 3.   „Не бива това да е някаква новина, за нас е важно. Това управление води до много тежко разделение на обществото и забавяне на основните реформи. Едно увеличение на заплатите не е достатъчно. Ние говорим за огромните проблеми на бедността. 40 процента от населението живеят с доходи до 300 лева. Това е една система, която не е реформирана\", каза още Лечева.   „ГЕРБ полагат имитационна дейност. Никой не взима конкретни мерки. Те са уважаваща себе си партия и претендират, че дават по-добро качество на живот, но бюджетът им не го дава. Корупцията е тази, която разяжда държавата. Няма да направим услугата на ГЕРБ в следващите 6 месеца да не можем да предизвикаме вот на недоверие. В следващите срещи, ще уточним темата. ДПС не се притесняват от вота по тази тема. ГЕРБ претендират, че нямат алтернатива, но ние искаме да видим какви резултати ще покаже вотът\", категорична беше тя.", "date": "2017.11.09", "title": "Управлението на ГЕРБ води до много тежко разделение на обществото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374955-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D1%85%D1%80%D0%B0%D0%BD%D0%B8-%D1%81%D0%B2%D0%BE%D0%B8%D1%82%D0%B5-48-000-%D0%B5%D0%B2%D1%80%D0%B5%D0%B8-%D0%BF%D1%80%D0%B5%D0%B7-%D0%B2%D0%BE%D0%B9%D0%BD%D0%B0%D1%82%D0%B0-%D0%B8-%D0%B8%D0%B7%D0%B4%D0%B0%D0%B4%D0%B5-%D1%82%D1%80%D0%B0%D0%BD%D0%B7%D0%B8%D1%82%D0%BD%D0%B8-%D0%B2%D0%B8%D0%B7%D0%B8-%D0%BD%D0%B0-%D0%BE%D1%89%D0%B5-15-000", "text": "В спасението на евреите ни участват проф. Александър Цанков, Димитър Пешев, който е подпредседател на Народното събрание! В коя друга страна го има това?! Тук са и Църквата, и писателите начело с Елин Пелин, и ВМРО, интелигенцията, БКП – също.   След изявлението на Мария Захарова, говорител на руското външно министерство, че Съветската армия е спасила българските евреи, избухна дълга и бурна дискусия. В дебата, съвсем очаквано и справедливо, съгласните с тази теза изпаднаха в малцинство. Безспорен исторически факт е, че близо 50 000 български евреи са спасени от лагерите на смъртта със заслугите на широки социални слоеве и техните представители – на подпредседателя на Народното събрание Димитър Пешев, депутати, висшия клир на православната ни църква, на самия цар Борис III и на хиляди българи. Твърдението, че целият български народ спаси евреите си, не е пресилено. И то във време, когато евреите са преследвани, депортирани и унищожавани не само в нацистка Германия, но и в редица европейски държави с участието на местните. Общо 6 милиона души. Факт е, че България е единствената европейска страна, спасила евреите си. Но редом с това винаги се припомня, че около 11 000 от окупираните от български войски Македония и Беломорска Тракия са били депортирани в Треблинка. Каква е историческата истина и дали се омаловажава българският принос за спасяването на 50 000 евреи в пределите на страната? По тези въпроси „Епицентър\" разговаря с историка акад. Георги Марков.   - Акад. Марков, темата за спасяването на българските евреи отново се разгоря. Приносът на всички българи за това е безспорен. Всеки път обаче се припомня и печалната съдба на евреите от Македония и Беломорска Тракия. Можеха ли и те са бъдат спасени от българския народ и от българската държава?   - Накратко казано, не е било възможно да се прояви максимализъм – или всичко, или нищо. Говорим за Хитлер, не за кайзер Вилхелм. Можеха всички евреи да отидат в Аушвиц. Не може да бъде упрекван нито цар Борис III, нито останалите отговорни фактори в българската държава. Такова обвинение е злонамерено. То не почива на историческа основа.   Има едно споразумение от Ванзее, предградие на Берлин, от 20 януари 1942 г. за окончателното решение на еврейския въпрос в Европа. В него е посочен броят на евреите по държави. Срещу България е написано – 48 000. Това са българските поданици, това са българските евреи. Когато си възвърнахме Южна Добруджа, цар Борис III даде поданство на цялото население там, на тези в Западните покрайнини, Вардарска Македония и Беломорието, но без евреите. Това е съобразяване с решенията във Ванзее. По това време България е в Тристранния пакт и тези евреи са в земи, дадени под българско управление. Те не са окупирани, както продължават да твърдят от Москва и от съседите, включително Скопие. Няма български фашистки окупатори там. Евреите от Югославия и от Гърция, които са разгромени от Вермахта, не са български евреи.   - Не са и български поданици?   - Разбира се. Има случаи, когато, дори в Солун, са заловени български евреи. Но като се разбира, че са български поданици, те са свалени от влаковите композиции за концлагерите. Разбирам някои организации, които искат да смалят приноса на българския народ. Това го разбирам. И в България има такива организации. Ще кажа нещо и за акад. Богдан Филов, когото охулват като какъв ли не. Ако той не беше подписал протокола за Тристранния пакт, България щеше да бъде окупирана от Вермахта и нито един български евреин нямаше да остане жив, за да могат днес да оспорват приноса на българския народ. Адмирал Хорти в Унгария удържаше като цар Борис III до март 1944 г., но след като германците окупираха Унгария 340 000 унгарски евреи до последния ден на войната бяха изпращани в концлагерите.   - Нека направим и други исторически паралели. Например, между поведението на България и на Европа. България е единствената европейска страна, която е спасила своите евреи. Как да интерпретираме този факт? На какво се дължи?   - Дания също може да се похвали, тъй като датски евреи са прехвърлени към Швеция по море. А Дания е окупирана държава. България е в Тристранния пакт. Освен това правителството на Богдан Филов преговаря в Швейцария за транзитни визи за евреите, които бягат от Западна и Средна Европа. Издадени са 15 000 транзитни визи за Палестина. И то при положение, че Палестина, която е под британски мандат отказва да ги приеме. Същото прави и правителството на САЩ. Колко хиляди евреи не са приети там и са върнати корабите?!   - Дори Алберт Айнщайн е имал проблеми с получаването на американска виза.   - Подбирали са ги. Айнщайн в крайна сметка е бил желан, някой е трябвало да направи атомната бомба.   - Европа, а и САЩ имат грехове към съдбата на евреите. Имате ли усещането, че приносът на България умишлено се омаловажава?   - Определено. Още покойният президент д-р Желю Желев в началото на 90-те години, когато се откриваше Музея на Холокоста в Ню Йорк, повдигна въпроса за спасените български евреи. Защото се оказа, че България я няма никъде. Има пренебрежение към България, тъй като тя е взела грешната страна. Но защо България се нареди на страната на Тристранния пакт е отделен въпрос.   Омаловажаване на България има, включително сред нашите съседи. В Скопие направиха филма „Трето полувреме\" за българските фашистки окупатори. Това са етикети, които се поддържаха и лепяха десетилетия наред. Но вижте проф. Александър Цанков, наричан „кръволок\" и какъв ли още не. Неговото народно национално движение е свързано с Третия райх. Но той също е един от тези 43-ма депутати, които се подписват против депортацията на българските евреи. Че Димитър Пешев е подпредседател на Народното събрание! В коя друга страна го има това?! Тук са и Българската православна църква, и писателите начело с Елин Пелин, и ВМРО, интелигенцията, комунистическата партия – също. Още преди години имаше български евреи в Израел, които оспорваха приноса на царя, на митрополитите Стефан и Кирил, на Димитър Пешев. Казваха, българският народ е спасил евреите. Да, но този български народ е олицетворен от определени личности. Това не можеше да стане пряко волята на цар Борис III, който не е антисемит. Нито баща му цар Фердинанд. Техните банкери във Виена са евреи. Ще дам и друг пример. Бекерле, пълномощният министър на Третия райх в София, отива във външно министерство, по това време то е под наем в сградата на БАН. Отива при Богдан Филов, който е председател на БАН, и среща Хари Левенсон – евреин и легационен съветник. Пита: „Какъв е този евреин тука, при това дипломат.\" И Богдан Филов, охулен е с най-различни епитети, казва: „Той е добър дипломат, беше най-добрият в Москва.\" Представете си евреин в българското външно министерство! За какво става дума?! А издават и транзитни визи! В Софийския университет е преподавал проф. Йосиф Фаденхехт. Докато първото нещо, което става в европейските държави, е да изхвърлят професорите от университетите и да им забранят да преподават.   - От 6 милиона жертви на Холокоста, близо 1,5 милиона са избити в Украйна със съдействието на местните органи, а 250 000 румънски евреи са депортирани в лагерите на смъртта. Това са само два факта от геноцида на XX век. Защо България е изключение на този фон?   - Има един доклад на Симеон Радев като пълномощен министър от 1913-1915 г. Там казва: „В Добруджа след евреите най-мразени сме ние, българите.\" В Украйна самите украинци участват в събитията! Изтреблението там е жестоко, а антисемитизмът е огромен. В Полша – също. Преди Варшавското въстание на поляците има друго въстание във Варшава – на евреите от гетото през 1943 г. Четете и „Венецианският търговец\" на Шекспир. Какво да кажем за Испания, която си прогонва евреите и те бягат в Османската империя. Този антисемитизъм го няма в българския народ! Там е разковничето! - Защо през последните 30 години, откакто е отворена към света, България не успя достатъчно широко да популяризира факта за спасяването на българските евреи?   - Проблемът не опира само до тази тема. Преди 1989 г. имаше цензура, но имаше и едно издателство - София прес. Отдавна го продадаха. Някога то издаваше и на английски език. Участвал съм като автор в сборник за Македония, който тогавашната власт издаде на четири езика. Днес не се издава на английски език. Това е огромен недостатък. Държавата не отделя средства за национална пропаганда. Даже Скопие издава на английски език! Да не би Македония да е по-богата от нас? Ние не умеем да правим национална пропоганда навън и хората не ни знаят. Трябва да се пробие общественото мнение, защото там пък отдавна има натрупана антибългарска литература. Особено от съседите и от някои победители от Втората световна война. Трябва да се издава литература, да се превежда на английски, да се правят документални филми, които да пробиват по чуждите телевизионни канали. Правителството трябва да разбере, че националните интереси не се защитават само от изказвания на евродепутатите в Брюксел.", "date": "2017.11.09", "title": "България съхрани своите 48 000 евреи през войната и издаде транзитни визи на още 15 000"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374956-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81%D0%BB%D0%B5%D0%B4-%D0%BE%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F,-%D0%B5-%D1%86%D1%8F%D0%BB%D0%BE%D1%81%D1%82%D0%B5%D0%BD,-%D0%B4%D1%8A%D0%BB%D0%B1%D0%BE%D0%BA-%D0%BF%D1%80%D0%BE%D0%B2%D0%B0%D0%BB", "text": "При Октомврийската революция за първи път се говори за класова омраза, каквато дотогава светът не познава. Много важна последица от нея е, че сякаш за първи път на убийствата започва да се гледа от гледна точка на идеологията, коментира Стоянов.   Важна последица от революцията е това, че за първи път на убийствата започна да се гледа от идеологическа гледна точка. Ленин и Сталин убиват милиони, около 20 милиона, според специалисти.    Това каза Петър Стоянов, президент на България (1997-2002), по повод 100-годишнината от Октомрийската революция в студито на ''Лице в лице''по БТВ.   \"Ленин лично е писал бележки: “Разстреляйте 1000 души“, без съд, без нищо. Последиците са несравними в исторически мащаб. Оценката за Октомврийската революция и последиците се споделя от почти всички.  \", каза Стоянов   Той посочи, че 50 години след нея Алехо Карпентиер, ляв интелектуалец, великолепен писател, казва: Историческите векове не се измерват с години. 19 век не започва през 1800 г. и не завършва през 1900., а започва през 1789 г. с Великата френска революция и завършва 1917 г. с Октомврийската революция, но не успя да предвиди това, което се случи след нея, последиците от тази революция.Няма друго историческо събитие, което е посрещнато с такъв ентусиазъм и надежда, както Октомврийската. Но около 20 милиона души станаха жертви на Лениновия и Сталиновия терор. В същото време изследвания са показали, че след 30-35 убийства и най-големият психопат се пресища – защото няма идеология.   И досега ще намерите хора, които продължават да смятат, че делото на Великия Октомври не е било доведено докрай. Това е тъжно. Такова резделение на обществото светът не помни, смята президентът Стоянов.   За съжаление, това е събитие, което и досега продължава да има своите последователи.  Но такъв тип класова омраза светът не познава. Такова разделение на обществата светът не помни, посочи президентът.   Според Петър Стоянов най-тежката последица от нея не е крахът на съветската система, а разделението, което за пръв път в историята на белязаната от религиозни и междуетнически конфликти Европа се оказва толкова дълбоко и трудно за лекуване.„Много жалка би била историята на европейския комунизъм, започнала с няколко куфара пари, дошли от немския генерален щаб, прекарани с бронирани вагони, и завършила с много куфарчета с пари, излезли обратно от бившия Съветски съюз и Източна Европа в банките на Западна Европа, за да превърнат наследниците на Октомври в новите капиталисти – и то по-безогледни от тези, срещу които се бореха”, заяви Стоянов.    \"Чух много обяснения за изказването на руското Външно министерство, че Русия е спасила българските евреи и това не е вярно. Ще ми се да кажа две неща, които говорителката на МВнР на Русия явно не знае.    Всичко тръгва от подписката на 42-мата народни представители начело с Димитър Пешев. Ако не бяха те, нямаше да се намесят нито интелектуалците, нито Светия синод. 20 от тези народни представители  по-късно са осъдени от Народния съд, трима са оправдани. Т.е. инициативата идва от хора, които бяха квалифицирани като фашисти. Не идвам тук при вас, за да ги реабилитирам.    Но историята не е само черно и бяло и е крайно време тази част от историята да се преосмисли. Именно тези хора са започнали инициативата, посочи Стоянов.    За да бъдат спасени българските евреи, освен депутатите, 63-ма интелектуалци правят подписка, синодът има три решения в защита на българските евреи, това е действащо гражданско общество от гледна точка на терминологията, с която се борави днес, посочи още Петър Стоянов.", "date": "2017.11.09", "title": "Това, което се случи след Октомврийската революция, е цялостен, дълбок провал!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374948-%D0%B8%D0%B7%D0%BB%D1%8A%D0%B3%D0%B0%D0%BD%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D1%85%D0%B2%D1%8A%D1%80%D0%BB%D0%B8-%D0%B1%D0%B5%D0%B1%D0%B5%D1%82%D0%BE-%D1%81%D0%B8", "text": "20-годишната жителка на тайландския град Патая Нетханок Нокюнгтонг роди син на своя 40-годишен любовник Ким от Южна Корея. Той обаче решил да се върне при семейството си, а тя в гнева си изхвърлила детето през прозорец на 17-ия етаж, пише в. \"Метро\".      Отношенията между 20-годишната Нетханок Нокюнгтонг и нейния 40-годишен възлюблен Ким продължили две години. Когато тя забременяла, той я помолил да направи аборт. Нетханок обаче не искала да ляга под ножа, а и също искала да обезпечи своето бъдеще и това на детето.      Тогава Ким признал, че освен нея той има жена и деца в Южна Корея и се прибрал вкъщи. Раждането било преждевременно. Момичето само родило в банята. \"Госпожица Нетханок Нокюнгтонг е родила в банята, цялата е била в кръв.      Тя разказа, че е била шокирана и не е била готова да стане майка\", разказа полковник и шеф на полицията в Патая Апичай Хемфет      Никой обаче не взел предвид думите ѝ, че не е готова да стане родител. След известно време Нетханок сложила бебето в найлонов плик, който изхвърлила през прозореца на жилището си на 17-ия етаж. Детето не е имало никакви шансове за оцеляване. Падналият предмет бил забелязан от случаен минувач, той извикал полицията.  ", "date": "2017.11.09", "title": "Излъгана любовница хвърли бебето си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374949-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD,-%D1%81%D0%B2%D0%B0%D0%BB%D0%B8%D0%BB-%D1%81%D0%B8-%D0%B3%D0%B0%D1%89%D0%B8%D1%82%D0%B5-%D0%B8", "text": "Пиян пловдивчанин извърши непристойни действия по облекчаване пред очите на полицай и десетки граждани, а после се жалва пред Пловдивския съд за прекомерно висока наложена глоба. Toва съобщи TrafficNews.    Куриозът се развива през топла лятна вечер, когато малко след 21 часа, полицията получила сигнал за паднал мъж на тротоара на кръстовище в Кючук Париж. Мъжът бил забелязан от екип на полицията на бул. „Александър Стамоблийски\" при кръстовище с ул.\"Болград\".    Полицаите установили, че мъжът бил подобаващо почерпен с алкохол, подпирал се на оградата и в момента, в който служителите на реда му казали да си тръгва, той не просто отказал, ами си свалил гащите и започнал да уринира на улицата. На мястото имало множество хора, които станали свидетели на случилото се.    Полицаите веднага завели пияния мъж в районното управление, където му съставили акт за нарушение на обществения ред и действия против добрите нрави, който той подписал без възражения. С наказателно постановление му било наложена глоба в размер на 200 лева. Малко по-късно обаче мъжът размислил и решил да оспори по съдебен път наказанието.    Пловдивските магистрати от Районен съд обаче решиха, че наложената глоба е категорично законосъобразни и представлява минимума предвидено наказание за това нарушение. Така мъжът, уринирал на публично място, ще трябва да заплати 200 лева за пиянските си подвизи.", "date": "2017.11.09", "title": "Какво се случи с пловдивчанин, свалил си гащите и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374950-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BD%D0%BE%D0%B5%D0%BC%D0%B2%D1%80%D0%B8", "text": "Очакват ви, тежки битки с конкурентите ви. Те не само ще ви навредят с коварните си интриги, но и ще примамят вашите приятели към тях. Любовните авантюри, е най-добре днес да избягвате, особено ако към тях умишлено ви подтикват недоброжелатели. Възможно е да имате незначителни здравословни проблеми, но не си струва да се притеснявате за това. Трябва да се пазите от хора, които се опитват да ви провокират към конфликт. Има възможност да отидете да учите или да пътувате в чужбина. Един добър ден, за намиране на допълнителни доходи. Възможно е, те да не са толкова големи, но ще ви помогнат да купите нужните неща за дома си. Възможна е критична ситуация в областта на финансите. Спестовността, не е навредила на никого, имайте това предвид. Забравен проблем в личния ви живот, отново ще напомни за себе си. Ако анализирате добре ситуацията, ще бъдете в състояние да преодолеете всички трудности. Вечерта е по-добре да посветите на културни събития - кино, театър или цирк. Няма да забележите, как ще провокирате кавга в семейството. Роднините ви, не са очаровани от вашите изказвания, така че не ги разочаровайте с вашето поведение. Страхотен ден за умствена работа, творчество и медитация. Ако се оставите на личните проблеми, до вечерта ще се почувствате изцедени. По-добре потърсете морална подкрепа от приятелите си. Бъдете не само деликатни, но и предпазливи, докато комуникирате с колеги. Някои от тях се опитват да ви провокират специално, за да заемат позицията ви. Кръгът на познатите ви, ще се увеличи значително, ако прекарате вечерта с приятели. Просто не забравяйте да филтрирате всичко, което се казва по ваш адрес. Днес не трябва да допускате ситуация, в които ще бъдете обвинявани за всякакви грехове. Имайте предвид, че сами, трябва да се измъкнете от това. През деня, може да получите пари в сметката си. Ако не ги похарчите всички наведнъж, ще ви останат и за почивката. Конфликти в семейството, по-добре избягвайте - последствията ще бъдат сериозни. Днес уредете споровете по време на работа. Ще се справите перфектно с мисията на \"добрия самарянин\", затова бъдете по-смели. Възможно е днес, да намерите нещо, отдавна загубено. Добро време за пазаруване, закупуване на уреди и посещение на лекар. Главното е, да избегнете контакт с болни хора. Днес, ще искате да внесете нещо ново в отношенията си с близък човек. Приложете фантазията си на максимум, за да изненадате избраника си с подарък или изненада. Навременна финансова помощ, ще дойде от близък роднина. Преговорите, бизнес срещите и сключването на договори, ще се развиват добре.   Обърнете се към приятелите си, ако ви е трудно да решите болезнен проблем. Разговорът очи в очи, ще донесе по-голяма полза от телефонното обаждане. Прекрасен ден за активен спорт, разходки сред природата и среща с познати. Ако сте търпеливи, към вечерта може да получите дългоочаквани пари. Днес, ще сте доволни, че по-голямата част от колектива напълно подкрепя идеите ви. Шефовете също ще ви похвалят, особено когато лично се отчетете пред тях. За романтика и интимни срещи, трябва да изберете друг ден. Освен това здравословното ви състояние, може да не е на ниво. Между другото, сега е по-добре да отмените пътуванията. Очакват ви, нови и мащабни победи в професионалната ви дейност. Възможно е да решите да изучавате чужд език, да установите контакти с чуждестранни партньори или да реализирате интересни идеи в работата си. А в личния живот, може да възстановите връзка, която неотдавна сте прекъснали по не много красив начин. Може да достигнете такова ниво в работата си, че дори и шефът ви, да се обръща към вас за помощ. Между другото, мечтите ви в любовната сфера, ще се сбъднат, сякаш чрез магична пръчка. Активно противопоставяне, може да срещнете, само в лицето на човек, който винаги ви е завиждал. Опитайте се, да сте по-резервирани в емоциите и думите си.", "date": "2017.11.09", "title": "Дневен хороскоп 9 ноември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374947-%D0%B4%D1%80%D1%8A%D0%B7%D0%BA%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%BC%D1%80%D0%B5%D0%B6%D0%B0%D1%82%D0%B0-18", "text": "Уеб потребителите полудяха по снимка на модела Тина Луис. Добре познатата блогърка за красота разкрива в Instagram фотоса, на който е по гола гърда, пише ren.tv. Уеб потребителите доста добре реагираха на провокативната снимка. Сред тях имаше и такива, които критикуват модела, че е твърде показна. Сега сметката на модела е \"подписана\" от 2 милиона души, а броят на феновете продължава да расте бързо.  ", "date": "2017.11.09", "title": "Дръзка моделка разтърси мрежата 18+)"}
{"url": "http://www.classa.bg/%D1%81%D0%B2%D1%8F%D1%82/item/374942-%D0%BE%D0%B0%D0%B5-%D0%B8-%D0%BA%D0%B0%D1%82%D0%B0%D1%80-%D0%B2%D0%BE%D0%B4%D1%8F%D1%82-%D0%BB%D1%8E%D1%82%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%B2%D0%BB%D0%B8%D1%8F%D0%BD%D0%B8%D0%B5", "text": "С Лувъра в Абу Даби, музей с универсална мисия и архитектурно бижу, Обединените арабски емирства се надяват да разширят културното си влияние отвъд Персийския залив и да нанесат удар на Катар - “братът неприятел”, който използва силата на спорта като средство за влияние, но чийто имидж е накърнен.   В тази безмилостна битка за световна слава парите от петрола и газа - макар не така изобилни в последните години - захранват надпревара в културните, медийните и спортните проекти, които развиват понятието “мека сила”. Съществува битка за “хегемония в “меката сила” между монархиите в Залива”, “конкуренция за инвестициите, туризма и имиджа”, обяснява Андреас Криг, анализатор към Кралския колеж в Лондон.   Дубай, икономическата столица на Емирствата, вече навлезе в поствъглеводородната епоха и спечели сериозна преднина в разнообразяване на имиджа си спрямо Абу Даби и Доха, залагайки на услугите, бизнеса и туризма, допълва той. С територия колкото Шотландия, ОАЕ, чиято политическа столица е Абу Даби, има население от 10 милиона души, 12 процента от които - местни. Четвърти по големина производител в Организацията на страните износителки на петрол (ОПЕК), страната разполага с доказани залежи от 98 милиарда барела петрол.   Катар, който е с една трета от големината на Белгия, има 2,6 милиона жители, от които 13 процента са местно население. Той е най-големият износител на втечнен природен газ и разполага с третите по големина в света залежи от газ след Иран и Русия. ОАЕ и Катар следват стратегия за регионално утвърждаване и с инвестиции, възлизащи на милиарди евро, дипломацията им полага усилия да разшири популярността им. Така беше през 2010 г., когато Катар спечели правото да организира Световното първенство по футбол през 2022 г., както и през 2013 г., когато Дубай спечели организирането на Световното изложение през 2020 г.   В сферата на спорта от 2011 г. Катар притежава футболния клуб “Пари Сен Жермен” (ПСЖ), а през лятото купи двама от най-добрите футболисти в света - Неймар и Килиан Мбапе - за 400 милиона евро. BeIn Sports, също собственост на Катар, се превърна в световна група телевизионни канали с права за всички големи европейски шампионати.   Двадесет години по-рано заработи “Ал Джазира” - голяма катарска медия и средство за разширяване на влиянието, която увеличи аудиторията си с Арабската пролет, но е обвинявана от Абу Даби, че популяризира “политическия ислям” и “враждебни” към другите монархии в Залива виждания.   Емирствата, които през април учредиха “Съвет за меката сила”, за да “засилят взаимодействието със света”, също са много активни в спорта. От 2009 г. Абу Даби е част от световната верига състезания Гран при на Формула 1. От 2008 г. шейх Мансур Ал Нахаян, член на управляващата фамилия, е собственик на футболния клуб “Манчестър сити”. “Меката сила” на ОАЕ се упражнява по стадионите и с футболните екипи пред милиони запалянковци.   Дубайската авиокомпания “Емирейтс” даде името си на стадион в Лондон (на който тренират футболистите от “Арсенал”), а авиопревозвачът от Абу Даби “Етихад” даде своето на други два стадиона, единият от които - на “Манчестър сити”. “Емирейтс” е спонсор на футболните екипи на “Арсенал”, “Хамбург” и “Реал Мадрид”. Парадоксално, но играчите на ПСЖ продължават да носят екипи “Летете с Емирейтс” - “договор до 2019 г.”, обяснява дубайската компания.   Легендарното съперничество между Емирствата и Катар се задълбочи през юни, когато Абу Даби, Бахрейн, Саудитска Арабия и Египет прекъснаха отношенията и наложиха ембарго срещу Доха, обвинявайки я, че подкрепя екстремистки групировки. Те поискаха и закриването на “Ал Джазира”.   Последва медийна война, подчертана миналия месец от изявления на държавният министър на ОАЕ на външните работи Ануар Гаргаш, поставил негласно под въпрос възлагането на “Мондиал 2022″ на Катар. Организирането на подобна проява трябва “да включва отхвърляне на политиката в подкрепа на тероризма”, каза той, веднага след което Катар осъди “позорната завист” на Емирствата. “Световната купа, както и нашият суверенитет, не подлежат на преговори”, предупреди Доха.   В тази братоубийствена война и двете страни дадоха жертви, казва Матийо Гидер, преподавател по арабска геополитика в Парижкия университет. “Въпросът за тероризма е само претекст, който разкрива мащаба на съперничеството между младите принцове от новото поколение, което е лош знак за бъдещето на района”, отбелязва той.   Даването на домакинството на “Мондиал-2022″ на Катар бе съпътствано от обвинения в корупция, редовно отхвърляни от Доха. На 13 октомври ФИФА съобщи, че е започнала предварително следствие срещу Насер ал Хелайфи, главен изпълнителен директор на BeIN Media - и ПСЖ - за условията, при които са придобити телевизионните права за Световните първенства през 2026 и 2030 г.   В Абу Даби властите мислят мащабно. На остров Саадият, до Лувъра, проектиран от френския архитект Жан Нувел, се очаква да се появят още два престижни музея, чието изграждане е поверено на архитектите Франк Гери и Норман Фостър.", "date": "2017.11.09", "title": "ОАЕ и Катар водят люта битка за световно влияние"}
{"url": "http://www.classa.bg/%D1%81%D0%B2%D1%8F%D1%82/item/374943-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D1%89%D0%B5-%D0%BE%D0%B1%D1%81%D1%8A%D0%B4%D1%8F%D1%82-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BE%D0%BA%D0%BE%D0%BB%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D0%B4%D0%B2%D0%B5%D1%82%D0%B5-%D1%81%D1%82%D1%80%D0%B0%D0%BD%D0%B8", "text": "Северна Корея и търговията между САЩ и Китай се очаква да бъдат основните теми в днешните разговори между президента на САЩ Доналд Тръмп и лидерът на Китай Си Дзинпин, съобщава Ройтерс, цитиран от Фокус.   Доналд Тръмп е на официално посещение в Китай, което е част от десетдневната му азиатска обиколка.   Китай се стреми да демонстрира важността, която придава на визитата на Тръмп, която е първото посещение на чуждестранен лидер след края на Конгреса на Комунистическата партия от миналия месец, на който Си Дзинпин затвърди властта си.   Миналата седмица Тръмп отново разкритикува огромния търговски излишък на Китай в търговията със САЩ, като го определи като „унизителен“ за американския народ, и обвини Пекин в нечестни търговски практики.   От своя страна Пекин настоява за премахване на наложените от САЩ ограничения върху китайските инвестиции в Съединените щати и върху износа на високи технологии.", "date": "2017.11.09", "title": "Лидерите на САЩ и Китай ще обсъдят ситуацията около Северна Корея и търговията между двете страни"}
{"url": "http://www.classa.bg/%D1%81%D0%B2%D1%8F%D1%82/item/374944-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D1%89%D0%B5-%D0%B7%D0%B0%D0%B4%D0%B5%D0%BB%D1%8F%D1%82-350-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BA%D0%B0%D1%82%D0%BE-%D0%B2%D0%BE%D0%B5%D0%BD%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D0%B7-2018-%D0%B3%D0%BE%D0%B4%D0%B8%D0%BD%D0%B0", "text": "От Комисията за въоръжените сили към Сената на САЩ са публикували на сайта си проекта за отбранителен бюджет на страната за 2018 година, в който се посочва, че американските власти имат намерение да заделят 350 милиона долара за военна помощ за Украйна през 2018 година, съобщава РИА Новости.   Посочва се, че средствата биха могли да бъдат предоставени в рамките на „Инициативи по оказване на помощ на Украйна в сверата на безопасността“.   В домукента се посочва още, че САЩ имат намерение да отделят 100 милиона долара за подпомагане на прибалтийските страни за отразяване на „руската агресия“.", "date": "2017.11.09", "title": "Американските власти ще заделят 350 милиона долара като военна помощ за Украйна през 2018 година"}
{"url": "http://www.classa.bg/%D1%81%D0%B2%D1%8F%D1%82/item/374945-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%BA%D0%B8%D1%82%D0%B0%D0%B9-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D0%B4%D0%B8%D1%81%D0%B1%D0%B0%D0%BB%D0%B0%D0%BD%D1%81-%D1%81%D1%8A%D1%81-%D1%81%D0%B0%D1%89", "text": "Американският президент Доналд Тръмп е на първото си посещение в Китай като държавен глава. Той пристигна в Пекин от Южна Корея и това е третият етап от обиколката му в пет азиатски страни.   Посрещнаха го с червен килим и почести, каквито не получи навремето президентът Барак Обама. По думите на китайския посланик във Вашингтон, това е \"официално посещение с добавка\" - за госта и съпругата му е подготвена специална програма. Открояват се два акцента - търговията и заплахата от Северна Корея, съобщи БНТ.   \"Официалната визита с добавка\" започна с най-атрактивната част - посещение в Забранения град, който за целта беше затворен за туристи. За Доналд Тръмп и съпругата му Мелания е приготвена вечеря в града на китайските императори - невиждано внимание към американски президент.   Заедно с президент Си Цзин Пин и първата дама Пън Лиюан гостите гледаха зрелищен спектакъл с ученици по оперно майсторство, облечени в традиционни оперни костюми. Докато в социалните мрежи се питат как Тръмп ще преодолее блокадата на интернет в Китай, наблюдателите очакват изхода от разговорите за севернокорейската ядрена програма. Още преди да отпътува от Сеул Тръмп призова всички отговорни страни по света да изолират \"бруталния режим\" в Пхенян. Към Китай има специално очакване да обуздае Северна Корея, с която е в близки отношения. От Пекин посочват, че правят каквото е нужно.   Компании от бизнес делегацията, която придружава Тръмп, сключиха споразумения за 9 млрд. долара. Китайският вицепремиер Ван Ян каза, че това е само \"загрявка\". Както знаете дисбалансът в търговията с Китай ще бъде в центъра на разговорите между президентите Тръмп и Си. Постигането на реципрочно третиране на компаниите е цел и за двете страни, каза  Уилбър Рос, министър на търговията на САЩ.   Докато Тръмп призовава Китай да намали търговския дисбаланс със САЩ, Си Цзинпин се стреми към изравняване на позициите между двете страни на световната сцена. Той посреща американския гост, след като издигна ранга си в китайската Комунистическа партия. Тръмп отбелязва първата годишнина от избирането му на поста с твърде отслабени позиции. Над него тегне скандалът с руското влияние в предизборната кампания. Републиканската партия претърпя поражения на местните избори в няколко щата. Те се приемат като референдум против милиардера, чийто рейтинг е рекордно нисък - едва 38%.", "date": "2017.11.09", "title": "Тръмп призовава Китай да намали търговския дисбаланс със САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374946-%D0%BD%D0%B8%D0%BB%D0%BE-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80", "text": "Мегз заслужава огромно признание, Дани Петканов е пример за подражание, а Big Brother се превърна в институция! Това написа Николета Лозанова в профила си във фейсбук. Ето го и целият пост на скандалната моделка: \"...те влизат за пари, за слава, \"на спа санаториум\" (Сашка Васева)....а излизат преродени, осъзнати и дори женени...възхитителен и много емоционален сезон, който ме разтърси, разплака многократно, както от смях, така и от вълнение при срещата с най-скъпите им същества! Мегз заслужава огромно признание, Дани Петканов е пример за подражание, а Big Brother се превърна в институция!\"", "date": "2017.11.09", "title": "НиЛо взриви мрежата с коментар"}
{"url": "http://www.classa.bg/%D1%81%D0%B2%D1%8F%D1%82/item/374938-%D1%82%D1%83%D1%80%D1%81%D0%BA%D0%B8-%D0%BD%D0%B5%D0%B1%D0%B8%D0%B2%D0%B0%D0%BB%D0%B8%D1%86%D0%B8-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B8%D1%8F%D1%82-%D1%87%D0%B0%D0%B9-%D0%B5-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B2%D0%BA%D1%83%D1%81%D0%B5%D0%BD", "text": "            Още през 1953 година Турция е първата страна в света, която сключва със САЩ споразумение в областта на ядрената енергетика. Така, с помощта на активна американска пропагандна кампания, страната влиза в ядрената епоха. Но раждането на турската атомна програма за мирни цели е съпътствано от решението в страната да бъдат разположени американски ядрени оръжия.   Последствията са сериозни. През 1961 година в околностите на Истанбул заработва първият научно-изследователски ядрен реактор в Турция, а паралелно с това правителството стартира проучвателни дейности за откриване на находища от уран. През 1962 година стационираните в Турция американски ядрени ракети „Юпитер\" изиграват ключова роля в Кубинската криза, когато САЩ и СССР, а с това и целият свят, са изправени на ръба на атомната война. В онзи момент Москва е на крачка от решението да атакува американските ядрени оръжия в Турция.     И още критични моменти от историята на турската атомна програма: през последните десетилетия на няколко пъти се стига до инциденти, свързани с ядрени отпадъци. През 1999 година в околностите на Истанбул бе разкрито нелегално сметище за ядрени отпадъци от медицинска дейност. През 2012 край Измир бе открито още едно нелегално сметище за ядрени отпадъци. А в края на 2015 година се разбра, че в корабостроителницата в Измир работниците е трябвало да разглобят цял кораб, който е бил силно радиоактивен.   Независимо от тези инциденти, досега всички турски правителства твърдо държат на ядрените планове на страната. Дори Чернобилската катастрофа през 1986 година не смути турските политици, които и след този инцидент с ужасяващи последствия продължиха да омаловажават рисковете от радиоактивното облъчване. Според тогавашната официална позиция, катастрофата в Съветския съюз не била оказала никакво вредно влияние върху здравето на хората.   „Малко облъчване е добре за всеки от нас\", заяви тогавашният министър на търговията и промишлеността Джахит Арал. „Радиоактивният чай е много по-вкусен!\", възкликна на свой ред премиерът Тургут Юзал. А президентът Кенан Еврен обяви, че облъчването било полезно за костите.     Сходни бяха и реакциите след катастрофата във Фукушима през 2011 година. Ердоган, който тогава беше премиер, заяви: „Вонята на битов газ в кухнята Ви е точно толкова вредна, колкото и ядреното облъчване\". Днес пък се въртят рекламни клипчета като това: „Нова енергия за една силна Турция\". Целта е обществеността да бъде убедена, че икономическият подем на страната може да се гарантира само с помощта на ядрената енергия. Министърът на енергетиката Берат Албайрак, зет и близък съветник на президента Ердоган, не пропуска повод да заяви, че атомните електроцентрали са най-надеждните производители на ток.     През 2023 година, точно за 100-годишнината от основаването на Турската република, трябва да заработят две нови АЕЦ: в Синоп край Черно море (проектът е съвместно с „Мицубиши\" и „Арева\") и в Аккую на Средиземно море (съвместно с „Росатом\" и „Дженгиз холдинг\"). Изграждането на централата в Аккую започва още догодина.   Правителството рекламира двете АЕЦ с огромни плакати из цялата страна. Но ядрените планове на Анкара се натъкват на съпротива, и то не само сред природозащитниците. Международната агенция по атомната енергия също е разтревожена, а и немалка част от хората в Турция са критично настроени към ядрената енергетика. Според едно допитване на „Грийнпийс\", малко след катастрофата във Фукушима близо 64% от анкетираните са били против ядрената енергия. Днес съпротивата срещу двата проекта се изразява предимно в местни протестни движения.", "date": "2017.11.09", "title": "Турски небивалици: \"Радиоактивният чай е много по-вкусен!\""}
{"url": "http://www.classa.bg/%D1%81%D0%B2%D1%8F%D1%82/item/374939-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D0%B8%D1%80%D0%B0%D0%BD", "text": "          Явно е, че се задава буря. Саудитска Арабия обвинява Иран, че води война срещу кралството - и възнамерява решително да се противопостави. Като „военен акт\" саудитското правителство окачествява балистичната ракета, насочена срещу Рияд, изстреляна през уикенда от йеменските бойци хути. Саудитците смятат, че отговорен за станалото е Иран. Те твърдят още, че Иран и Хизбула са им обявили негласна война и в Ливан. Заради това се стигнало до оставката на ливанският премиер Харири, който е близък до саудитския кралски двор. Някои медии в кралството вече се питат дали не е дошло времето за „голяма конфронтация срещу иранския режим\", която можела да започне с действия срещу хутите и Хизбула – две „маши на Иран в арабския свят\".   Тонът на разговорите между Саудитска Арабия и Иран напоследък значително се изостри. Напрежението нарасна още повече, откакто през последните дни саудитският престолонаследник Мохамед бин Салман разшири властта и правомощията си. Вътрешнополитически той действа с особена твърдост срещу всички, които се противопоставят срещу неговия курс на реформи, а външнополитически предявява претенции за лидерска роля в арабския свят.   След „нощта на дългите ножове\" от последния уикенд 32-годишният престолонаследник вече командва армията и полицията, националната гвардия и тайните служби – с други думи целия апарат за сигурност.    През последните две години той успя с умели действия да отстрани голям брой свои съперници, назначавайки ги на важни постове. Това се отнася най-вече до някои от младите принцове, които също като него са от поколението наследници на основателя на саудитската държава. По този начин бин Салман се обгради с кръг от лоялни хора, на които може да разчита. Този кръг символизира спешно необходимото обновяване на властта в Саудитска Арабия.     Мохамед бин Салман може да разчита и на подкрепа от страна на младата част от населението, което иска повече свободи и настоява за по-бързи промени в кралството. Тези млади хора посрещнаха с аплодисменти действията на бин Салман срещу заподозрени в корупция и злоупотреби принцове, министри и бизнесмени, които дълго време бяха смятани за недосегаеми. Младото поколение се надява старият обществен договор между династията Сауд и реакционното духовенство да бъде заменен с нов: между управляващите и обществото.   Тъкмо очакваните дивиденти от една бъдеща промяна биха гарантирали подкрепата на младите саудитци за реформаторския курс на престолонаследника. Само че неговата външна политика, която не е особено популярна, залага на карта този реформаторски курс. Защото от повече от две години Саудитска Арабия води скъпоструваща война в Йемен, а блокадата на Катар хвърли малката държавица в обятията на Иран.   Всъщност Мохамед бин Салман смята, че мисията му се състои не само в това да модернизира Саудитска Арабия, но и да намали влиянието на Иран. Макар и не без основание, той преследва тази втора цел почти маниакално. Защото „шиитският полумесец\" от Техеран през Багдад до Бейрут, който бе описан от йорданския крал Абдула преди повече от едно десетилетие, междувременно прерасна в цял шиитски коридор – от Иран чак до Средиземно море. Той преминава през земи, които в миналото са били владение на сунитските араби.    За своята офанзива в региона Иран се възползва от слабостта на арабските държави. Мохамед бин Салман иска сега да демонстрира сила и рискува да доведе съществуващата ескалация до война. Иран явно е подготвен за подобна война и вече започна да прави рокади в ръководството на своята армия. Все пак, на първо време е по-вероятно да се стигне до задочен конфликт, а не веднага до пряка военна конфронтация, защото Хизбула, който има думата в Ливан, събира нов боен опит в Сирия и продължава да разширява своя оръжеен арсенал. Тези два факта тревожат както Саудитска Арабия, така и Израел. Двете страни си сътрудничат тъкмо заради това, че враждуват с Иран.   Каквото и самочувствие да демонстрира снабдената с най-модерни американски оръжия Саудитска Арабия, нейните възможности за действие си остават ограничени: в Йемен военната сила на саудитската държава се оказа недостатъчна, за да прогони хутите; в Сирия Саудитска Арабия се предлага като партньор на руснаците, те обаче не желаят да се отказват от изпитаното вече партньорство с Иран; в Ирак пък саудитците просто не разполагат със средство, чрез което да неутрализират влиятелните шиитски милиции; а Ливан те на практика изоставиха в ръцете на Хизбула и Иран.   Показателен за слабостта на арабския свят е фактът, че и Саудитска Арабия – тази последна арабска регионална сила на практика е почти изчерпала възможностите си да оказва влияние над Иран. Затова и надеждите на Рияд са насочени към американския президент, който дойде на власт с обещанието да сложи юзди на Иран. В едно поне Тръмп не разочарова саудитския престолонаследник: той похвали действията на бин Салман срещу корумпираните принцове, министри и бизнесмени. Сега Рияд очаква и нещо повече от тази реторика.     Райнер Херман,", "date": "2017.11.09", "title": "Война между Саудитска Арабия и Иран?"}
{"url": "http://www.classa.bg/%D1%81%D0%B2%D1%8F%D1%82/item/374940-%D0%BD%D0%B0%D0%B9-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B0%D1%82%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D1%80%D1%83%D1%81%D0%BA%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "          Колкото и да е странно: Великата октомврийска социалистическа революция, както комунистите кръстиха преврата от есента на 1917, наистина се оказва велика, ако съдим по резултатите от нея. Тя действително преобърна света, по думите на Джон Рийд, и се превърна в може би най-важното събитие на 20 век. От нея, като от приказно яйце, се излюпиха многобройни ключови явления.   Историята не познава условното наклонение, но въпреки това си мисля, че без Октомврийската революция нямаше да има и Хитлер. Та нали в началото на 1930-те години Съветският съюз начело със Сталин не разреши на левите сили в Германия - комунисти и социалдемократи - да се обединят. А един от резултатите беше, че във войната срещу Хитлер Съветският съюз изгуби 40 милиона души.   Без Октомврийската революция не биха били възможни нито Мао Дзъдун, нито най-новата китайска история с чудовищната „културна революция\", с избиването на интелигенцията и с всичко последвало.   От друга страна, без Октомврийската революция трудно можем да си представим активното развитие на социалните институции на Запад и прехода от капитализма (такъв, какъвто го описва Маркс) към социална пазарна икономика и към едно общество, ако не на всеобщото благоденствие, то поне на цивилизованата демокрация. Всъщност, изгода от Октомврийската революция извлече именно Западът - защото се научи какво не бива да прави и съумя да представи достойна алтернатива на съветския тоталитаризъм.   Без Октомврийската революция нямаше да го има и днешното отровно огнище на международния тероризъм. Защото тероризмът на практика е наследство от безжалостната тактика на болшевиките да не подбират средствата за постигане на своите цели. Ярък и за съжаление заразителен пример в това отношение стана Куба с нейната най-прочута терористична икона - Че Гевара. На много места по света и до днес обожават този „професионален революционер\", породен тъкмо от руската революция. А това доказва, че в самата човешка природа е заложено семето на насилието в името на утопични цели.   По своите резултати Октомврийската революция беше колкото велика, толкова и неудачна. Вече стана дума за въздействието ѝ върху света, а на самата Русия тя не донесе нищо положително. Докато английската, френската и другите европейски революции, независимо от кръвта и ужасите, се превърнаха и в двигатели на прогреса, за народите в Русия Октомврийската революция се превърна в чудовищна трагедия, която няма аналог в световната история.    Ето защо, според мен, съвършено несъстоятелни са приказките, че разпадането на Съветския съюз било геополитическа катастрофа. В съветското литературознание често се използваха термините „въпреки\" и „благодарение на\". Ако приложим тази методика, за да опишем живота на народа в Съветския съюз, можем да кажем, че той оцеля и дори постигна сериозни успехи в науката и в културата въпреки Октомврийската революция и самото съществуване на СССР.   В СССР беше проведена страховита антиселекция на населението - унищожени бяха цели социални прослойки, от аристократите до селяните. Ние, руснаците, се превърнахме в случайни хора. Ние, руснаците, и до днес не можем да се измъкнем от помийната яма, в която ни навря Октомврийската революция, а в страната ни липсва всякаква политическа култура, да не говорим за политическа мъдрост.    Всичко това също е резултат от революцията. Тя ни върна обратно в пещерите, към архаичните представи за добро и зло. Вдъхна ни чувството за превъзходство над всички останали, просто защото ние сме ние. В началото тя като див звяр разкъса всички руски национални ценности, които Толстой така прецизно описва в главите за семейство Ростови. После с помощта на всички несправедливости раздуха пожара на световната революция, а накрая се хвърли в чудовищния национализъм на сталинската епоха, като заличи човешкото достойнство и потопи хората в страх, който управлява Русия и до днес.   Твърдят, че болшевиките победили, защото обещали мир и земя. Но всичко това е чиста демагогия. Вместо мир дойде братоубийствената Гражданска война, а вместо да раздаде земя, по време на колективизацията революцията унищожи най-доброто селячество.   Защитниците на революцията ще кажат: ликвидирана беше неграмотността, проведе се успешна индустриализация, победихме във Втората световна война... Само че борбата срещу неграмотността започна още преди болшевиките, индустриализацията беше в пълен ход още в началото на 20 век, а за жертвите във войната вече писах по-горе.   Но най-обидно е обстоятелството, че всъщност Октомврийска революция изобщо не е имало. Това беше просто успешен преврат. И както е при всеки преврат - събитията от есента на 1917 можеха да се случат, но можеха и да не се случат. Можеха просто да се размият, да се изпарят някъде в смрадливия въздух на Първата световна война. Да, Русия имаше нужда от революция - и тя се проведе през февруари 1917.    А болшевиките просто се възползваха от нейните слабости и я потопиха в кръв, терор и лъжи. После пък се включи машината на разстрелите и на безсрамната демагогия. Тази смесица от страшни беди продължи и по-нататък. И се усеща и до днес, макар и с различни нюанси. Не можеш да помириш терора и цивилизацията, културата и насилието, демагогията и разума. Днешните опити на руската власт да помири всичко и всички също се изградени върху демагогията и атавизма.   В Русия животът е такъв, че ако искаш да оцелееш, трябва да живееш с надежди. С вечните надежди за едно по-добро бъдеще. Така и днес се надяваме, че новите поколения ще превърнат тази надежда в реалност и един ден ще се събудим в нормален свят. Главата още дълго ще ни боли, но все някога ще си отворим очите.  ", "date": "2017.11.09", "title": "Най-чудовищната трагедия в руската история"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374941-%D1%86%D0%B5%D0%BB%D0%B5%D0%BD%D0%B0%D1%81%D0%BE%D1%87%D0%B5%D0%BD-%D0%B3%D0%B5%D0%BD%D0%BE%D1%86%D0%B8%D0%B4-%D0%B2%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BB%D0%B5%D0%BA%D1%83%D0%B2%D0%B0", "text": "Това заяви доц. д-р Здравка Тонева от БАН.   продължи доц. д-р Здравка Тонева.   Разходите за медицински изделия бяха извадени от реимбурсирания списък на НЗОК и бяха оставени за заплащане от самите пациенти, даде пример тя.   обясни доц. Тонева и добави, ", "date": "2017.11.09", "title": "ЦЕЛЕНАСОЧЕН ГЕНОЦИД: Всеки трети българин не може да се лекува"}
{"url": "http://www.classa.bg/%D1%81%D0%B2%D1%8F%D1%82/item/374936-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-%D1%82%D1%80%D1%8A%D0%BC%D0%BF-%D1%81-%D0%B0%D0%BC%D0%B5%D1%80%D0%B8%D0%BA%D0%B0", "text": "            Датата 8 ноември 2016 ще се запомни в историята на САЩ като деня на двете големи заблуди. До този ден социолозите, журналистите, а и членовете на Демократическата партия бяха убедени, че Хилари Клинтън ще бъде избрана за президент на страната, и че най-калната президентска кампания за последните 100 години ще приключи именно на този ден.   Две огромни заблуди. Доналд Тръмп беше избран за 45-ия президент на САЩ, а предизборната борба така и не спря: симпатизиращи на Тръмп медии, сред които новинарската телевизия Fox News, както и някои онлайн-портали с дясна насоченост продължават да клеймят Хилари Клинтън, сякаш тя управлява страната, а в същото време истинският президент обича да се показва на скроени по негов вкус мероприятия, които по нищо не се различават от предизборните му изяви отпреди 8 ноември 2016. Същинската политика, организирането на мнозинства и правенето на компромиси – т.е. онова, за което Доналд Тръмп всъщност е избран – са неща, по които той не си пада. По съответен начин изглежда и равносметката от първата му година като президент на САЩ.   По време на предизборната кампания, а и след това Тръмп например обещаваше, че ще отмени здравната реформа на Обама (Оbamacare), която осигури достъп на милиони американци до здравно осигуряване, за да я замени с „нещо много по-добро\". И до днес обаче съпартийците на Тръмп в Конгреса не успяват да се споразумеят за нов закон, който да замени Оbamacare.    Някои републикански сенатори се опасяват, че ако промените са твърде радикални, няма да бъдат преизбрани, други пък смятат предложенията за половинчати. След няколко неуспешни опита да се отмени здравната реформа на Обама, републиканците се примириха с факта, че ще трябва да я търпят поне още известно време. А президентът се задоволява с това да съкращава финансирането за Оbamacare, опитвайки се по този начин да провали икономически реформата.   Вторият „хит\" в предизборната кампания на Тръмп беше обещанието за „чудно хубава\" стена по границата с Мексико, която щяла да спре притока от \"bad hombres\" (лоши момчета) към САЩ. И сметката за тази прекрасна и непреодолима стена щели да платят самите мексиканци. Тръмп обещаваше, че само седмица след като поеме властта в началото на 2017 плановете за стената ще бъдат подписани. През август обаче „Вашингтон пост\" публикува протокол от един разговор между Тръмп и мексиканския президент Енрике Пеня Нието.    В него Тръмп признава, че знае за отказа на Мексико да плаща за строежа на стената и моли Пеня Нието да не споменава този факт, тъй като това щяло да му навреди пред американската общественост. А сумата от 1,5 млрд. долара, които са нужни, за да започне строежа на стената, още не са одобрени от Конгреса.     \"Drain the swamp\" - пресушаването на т.нар. вашингтонско блато - беше друго обещание на Тръмп. Също както и други кандидат-президенти преди него, Тръмп обичаше да се представя за човек, който не принадлежи към естаблишмънта, поради което е в състояние да измете натрупалите се в течение на десетилетия политически сплъстявания във Вашингтон.    В действителност Тръмп замени едни хора с други – разполагайки на ключови позиции във властта мултимилионери, бизнесмени и лобисти.   Обещанието, че ще стои настрана от предишния си бизнес, той изпълни като предаде управлението на империята „Тръмп\" в ръцете на своите синове. Той обаче не я повери на доверителен фонд, каквато беше обичайната практика в подобни случаи. А в хотела му „Тръмп интернешънъл\", открит два месеца преди да бъде избран за президент и намиращ се на един хвърлей място от Белия дом, и до днес нощуват представители на официални делегации, които се надяват по този начин да си осигурят по-благосклонно отношение от страна на президента.         Все пак би било голяма грешка да се смята, че досегашното управление на Тръмп представлява само сбор от политически провали. Сътрудничеството с Конгреса наистина би могло да е по-добро, а също така обещаното намаляване на данъци „за всички\" засега само се обсъжда и навярно ще се окаже подарък само за свръхбогаташите.    От друга страна обаче президентът има възможност да действа с помощта на т.нар. \"executive orders\" – т.е. декрети, които нямат ранга на закони, но са абсолютно задължителни за администрацията и нейните служители.   Предшествениците на Тръмп също ползваха подобни декрети, затова на Тръмп сега ще му е твърде лесно да отменя решенията на Барак Обама. Същевременно настоящият президент вече е издал и 50 собствени декрета, а целият този акционизъм правителството му се опитва да представи за решителни политически действия. Пак с декрети Тръмп се опитва да изпълни и друго свое основно обещание: ограничаването на имиграцията.    Само че наложените от него ограничения за граждани на определени държави бяха обявени за невалидни от различни съдии на федерално равнище.", "date": "2017.11.09", "title": "Какво прави Тръмп с Америка?"}
{"url": "http://www.classa.bg/%D1%81%D0%B2%D1%8F%D1%82/item/374937-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8,-%D0%B7%D0%B0%D1%89%D0%BE%D1%82%D0%BE%E2%80%A6", "text": "Източногерманците вече са по-добре, а най-щастливи в Германия са северняците, сочат резултатите от т.нар. \"Атлас на щастието\", който се изготвя всяка година. От него научаваме и причините за задоволството на германците.         Твърди се, че 7 е щастливо число - и именно за седми път в Германия бяха публикувани резултатите от ежегодното проучване \"Атлас на щастието\", което представя самооценката на германците за техния живот.     Авторите на изследването, което се изготвя по поръчка на Германските пощи, установяват, че в сравнение с данните от миналогодишното проучване, тази година източногерманците се чувстват по-щастливи: в скалата от нула до десет те постигат средна стойност от 6,89 пункта.      Западногерманците продължават да изпреварват източногерманците в тази класация, но се оказват по-малко щастливи, отколкото преди година: тяхното усещане за щастие е спаднало с 0,05 пункта до 7,11. Тоест, що се отнася до усещането за щастие, разликата между западните и източните германци постепенно се топи.   Средно за страната задоволството от живота достига 7,07 пункта от 10 възможни. Стойността е близка до тази от миналата година, когато беше регистрирано сериозно покачване на усещането за щастие. Експертите обясняват тези високи стойности с икономическото положение в Германия. Безработицата в страната е намаляла почти наполовина спрямо 2004 година, а благодарение на нарасналото заплащане германците могат да си позволят повече неща.   Както и през последните пет години, най-доволни са хората в северната германска провинция Шлезвиг-Холщайн. Изследователите отдават това и на географската близост на провинцията с Дания, където живеят едни от най-щастливите хора в Европа.   На второ и трето място в тази класация се нареждат Хамбург и Баден, а последна е източната провинция Саксония-Анхалт. Миналата година на последно място беше провинция Мекленбург-Предна Померания, която сега се изкачва с две места нагоре.     Тази година изследването отделя специално внимание на въпроса доколко социалният ангажимент и доброволческите дейности, свързани с опазването на природата, влияят на усещането за щастие. Резултатът: темата \"екология\" се оказва много важна за германците.    Почти всички анкетирани са посочили, че желаят повече зеленина и природа близо до дома си. Две трети от участниците в допитването смятат, че личният ангажимент в социалната сфера и в опазването на околната среда е много важен. Но само една пета от анкетираните извършват доброволчески дейности в тези две сфери.    При това и тук важи, че делата са по-важни от думите: проучването стига до извода, че хората, които се ангажират активно в тези области, са по-доволни от живота си.", "date": "2017.11.09", "title": "Германците са доволни, защото…"}
