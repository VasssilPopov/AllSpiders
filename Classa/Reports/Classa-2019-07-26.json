{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398267-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B5%D1%80%D0%BC%D0%BE%D0%BB%D0%B0%D0%B9,-%D0%B5%D1%80%D0%BC%D0%B8%D0%BF-%D0%B8-%D0%B5%D1%80%D0%BC%D0%BE%D0%BA%D1%80%D0%B0%D1%82-%D0%BD%D0%B8%D0%BA%D0%BE%D0%BC%D0%B8%D0%B4%D0%B8%D0%B9%D1%81%D0%BA%D0%B8", "text": "  Честният презвитер Ермолай и неговите състрадалци - свещеномъчениците Ермип и Ермократ, били иереи на светата Никомидийска църква. Те били остатък от онези 20 000 мъченици, изгорени в църквата от Максимиан, чиято памет се чества на 28 декември. Поради страх от езичниците тези трима Господни служители се криели на различни места, но щом някъде се появявал удобен случай, те поучавали езичниците на светата вяра и ги обръщали към Христа. Така свети Ермолай, като видял лекаря Пантелеймон, след боговдъхновена беседа го обърнал към Христа. А когато Пантелеймон бил задържан за мъчения от нечестивия император Максимиан и бил запитан, от кого се е научил на християнска вяра, светецът, като не бил в състояние да излъже, разкрил името на светия християнски презвитер Ермолай. И свети Ермолай, и неговите съслужители - Христовите раби Ермип и Ермократ, веднага били задържани и доведени в нечестивото съдилище.     На разпита те мъжествено изповядали Христа, истинския Бог, и похулили скверните идоли и техните поклонници; заради това, осъдени на смърт от мъчителите, те завършили живота си с посичане с меч. По-подробно за техните страдания се съобщава житието на свети великомъченик Пантелеймон, поместено при датата 27 юли. Жития на светиите, преведени на български език от църковно-славянския текст на Чети-минеите на св. Димитрий Ростовски Св. прпмчца Параскева Света преподобномъченица Параскева живяла в околностите на древния град Рим при управлението на император Антонин (римският император Антонин Пий, царувал от 138 до 161 г.). Тя била единствената дъщеря на родителите си и се упражнявала в изучаването на Свещеното Писание. Когато родителите й починали, тя раздала имуществото си на бедните, приела монашество и подражавайки на светите апостоли, започнала да обикаля и да проповядва за Христа, при което обърнала много езичници към истинската вяра. Затова иудеите я наклеветили пред императора, който заповядал да я заведат при него и след като тя не обърнала внимание нито на убеждаванията, нито на заплахите, и не пожелала да се отрече от Христа, заповядал първо да надянат на главата й нажежен шлем, а след това да я хвърлят в меден котел, напълнен със силно кипящо масло и катран, но светата по чудесен начин останала невредима от всичко това и като извършила чудо*, обърнала към вярата в Христа император Антонин и тези, които били с него. Пусната след това на свобода, света Параскева се отправила от Рим към други градове и навсякъде проповядвала за Христа. Като пристигнала в един град, в който царувал някой си Асклипий, тя била заведена при него. Като се убедил, че тя няма да промени мислите си, царят заповядал да я отведат извън града при една живееща в пещера и хвърляща всички в ужас огромна змия, за да я погуби, но тя направила кръстен знак и от това змията се разкъсала на две части. След това Асклипий и тези, които били с него, повярвали в Христа. Пусната отново, светицата започнала да обикаля по всички градове и страни и да проповядва Христовата вяра. Като пристигнала в един град, в който царувал друг цар на име Тарасий, тя била заведена при него на съд и започнала да проповядва за Христа. Тогава той я подложил на многобройни и жестоки мъчения, но като не можал да я застави да се отрече от Христа, заповядал да отсекат с меч честната й глава**. * В синаксара на Никодим, където повестта за преподобномъченица Параскева е изложена подробно, за това чудо се казва следното. Хвърлена в котел с кипящо масло и катран и останала невредима, светицата нарочно опръскала с капки от нажежената течност очите на любопитния император Антонин и го ослепила, а после по негова молба му възвърнала загубеното зрение. ** Годината на смъртта на света мъченица Параскева е неизвестна. Поклонникът Антоний видял мощите й в Константинопол през 1200 година, а църквата й съществува там и досега. Тя се намира на лявата страна на Златния Рог в местността Хаскьой.  ", "date": "2019.07.26", "title": "Св. свещеномъченици Ермолай, Ермип и Ермократ Никомидийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398268-26-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "811 г. - В Битката при Върбишкия проход българският кан Крум разгромява войската на византийския император Никифор I, а самият император е убит.     1529 г. - Испанският конкистадор Франсиско Писаро получава заповед от краля да открие и завоюва Перу за испанската корона.     1730 г. - Императрицата на Русия Анна подписва указ за изливането на най-голямата камбана в света - Царь Колокол.   1788 г. - Британските колонисти в Австралия основават Сидни.   1788 г. - Ню Йорк ратифицира новата конституция и става 11-ият щат на САЩ.   1803 г. - Във Великобритания е открита първата железопътна линия.   1847 г. - Либерия става първата африканска колония, придобила независимост.   1887 г. - Полският евреин Людвик Заменхоф публикува книгата си Международен език, която е първият учебник по изучаване на създадения от него език есперанто.   1908 г. - В САЩ е създадено Бюро за разузнаване, което през 1935 г. е преименувано във ФБР.   1909 г. - Открита е железопътната линия Радомир-Кюстендил (87 км).   1924 г. - Обявена е обща амнистия за участниците в юнските и септемврийските събития през 1923 г.   1926 г. - Учредява се Пловдивски Спортклуб   1940 г. - В Залцбург Адолф Хитлер и Йоахим фон Рибентроп започват преговори последователно с румънския и българския премиер за уговаряне връщането на Южна Добруджа на България.   1945 г. - В Потсдам, Германия, е обявена Потсдамската декларация.   1947 г. - Народна република България отправя официална молба към ООН за членство в организацията.   1947 г. - Американският президент Хари Труман подписва Закона за национална сигурност, с който се създава Централно разузнавателно управление (ЦРУ).   1956 г. - След като Световната банка отказва да финансира строежа на Асуанската язовирна стена египетският президент Гамал Абдел Насър обявява национализация на Суецкия канал, с което предизвиква международно недоволство.   1963 г. - При земетресение в Скопие, Югославия загиват 1100 души.   1965 г. - Обявена е независимостта на държавата Малдиви.   1971 г. - Програма Аполо: Започва пилотираната мисия Аполо 15 - четвъртата мисия кацнала на Луната, при която за първи път е използван Лунар Роувър и за пръв път е изследвана лунната повърхност извън лунно море.   1989 г. - Федералният съд на САЩ подвежда под отговорност студента Робърт Морис за разпространяване на първия компютърен червей по интернет.   1994 г. - Естония и Русия се споразумяват, че руските войски ще напуснат Естония.     1995 г. - В Брюксел е подписана конвенцията за създаване на Европейската полицейска агенция Европол.  ", "date": "2019.07.26", "title": "26 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398269-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D1%81%D1%87%D1%83%D0%BF%D0%B5%D0%BD%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82", "text": "Марин Л. Царев* се събуди с гадно усещане в стомаха и устата. Все едно беше преял, обаче с л****та на местната власт. Беше му кипнало – предната вечер беше обикалял 53 минути из своя и съседните два квартала в търсене на място за паркиране. Не беше за пръв път, но беше за последен, каза си още тогава Марин помежду мърмореното и пикантните ругатни. Живееше в един презастроен квартал на една презастроена столица на една препълнена с автомобили държава. Време беше да се вземат мерки, а единственото, което му беше дошло на ум, беше да протестира.  Заспа със заканваща се усмивка заради тази мисъл – как ще направи Facebook събитие, ще намери съмишленици и групово ще поискат повече паркоместа. Началото беше районното кметство, краят – Министерски съвет или парламента, кой знаеше колко хора ще го подкрепят… И слоган беше измислил - „Паркоместа или смърт!”. При толкова краен избор всички щяха да се съгласят с паркоместата, нали? Със свободата беше проработило, макар и с няколко години закъснение. Вечерните бурни планове за революция обаче постепенно започнаха да утихват с всяка минута от сутринта, която Марин прекарваше буден. Той имаше опит в протестирането. Беше протестирал срещу цените на тока, а след това и срещу правителството. Бе „танцувал” с няколко хиляди други в защита на ДАНС, последвано от участие в протеста и срещу друго правителство. Беше се присъединявал в шествие на таксиметрови шофьори, бибиткащи по булевардите срещу нов данък, нищо че самият той в такси не се беше качвал от 15 години. И с полицаите беше стоял „на кафе и цигари”. Ако утре проститутките от Околовръстното излязат на протест с искане на легализация на занаята и по-добри условия на труд (стойте вие цял ден на 30+ градусова жега), беше готов да иде да протестира и с тях, нищо че никой никога не му беше давал пари за секс и едва ли това щеше да се случи някога. Марин Л. Царев  дълго време вярваше в силата на протеста като начин да заявиш гражданската си позиция. Това обаче го беше научило на твърде много неща за протестирането в България. Първо, той знаеше, че то трябваше да е масово, както го учеше неговият задокеански адаш**. Никой няма да обърне внимание на сам човек с плакат „Паркоместа или смърт!”. Нито на 20, или 50, или дори 200. За „Хората, от които зависи” скандиранията са като бръмченето на муха в летен ден. Дразни те, ама не е комар, че да се косиш толкова. Истинските промени се случваха от Големите протести  – онези с по няколко десетки хиляди, които заливаха булеварди и площади. Те сваляха правителства, те променяха режими, те носеха резултат. Но колкото по-голям ставаше протеста, толкова по-прости и общи трябваше да са исканията. А паркометата, които Марин искаше, не бяха такива. Второ, той знаеше, че целта всъщност беше да стигнеш до новините. Протестите се правят не за „Хората, от които зависи”, а за „Онези, които гледат/слушат/четат”.  Недоволните винаги знаят, че са малко и искат вижданията им да се разпространят, а това става с камери и микрофони. Ето от това се плашат „Хората, от които зависи”. Тъй че часът на протеста трябва да е добре премерен – по възможност с достатъчно време преди следващата емисия, за да има време за монтаж. Няма ли кой да те снима, няма смисъл да почваш. Трето, винаги ще се намери партия, която да „припознае” протеста. А имаше ли замесена партия, цялата кауза беше застрашена. Дори да споделяха недоволството от дадено управленско решение, много хора страняха от протестите срещу него, когато беше замесена политическа сила, защото не искаха да бъдат обвързвани с нея. Бягаха и така важните репортери, тъй като явният партиен протест не беше добре дошъл в ефира (макар да зависеше от редакционната политика и отговора на въпроса \"с кои сме\"). Четвърто, винаги ще се намери някой за контрапротест (особено ако в протеста е замесена партия). В това Царев беше повече от сигурен. Неведнъж беше ставал свидетел как 15 минути след необявен протест вече са събрани поне десетина души с плакати с не по-малко гръмки послания. Сякаш са чакали в някое мазе червената лампа за тревога да светне и командирите им да ги пратят да бранят нечии интереси. Марин бе чувал, че за такива неща се плаща, но за толкова много протестен опит така и не го бяха оферирали. Сигурно подържаната брада и фактът, че не си бръснеше главата, автоматично го слагаха в единия лагер. Пето, и контрапротестът е за новините, а не за „Хората, от които зависи”.  При това, беше си отбелязал Царев, работеше. И двете страни използваха простички послания: „Тоя е боклук!”, „Онзи е продажник!”, „X e бухалка”, „Y e наложница на олигархията” и пр. Това вървеше в новините, а и по-лесно се скандираше. Контрапротестите винаги бяха така простичко замислени, че просто да пренасочат вниманието към някой друг. Получаваше се едно размиване и на онези, до които посланието трябваше да стигне, в един момент им ставаше все едно – „Оставете ги тези да се карат, всичките работят за някого”, казваха си те и продължаваха да си живеят без паркоместа. Или каквото там трябваше да се оправя. И не на последно място бяха социалните мрежи. Царев, който часове по-рано беше фантазирал Facebook групи с хиляди участници и трендващи хаштагове, сега осъзна колко ги мрази. Знаеше, че там не само се изсипваше повечето помия преди или след протеста (и от двете страни), но се хабеше и нужната енергия, за да стане един протест „голям”. Дори когато хората споделяха недоволството на онези, за които гледаха или четяха в новините, просто им стигаше да споделят коментара си по темата в личния си профил или най-много в някоя група. Това притъпяваше тяхното лично недоволство без значение дали изобщо имаше някаква полза от това, че някакви 100-200 души ще видят статуса им. Статуси и коментари не влизат в новините, знаеше Марин. Вторачил се в огледалото с пастата за зъби в едната ръка и с четката в другата, той осъзна, че протестите у нас вече не работят. Някой, някак беше намерил начин да ги счупи.  Замисли се кой е този някой – партиите, които се опитаха да превърнат тази проява на гражданска позиция в основа за своята опозиционна дейност; Марк Зукърбърг, който създаде сайт за сваляне на момичета, без да обмисли политическите последствия (от сайта, не от свалките); тези прословути олигарси, които решаваха своите собствени борби за власт и влияние с помощта на човешки пешки и телевизионни камери; или всички онези, които безучастно гледаха несправедливостите и не правеха нищо повече от това да напишат един статус или да натиснат Like… Може би всички те накуп. Царев остави четката и пастата, облече се и излезе за работа. Отказа се да протестира, отказа се и да взима колата си днес, за да не й търси паркомясто довечера. Щеше да пътува с градския транспорт. Може би щеше да опита нещо различно – може би на следващите местни избори щеше да гласува за онзи, който му обещае повече паркоместа. Но дотогава, поне в този ден, щеше да си стои така, с неизмити зъби. За да не го оставя л******я вкус на недоволството и да му напомня, че не е отишъл да протестира.  ", "date": "2019.07.26", "title": "Лицето на счупения протест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398270-%D0%BC%D0%BE%D1%80%D1%81%D0%BA%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD-%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D0%BB%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Предложението на Великобритания от тази седмица за създаване на европейска военноморска коалиция, която да осигури сигурност за търговски кораби в жизненоважния Ормузки пролив, може да е изтълкува като опит да се съхрани умиращата вече ядрена сделка с Иран, но същевременно да се отбият опитите на Техеран да изнудва Европа за облекчаване на санкциите чрез морско пиратство. Според някои експерти предложението на Лондон може да се разглежда отчасти като укор към администрацията на американския президент Доналд Тръмп.  Вече бившият външен министър на страната Джереми Хънт подчерта дебело, че европейската военноморска коалиция няма да бъде част от американската кампания за налагане на максимален натиск върху Иран, включващ разполагането на военни кораби, войски и самолети за региона.     Мисията \"няма да бъде част от политиката на САЩ за максимален натиск върху Иран, защото ние оставаме ангажирани с запазването на ядреното споразумение в Иран\", заяви Хънт пред Камарата на общините в понеделник, дни след като Иран конфискува кораба Стена Имперо, собственост на британска компания, в Ормузкия пролив. Предложението изглежда има мотор, както в правителството на Великобритания, така и сред европейските съюзници. Но все още не е ясно дали възходът на новия премиер Борис Джонсън, който изглежда желае да засили връзките със САЩ и президента Тръмп, ще продължи тези усилия, или ще ги отхвърли. Все пак Хънт и министърът на отбраната Пени Мордант официално подадоха оставка в сряда. В четвъртък новото британско правителство заяви, че засега военните кораби на Кралския флот ще придружават всички плавателни съдове, плаващи под британски флаг, в региона. Първата такава мисия беше проведена в сряда през нощта. Новият министър на отбраната на САЩ Марк Еспер вече малко или много омаловажи усилията за такова паневропейско морско обединение, определяйки го като нещо допълващо вече съществуващите усилия за охрана, а не като решителен и основен фактор. Ако въобще бъде реализирано.  По думите му повечето държави, чийто кораби преминават през пролива, така или иначе имат интерес от нещо подобно и би трябвало да осигурят струпването на някакви сили в региона, които да осигурят сигурността им и да блокират всяко провокативно поведение. \"Дали правим това като една голяма група или като повече по-малки групи, мисля, че докато има допълнения, ще има ясно координиране\", коментира Еспер. Думите на Еспер допълнително засилват усещането, че САЩ вече не желае да се грижи за сигурността на други държави. Това кара Великобритания да се обърне към Европа за осъществяването на идеята за подсигуряване на морската търговия в региона на Персийския залив. Въпросът е, че предложената морска коалиция е изправена пред много несигурност и няколко важни проблема, които трябва да намерят своето решение. Досега предложението на Великобритания получи предпазлив, но обещаващ отговор сред европейските държави.  Франция, Италия и Дания заявиха, че са подкрепят идеята, а се знае, че тя е била представена и пред правителствата на Германия и Испания, макар засега Берлин да изключва изпращането на свои кораби като част от мисията. Идеята получава далеч по-топло посрещане отколкото плановете на САЩ за подсигуряване на региона, които целят преди всичко засилване на натиска над Техеран в икономически и политически план. Засега правителствата на страните от ЕС (включително Великобритания) предпочитат да се дистанцират от тези усилия на Белия дом и вместо това да се придържат към условията на ядрената сделка с Иран от 2015 г. като начин за деескалация на напрежението в региона. Затова и действията на Лондон могат да бъдат разгледани като политическо изявление, подкрепено от европейските му съюзници. \"Великобритания се придържа към ядрената сделка с Иран, но също така демонстрира готовност за действия, когато става въпрос за сигурността на танкерите си\", коментира Уасър, анализатор от Rand Corp. Тези стремежи за коалиция, която да се справи с опасностите пред морската търговия в региона на Ормузкия проток обаче поставят два големи въпроса:  Имат ли Обединеното кралство и Европа необходимите за целта кораби и ще имат ли политическата воля да ги изпратят до бреговете на Иран, въпреки разпалените предупрежденията от страна на Техеран? Преди всичко подобна операция ще е изключително скъпо и изискващо начинание, което ще погълне много ресурси. Това означава, че страните, които ще се включат, ще трябва да изпратят достатъчно количество бойни кораби, които да могат да придружават търговските съдове и петролните танкери в пътуванията им през пролива. Засега още не е ясно как точно стратезите в Лондон си представят, че ще изглежда тази операция. Според военноморските експерти тя няма да се вписва в типичните конвоиращи мисии от Втората световна война, нито ще повтаря охранителните мисии по време на \"танкеровата война\" между Иран и Ирак от 80-те. Причината за това е, че Лондон няма средствата да ги повтори. \"Въпросът е: Какво искате да правите там? Нямате средства да повторите операцията от 80-те\", коментира Джеръми Щьос, експерт по европейски военноморски сили в Института за политика на сигурността към университета в Кил. Някога могъщият британски кралски флот със сигурност няма достатъчно бойни кораби, които да се справят самостоятелно със задачата.  В момента флотът му от фрегати и разрушители се е свил до по-малко от 20 кораба, повечето от които са в ремонт или са заети с други мисии. Единствената британска фрегата в Ормузския проток, HMS Montrose, сама по себе си не беше в състояние да предотврати завземането на Стена Имперо. Това прави участието на други европейски държави в тази мисия жизненоважно. Тук идва и другият проблем - повечето държави в Европа имат дори още по-малко бойни кораби на разположение. А когато става въпрос за такъв дългосрочен ангажимент за придружаване на търговския поток от преминаващи през протока танкери, това е важен момент. Иначе казано - това ще изисква сериозно съсредоточаване на политическа воля и ресурси. Ако Великобритания и партньорите й успеят да съберат достатъчно бойни съдове, те вероятно ще успеят да се справят със задачата. Макар и в по-малък мащаб, такова нещо вече е правено около противодействието на пиратството във водите около Сомалия. Някои европейски държави имат опит и във водите в близост до Арабско море, където корабите им извършват лов на пирати и охрана на доставките с хуманитарна помощ. Тук обаче се появява другият проблем - политическата воля за действие. От една страна, тази операция няма да е с толкова нисък риск, колкото обикновения лов на пирати.  Техеран не пести предупрежденията, че всяко подобно действие ще се изтълкува като враждебно и насочено срещу интересите на Иран. Допълнително с това правителствата от ЕС засега поне се разграничават от кампанията на САЩ за натиск върху персийската държава. А въпреки коментарите на Джерами Хънт, че планираната коалиция няма да има общо с американските действия по отношение на Иран, самите иранци може и да не видят разликата. Резултатът от това вероятно ще е още по-голямо отдалечаване от разпадащата се вече ядрена сделка. Нещо повече - на фона на сравнително хладните отношения между Великобритания и ЕС покрай Брекзит, някои европейски правителства поставят под съмнение самата опасност за морската търговия като цяло. Обтягането на напрежението в региона до голяма степен се затегна покрай задържането на иранския петролен танкер Грейс 1 от британските кралски морски пехотинци във водите край Гибралтар. На това Иран отговори с един неуспешен опит за задържане на британски танкер, а след това и със залавянето на друг британски танкер - Стена Имперо. Така някои противници на коалицията поставят под съмнение доколко цялата ситуация не е игра на власт между Лондон и Техеран. Разбира се, проблемите със сигурността на корабите в Ормузкия пролив далеч не приключват с отношенията между Обединеното кралство и Иран, тъй като в последните месеци няколко морски съда бяха потопени.  Иран използва идеята за опасността за морската търговия като лост за влияние, който да им послужи в преговорите с европейските държави за отмяна на част от икономическите санкции, подобно на действията им по обогатяване на уран в разрез с договореностите от споразумението от 2015 г. Великобритания е една от най-засегнатите държави от тези действия. Предвид негласната позиция на САЩ в стилистиката на \"всеки да се оправя сам със сигурността на корабите си\" е необходимо на Лондон за изкове коалиция, която да реши проблема. В допълнение към това страната иска да възвърне по-независимата си и по-значима роля на глобалната сцена, а морската коалиция е част от подновения стремеж на Обединеното кралство да възвърне лидерската си позиция в подсигуряването на сигурността на Персийския залив. Ако иска това да се случи обаче, правителството в Лондон ще трябва да бъде особено убедително, за да си осигури необходимите реални партньори.  ", "date": "2019.07.26", "title": "Морска коалиция срещу Иран - ще се справи ли Великобритания?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398271-%D0%BC%D0%B8%D0%BB%D0%B8%D1%86%D0%B8%D0%BE%D0%BD%D0%B5%D1%80%D1%8A%D1%82-%D0%B3%D0%B5%D1%88%D0%B5%D0%B2-%D0%BD%D0%B5-%D0%B5-%D0%BC%D1%8E%D1%80%D0%B5-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B8-%D0%B3%D0%BE-%D0%B5-%D0%B8%D0%B7%D0%B1%D1%80%D0%B0%D0%BB,-%D0%BA%D0%B0%D0%BA%D1%82%D0%BE-%D0%B8%D0%B7%D0%B1%D1%80%D0%B0-%D0%BA%D0%BE%D1%88%D0%BB%D1%83%D0%BA%D0%BE%D0%B2", "text": "За възгледите и на един кандидат-главен прокурор и \"враговете\", в които се е прицелил     Зам.-главният прокурор Иван Гешев, единодушен кандидат на прокурорската колегия за главен прокурор, в пространно интервю за БНТ успя да предизвика бурни реакции. Той изглежда толкова неадекватен за този пост, че мнозина го смятат за мюре, кандидат, издигнат колкото да обере недоволството и след него да пробутат друга кандидатура, която стреснатото общество ще приеме без особени възражения. Дали?… Гешев ще си го изберат безсрамно пред очите на цялото общество. Защото вече си го е избрал Бойко Борисов. „Ти си го избра” – така каза на Борисов един бивш градски прокурор на София за избора на Цацаров. Сега Борисов си е избрал Гешев, той е единствен кандидат за поста.    Така мислеха и за Кошлуков – неадекватен, скандален, как може да го изберат за шеф на БНТ? Но го избраха. Избраха го други неадекватни, преди това спуснати в СЕМ (и сега спуснаха там още една, още по-неадекватна). Както беше скандално неадекватен Данаил Кирилов, но стана министър на правосъдието. И, ето – въпросният министър на правосъдието Данаил Кирилов обяви, че няма да предлага друга кандидатура за главен прокурор (каквото право има по закон). Остава предложението на прокурорската колегия – Иван Гешев – подписано единодушно от всичките й 11 членове. Единствен кандидат. Въпросът с избора на главен прокурор е по-сложен от избор на шеф на БНТ, защото трябва да събере Повечето от членовете са партийни кандидатури, послушни и надеждни. Други са податливи на натиск с моркова и тоягата. Остава да гадаем дали малцината членове на Висшия съдебен съвет, които не са под контрол, ще могат да се преборят за друга кандидатура. Но това е малко вероятно. Бавно, като астероид с постоянна скорост, Иван Гешев се приближава към поста. И към очакваната след това катастрофа. Защото той се изказва толкова недодялано и без задръжки, че ще влезе в остър и постоянен конфликт и с медии, и с политици. Гешев раздава обвинения, подобно на Цветанов като вътрешен министър, за което данъкоплатците ще плащат обезщетения след време. Каквито още изплащат по повод акциите на Цветанов отпреди години.  Гешев демонстрира особени възгледи, каквито само един милиционер, завършил школата в Симеоново, може да има. Той заяви като свои врагове адвокати, някои медии и част от политическия спектър. В школата в Симеоново, наречена сега с гръмкото име „академия”, бъдещите милиционери са учили и право, преподавали са им юристи и от университета. Но дипломата по право от Симеоново няма същата стойност и всички възпитаници там до сега го доказват. Ето какво казва Иван Гешев в интервюто си пред БНТ:   „Моята работа е да ги арестувам, нейната работа е да ги спасява Естествено е, че тя няма интерес от една работеща прокуратура” – така той посочва адвокат Ина Лулчева, като защитничка на престъпници (виж  ). За Гешев вероятно адвокатската професия е част от престъпността и обвинените нямат право на защита. Типично милиционерски възглед. Ако попитат Лулчева, или който и да е адвокат, всички те имат остра нужда от работеща прокуратура. Защото маса техни клиенти са ограбени, измамени, парите са им откраднати в схеми или директно от банка, или техни похитители се разхождат на свобода, именно защото няма работеща прокуратура. „…Представете си какво щеше да се изсипе върху мен, ако аз коментирам избор на шеф на адвокатурата” – тези думи на Гешев показват същото дебелашко милиционерско отношение. Все едно никой няма право да коментира кандидатурата му, това си е тяхна прокурорска работа, той е посочен от своите. Сравнението с избор на шеф на адвокатурата е нахално – главен прокурор е пост на държавен обвинител, от значение за цялото общество, с огромни правомощия. Един шеф на адвокатурата няма никаква власт в обществото, нито е обвинител, нито може да нарежда арести или да внася обвинения. Гешев директно отправя и заплахи към Христо Иванов, бивш правосъден министър и лидер на партията „Да България”: „Той трябва да внимава, когато употребява, не да внимава, по така, предвид това, което казах, по-внимателно да употребява тези термини. Иначе, кръгът около него мога да определя като болшевишки по методи, защото те са специалисти по компромати, компроматна война, активни мероприятия. Казват, че са демократи по убеждения, въпреки че аз се съмнявам – те са част от българската номенклатура преди 1989 година. Едва ли имаше хора много, които можеха да учат в Лондон.” За справка – Христо Иванов е бил на 15 години, когато идва 10 ноември 1989 г. и не е учил в Лондон, нито произхожда от тогавашната номенклатура – баща му е инженер, майка му е редактор в издателство и една от малцината учредители на неформални дисидентски организации по времето на Живков. Въпросът опира до това, че един главен прокурор (макар и още зам.-главен) не може така свободно да ръси неверни факти и квалификации пред медии. Още по-малко да отправя заплахи. Иван Гешев изтъква специално Христо Иванов, но очертава и     по-широк кръг на своите врагове: „…На първо място това е политическият кръг и свързаните с него медии и олигарси, гравитиращи около подсъдимия Прокопиев. Това е най-сериозната сила с най-сериозен интерес да няма избор на лице извън от тези, които са предпочитани от него и от кръга, който го обслужва. На следващо място са олигарсите и емблематични лица на прехода, които в момента са в ареста или им предстои да влязат в ареста. Нормално е всички те да… На трето място това са мутри, държавни служители и какви ли не още престъпници, осъдени или обвиняеми.” Думите на Гешев са като извадени от вестниците на Пеевски за кръга Прокопиев и олигарсите. Така Гешев се заявява безапелационно като част от кръга Пеевски-Борисов-Цацаров. Те тримата в синхрон говорят против същия кръг. Под олигарси не се разбира Пеевски, Златев, Домусчиев, Петя Славова, Гергов и др. Враговете са едни лоши олигарси, непослушни или още неподчинени на премиера-слънце. Едните олигарси необезпокоявано яхат държавата, взимат държавни поръчки и остават недосегаеми за прокуратурата, а другите трябва „да се ударят”, „да се опраскат” и т. н. Държавен рекет, чрез институциите. И особено чрез съмнителни прокурорски обвинения. Защото доверието в прокуратурата е на дъното, най-ниско сред държавните институции. Но Гешев твърди, че сегашната прокуратура и главен прокурор са „безспорно” най-успешните до момента.     „А по отношение на г-н Борисов, не споделям виждането на, да ги наречем десните екстремисти, че законодателната, изпълнителната и съдебната власт трябва да са разделени. Принципът на разделение на властите е една част от монетата, а другата част от монетата е взаимодействието в рамките на конституционните правомощия между отделните власти. …Нали не мислите, че всичките акции, които се случиха в момента, са само и единствено плод на прокуратурата. Това е работа и на колегите от МВР, и на колегите на ДАНС…” Мнозина веднага скочиха, че Гешев е против разделението на властите, което по неговите думи са „виждания на десни екстремисти”. Всъщност то е залегнало в конституцията, която един кандидат-главен прокурор трябва да познава. Може да се е изказал непремислено, но така няма право да говори главен прокурор или прокурор въобще. Начинът, по който мисли и говори Гешев, издава, че обществото ще има по-големи проблеми с него, отколкото с избирателните акции на Цацаров или Цветанов. Според него „прокуратурата в момента е в най-добрата си кондиция от който и да е предишен мандат” и това е признато от Европейската комисия. „Не може да се отрече нещо, което съществува, колкото и старания да полагат г-н Христо Иванов и кръгът около него, подсъдими, медии, сайтове и какво ли още не”, обяснява Гешев. Да се хвалиш, при положение че България е най-корумпираната страна в ЕС и години наред не стихват критиките срещу съдебната система, и че няма ефективно противодействие на корупцията, е или лицемерие, или самозаблуда. И в двата случая е недопустимо за главен прокурор. Впрочем, работата на прокуратурата е да внесе годни обвинения с доказателства, а не да влачи с години пропагандни процеси за пред медиите. И основната вина за нивото на корупция е именно прокуратурата. Специален коментар заслужават обясненията на Гешев за изтеклите данни от НАП и обвиненията, които изсипа срещу компютърна фирма, че се занимавала с „киберрекет”. Приказките му са особено комични, защото едва ли разбира за какво приказва. Сигурно едно бутафорно „киберченге” от ГДБОП му го е казал, но не му е обяснил какво значи, защото и той самият не знае, гледал е някой филм. Щеше да бъде смешно, ако не е тъжно. За пръв път пред Висшия съдебен съвет се събра множество да протестира срещу избора на Гешев. Досега не се случвало за друг главен прокурор. В гражданският и медийният натиск е надеждата да се спре този избор.  ", "date": "2019.07.26", "title": "Милиционерът Гешев не е мюре. Борисов си го е избрал, както избра Кошлуков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398272-%D0%BE%D1%89%D0%B5-%D0%BF%D0%BE-%D1%82%D0%B5%D0%BC%D0%B0%D1%82%D0%B0-%D1%81%D0%BB%D0%BE%D0%BD-%D0%B2-%D1%81%D1%82%D1%8A%D0%BA%D0%BB%D0%B0%D1%80%D1%81%D0%BA%D0%B8-%D0%BC%D0%B0%D0%B3%D0%B0%D0%B7%D0%B8%D0%BD", "text": "В моя статия от 15 т. м. в „Поглед.инфо“ определих поведението на Корнелия Нинова на среща с актива на варненската организация на БСП като на „слон в стъкларски магазин“. На тази среща тя обяви, че Изпълнителното бюро на Националния съвет сваля доверието си от председателя на варненските социалисти и го отстранява от поста му, назначавайки друг на неговото място. Нинова представи като аргументи за решението оплаквания на социалисти до нея и Националния съвет, в които се настоявало за решителната й намеса за премахване „безобразията“ във Варна. Лоши били резултатите на последните местни избори, съветниците от БСП гласували заедно с ГЕРБ, партийната субсидия не достигала до районните съвети, в състава на организацията имало много „мъртви души“, за да се увеличава изкуствено и нечестно броя на партийните членове и, съответно, да се искат по-високи квоти за ръководните органи. И още няколко неща от този род. Самият Гуцанов искал да остане председател до края на живота си и с цената на всичко си осигурявал необходимите гласове на конференциите. Тя се сетила за оплакванията три месеца преди изборите –още повече че по тях вече е имало становище на Общопартийната контролна комисия. Припомням тези нейни „факти“, които вече изредих във въпросната ми статия, понеже в предаване по една телевизия Нинова отвори дума за този случай и повтори казанато от нея на въпросната среща. Макар че там е била изцяло опровергана. Няколко дена по-късно общински съветници от БСП са показали на Кирил Добрев извадки от протоколи от заседания на Общинския съвет, от които се видяло как те гласуват по важни въпроси. Пред телевизията Нинова и Добрев говорят настъпателно и със самочувствие, но пред съпатрийците си във Варна се гънат, пелтечат, мъчат се да кажат нещо разумно, но повече от лъжата, че има решение на Изпълнителното бюро и че то било съгласувано с Обощпартийната контролна комисия, не измислят. Ако имаше такова решение, взето официално и с кворум, тя щеше да го покаже поне на този, за когото то се отнася. Или поне препис от него. На последното заседание на конгреса на БСП, когато аргументираше оттеглянето на подадената от самата нея оставка, Нинова предупреди опонентите си, сякаш е собственичка, че БСП не се продавала. БСП няма как да се продаде, но може да се разруши и страшното е, че разрушението й е започнало и дори доста е напреднало. Само че Нинова го нарича „промяна“. И се хвали с тази промяна. Промяната „а ла Нинова“ е оттеглянето на оставката, която тя даде като знак, че поема лична отговорност пред партията за поражението на изборите за Европарламент. Както и да обяснява комичната си постъпката, каквито и морални принципи да изтъква за свое оправдание, това бе позорен акт, проява на слабост и безпринципност и управленска немощ. Така Нинова постави на изпитание членовете и симпатизантите на партията, разколеба ги силно. От друга страна обаче, оттеглянето на оставката е част от поредицата нелогични ходове, които тя прави като председател на БСП. Действията й са волунтаристични, необмислени и, най-важното, несъобразени със същността на партията, с нейната нагласа, традиции и демократичност. Тя не позволява никому да се разпорежда с нея, да си играе с членската й маса, да обещава, а да не изпълнява. А това именно върши Нинова. Тя наложи промяна в Устава на БСП, макар сама да не го е чела и да не го познава. Че не го е чела и не го познава, показа отношението й към варненската партийна организация. Но на нея не й е необходимо да го чете, защото очевидно не желае да го спазва. Ако го спазваше, нямаше да обявява, че е прието решение без наличие на кворум, протокол и основание според член на Устава. Нейният устав е „свалям доверието“ и толкова. Нинова наложи председателят да се избира пряко от цялата членска маса, за да се постави над конгреса, който според същия този устав и принципите на партийното строителство е най-висшият ръководен орган. Тя въведе мандатност дори за народните представители, както и за председателите на общинските съвети, за да се освободи от хора, които са й неприятни и знае, че няма да й позволяват „да си разиграва коня“. Амбицията й е да започне от начало – все едно че нищо не е имало преди. Затова и най-напред премахна обръщението „другарки и другари“, защото то е една от най-здравите крепители на традицията. Това е нейната „промяна“, с която толкова се гордее. Но промяна в политиката и поведението на партията изобщо няма. Защото няма истински обмислена програма. „Визия за България“ е хаотичен сбор от мерки, които не са свързани с една обща цел за реална промяна на обществото и социално икономическата система. Никакви идеологически принципи не ръководят партията и нейното висше ръководство в политическата й дейност в Народното събрание и извън него. Дори открито се проявяват антикомунистически забежки, които говорят за скъсване с традициите на партията, за фактически отказ от историята й. Сега са тръгнали по общините, за да видят какви са техните проблеми. Три месеца преди изборите за места власт Нинова се сети, че в общините има огромни проблеми и напрежения, които не могат да бъдат потушени. От тези показни пътувания, които трябваше да покажат колко е загрижена и колко силно е у нея колективистичното чувство, се оказа, че най-големият проблем е замърсяването на въздуха, а не корупцията, неумението да се поддържат общините, безработицата, социалната несправедливост, разрухата в културата, здравеопазването и образованието, повсеместната простотия и простащина. Обаче се сеща да вади оплаквания отпреди пет-шест години срещу председателя на една от най-големите общински организации, за да ги използва като аргумент и оправдание за поведението си и като на „слон в съкларски магазин“. Тя свалила доверието си от него. И толкоз! Нинова дума не обелва за организационното състояние на БСП. Е, във Варна съществували „мъртви души“, които фалшиво увеличавали членската маса и давали основание за повече представители на конгреса. Но нека самата тя каже колко са членовете на БСП в цялата страна. Едва ли ще каже, защото никой не ги знае. А ако ги знае, едва ли е погледнала как работят организациите, какво мислят, как действат. Тези неща очевидно са маловажни за Нинова, защото за нея е по-важна „промяната, която сме започнали преди три години“. Промяна не се прави с разрушаване и саморазправи, с отмъщения, недоказани обвинения, волунтаризъм и непознаване на партията, с безпринципност и удари във въздуха. Аматьорщината проличава във всяко действие на Нинова и нейните най-близки сътрудници, верни подръжници и клакьори.  И как да я познава, когато почти не е била редови неин член, а направо заместник министър, депутат, член на Националния съвет и накрая председател. За да опознаеш партията, трябва да поживее и поработиш в нея. Според мене най-страшният резултат от цялата тази „промяна, започната преди три години“, е, че БСП изгубва инстинкта си за самосъхранение, който я е запазил повече от век в страшните изпитания, с които е изпълнена нейната история. Този инстинкт, осъзнаван и ръководен от високия политически и иедологически разум, даде дългия живот на партията. Тя проля много кръв, даде хиляди жертви, но устоя и достигна такава почтена възраст. А сега какво? Някой иска и сякаш успява да я обезличи и разруши заради личната си амбиция да бъде „първи човек“ в нея. Някому може и да смешно да гледа какви ги върши слонът в стъкларския магазин. Но това, което става в БСП и което Нинова с гордост нарича „промяна“, никак не е смешно. Трудно и болно ми е, но ще го изрека:  .  ", "date": "2019.07.26", "title": "Още по темата \"Слон в стъкларски магазин\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398273-%E2%80%9E%D0%BF%D0%B0%D1%80%D1%82%D0%B8%D1%8F%D1%82%D0%B0%E2%80%9D,-%D0%BA%D0%BE%D1%8F%D1%82%D0%BE-%D1%81%D0%B5-%D0%BD%D0%B0%D0%B4%D0%B8%D0%B3%D0%B0", "text": "      Въведение   Нека тези, които вече ръмжат сърдито, и тропат с краче, и викат „К`во си позволява тоя бе!”, и а-ха да запокитят списанието в коша, и са на секунда разстояние да свикат извънреден пленум (може и конгрес) за разправа с „тоя” – нека ръмжащите и тропащите овладеят своя гняв. Тези думи са на Стефан Продев, писани през 1993-98 г. Тогава бяха анамнеза. Днес са диагноза Един исторически конгрес  Имаше конгрес. „И к`во от т`ва!”, мърморят някакви мърморковци, че конгресът бил излишен, ненужен, вреден, имитация, симулация, пародия, подигравка, карикатура, измама, ерзац, фалшификат, че не произвел нито политика, нито послания, нито нищо! Не е вярно. Конгресът е исторически. Ето защо: 1. Имаше конгрес-спектакъл . С пленителен corps de ballet, похвални слова и самородни артист-рецитатори от партийния еснаф, с весталките на партийната върхушка – строги, както подобава, и за финал - зашеметяващ монолог за пред партийната тълпа. Публиката - просълзена и благодарна. Истински „Триумф на волята”. 2. Конгресът приключи за 1 час и 14 минути . От химна, през екзалтираните вопли и клетви „На кого ни оставяш, Корни!”, през речта на Нинова, която изобразяваше ту Левски (губи себе си, но спасява партията), ту Христос (гони търговците от храма), ту жертва, за чиято глава и наследство наддават коварни олигарси с дебели портфейли, до кулминацията (след мелодраматична пауза) и сакралните фрази   и   (оставам, сиреч). Аплауз. През май подаде оставка театрално, през юни я оттегли апотеозно. Защото   (изповедално пред Мон Дьо, Нова ТВ, 2017 г)… Конгресът завърши преди да е започнал. Балетистите и рецитаторите, агитките и клакьорите си тръгнаха - те изпълниха своята роля. Други напуснаха в потрес от лекотата, с която авторитаризмът възтържествува. Казват, авторитарен спазъм било. Само. Нещо като гърч. БСП като изтръпнал крак. До края останаха стотина души. 3. Нинова поиска конгрес и го получи .  , каза тя през октомври 2017 г. Забравила е. Тогава громеше цели 9 „опозиционери” с лайтмотива „Вие не критикувате мен, вие отричате Устава, Конгреса и Партията дори!”. И още нещо каза през 2017 г. –  4. Конгресът произведе политика, послание и дефиниция . А) Политиката : Партията не се продава, партията се завладява. Б) Посланието : Който не мисли като вожда, е враг, предател, съглашател, продажник, олигарх и, разбира се, джендър. Кажи му джендър и си глей живота! Дилемата е проста – опричник или враг. В) Дефиницията : „Консервативен социализъм” („ляв консерватизъм”, „консервативно ляво”) това е… отхвърлянето на Истанбулската конвенция. Автор – Нинова. ИК като универсално обяснение и оръжие, теза и антитеза. Отхвърляш ИК и вече си правоверен консервативен социалист. Един модерен ляв консерватор, приятен във всяко отношение. В опасна близост до Тачър и Мей - любимите политици на Нинова. 5. На конгреса имаше политически доклад. Даже . ИБ не го искаше тоя доклад и направи всичко да го няма тоя доклад, но въпреки ИБ тоя доклад го има. „Вината” за това е на Валери Жаблянов. Което не попречи Нинова да го изхвърли от ИБ, задето за малко щял да остави конгреса без доклад. Защо ИБ не го искаше тоя доклад? Защото анализира загубата на евроизборите и главно – показва състоянието на БСП. А то е: А) Илюзията, че моделът на президентските избори се повтаря автоматично . Че протестната вълна ще отнесе ГЕРБ като летен порой. Че тримесечното пребиваване под извънпарламентарната крива круша носи неизмерими ползи. Обратното. Нанесе неизмерими вреди. БСП се самоизключи от законодателната дейност, от дебатите, от комисиите, от парламентарния контрол. Демонстрира, че може и без парламентарна опозиция, а що не и без парламент. Делегитимира се като парламентарна партия. Легитимира едноличното управление на Борисов. Погази Конституцията, която повелява: България е парламентарна република, депутатският мандат не е партийна собственост, народният представител представлява целия народ, а не само своите избиратели, още по-малко – партийното ръководство, което и да е то. Парламентарната партия затова е парламентарна, за да работи в парламента. Не да пресконферира под крушата. Б) Разрушителни разделения в БСП . Разправа с едно поколение. Окопи между БСП и ПЕС. Международна делегитимация на БСП. Демонизиране на НС, който е ръководният орган на БСП. Мантрата  ; „Епицентър”:  ; Нинова на конгреса:   и „  (процедура няма); Ал. Симов и К. Добрев:  ; и пак „Епицентър”:  ... В) Удобно пакетиране на съвършено различни хора под етикета „вътрешно партийна опозиция”.  Няма хомогенна „опозиция”, има хора с критично мислене. Но щом в БСП има „опозиция”, значи има и „управляващи”.   – така през октомври 2017 г. Нинова осъди политиката на ГЕРБ към БСП. По какво се различава отношението на „управляващите” БСП към „опозицията” в БСП?  кокетираше Нинова в началото (сп. „Аспекто”, януари 2017 г.). Прочее, кой на кого и на какво е опозиция? Кои са „добрите” и кои „лошите”? Тези, които подменят БСП, или тези, които се противопоставят на подмяната? Г) Подмяната на БСП като история, идеология, същност и ценности . Това е тезата за „левия консерватизъм” или „консервативния социализъм”, подпъхната в поведението и реториката на Нинова. Тя повтаря тези фрази, без да ги разбира. Поради невежество. В нейния речник няма думи и понятия като: социализъм, капитализъм, експлоатация, работническа класа, класова борба, антифашизъм, антифашистка съпротива. Нормално.  , каза Нинова на 23 март 2017 г. по bTV. „Съображенията” нямат нищо общо с идеите, с идеалите - съвсем. Така след 1989-а свежи „демократи” обясняваха, че са влезли в БКП „по прагматични съображения”, заради кариерата. (На конгреса Нинова отговори на въпроса „Що е консервативен социализъм и има ли той почва у нас?”.) Д) Подмяната на БСП като принципи и политика . Това е пътят към едноличната власт. Към авторитарна партия. В новия Устав има един правен и политически абсурд. Конгресът има право да вземе крайното решение – да разпусне БСП. Но няма право да избере председател. Уставът отне основно правомощие на конгреса и го обезсмисли. Обезсмисли и цялата БСП. Не ни трябват събрания, конференции, конгреси, делегати, НС, даже ИБ! Достатъчен е един вожд, 3-4 душеприказчици , 5-6 ментори в сянка, обслужващ медиен персонал и глутница истеризирани тролове и хейтъри. Толкоз. Колективно ръководство? Айде холан! Прекият избор на председател е пряк път към диктатурата и безконтролната власт на един човек. Този път е брандиран с псевдодемократична фразеология и лицемерни приказки за морал и почтеност. Но! Ако – според разбиранията на Нинова - на конгресите едни лоши и коварни хора се сговарят за едни лоши и коварни дела, то колко лоши и коварни са онези, които избраха самата Нинова преди 3 години и скандираха екзалтирано „Победа! Победа!”? Това е отровното съдържание на кутията на Пандора. Не имитативната оставка отвори тази кутия, нито пък сърцераздиращото оттегляне на оставката я затвори. Да сме наясно – кутията не е на Пандора, а на Нинова и нейните опричници, пажове и шутове, които отвориха кутията преди три години. И не искат да я затворят. Или вече не могат. 6. Конгресното мнозинство изобщо не се впечатли, нито смути от методичната, съзнателна, умишлена политика на разделение  под измамния лозунг  ; не се разтревожи от подмяната на БСП с някаква друга, нелява, несоциалистическа, недемократична, неевропейска, безидейна, безидеологична, безисторична, безпаметна, авторитарна, диктаторска, националистическа, популистка партия от сталински тип. Напротив. Аплодира ги. Партийният еснаф стърчи като наплюнчен пръст и дебне посоката на вятъра. Конгресът така и не разбра, че 17 делегати предложиха резолюция за възстановяване на идейното и организационното единство на БСП (има я в днешния брой). Весталките от партийната върхушка ще да са я възприели като… провокация срещу единството. Единство с вожда. 7. Преди конгреса беше злоупотребен Стефан Данаилов. Както винаги . В ролята на наказателен взвод. Както винаги. Събитията на и след конгреса диагностицираха плашещото състояние, до което е докарана БСП. „Партията”, която се надига, върна БСП. Не към себе си. А във времето. Времето на чистките, на култа, на репресиите, на самоунищожението. 70 години назад. Като манталитет. Като страх. Когато страхът е гласувал „за” смъртна присъда на Трайчо Костов. С малки, но храбри и благородни изключения. Измежду тях – моите родители. Винаги има изключения! „Партията” на амбициозните манипулатори употребява Нинова. Чакат да се самосвали. „Помагат” й чистосърдечно. Кимат и ръкопляскат. Викат „Мачкай, Корни!” и насъскват тролската глутница. Радват й се. Особено на откровението пред Мон Дьо:  Не става дума за главата на Нинова. А за една 130-годишна партия, преминала през страховити изпитания, през разстрели и бесилки. За една от най-старите леви партии в Европа. За партия, която изначално е в основата на европейската социалистическа идея. За нашата Българска социалистическа партия става дума. НАШАТА. Заключение  А сега се върнете при думите на Стефан Продев. Те казват всичко. За изнамирането на „врага с партиен билет”; за остракирането на всеки (инако)мислещ; за истерията и реванша; за подмяната на БСП; за тържеството на интереса над идеала; за овластяването на безличието и саморазправата с личностите; за партийния еснаф и неговия агресивен напредък; за партийната тълпа и нейния копнеж по „силна ръка”; за партийната върхушка и нейната встрастеност в едноличната власт; за онези, които съсипват лявата идея заради своите си непомерни амбиции; за победата на „здравите” сили над здравия разум; за триумфа на политическата неграмотност над политическата култура и на бездарието над таланта; за късата памет и дълбинната безпаметност. За това, което е било, беше и е. И за това, което не бива да бъде. Но партийният еснаф, партийната тълпа и партийната върхушка не четат такива работи. Не ги интересува. Не им харесва. Пречи им. С цялото си благородство Продев ги наричаше „мили хора”. „Милите” хора го разтерзаха, оплакаха и забравиха. Думите на Продев няма как да бъдат отречени, нито опровергани, нито изчегъртани. И това е най-страшното. Не за публициста. За партията. „Милите” хора, с техния манталитет, с техните авторитарни инстинкти и рефлекси, се плодят и възпроизвеждат. Те са „партията”, която се надига. „Партията” на „корнелианците от осмия ден”. Те винаги намират върху кого да стоварят своята вина. Те не чуват тътена в недрата на БСП. Когато го чуят, ще бъде късно. За тях и за БСП. Тяхната съдба ми е безразлична. Но съдбата на БСП не ми е безразлична. Не знам какво би написал Стефан Продев днес. Днес, когато „корнелианците” ни докараха до ръба на една бездна. Остава само да направят решителна крачка напред...    ", "date": "2019.07.26", "title": "„Партията”, която се надига"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398274-%D0%B5%D1%82%D0%BE-%D0%BE%D1%82-%D0%BA%D0%B0%D0%BA%D1%8A%D0%B2-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Почтен, смел, независими, безпристрастен: такъв трябва да е главният прокурор на България. Дотук обаче всички главни прокурори са били удобни на властта. За наследник на Цацаров сега има само една номинация - Иван Гешев.     В България всеки познава всеки и изборът на висши държавни служители минава основно през тестове за лична лоялност. Обикновено номинираните кандидати не блестят с дипломи и професионални умения, а с други качества и най-вече с доверието, което имат в тях силните на деня. В един идеален свят нещата би трябвало да се случват по друг начин и съображения като образованост, експертност, гражданска позиция и уважение към принципите на конституционализма да бъдат решаващи. По отношение на главния прокурор, например, кандидатите трябва като минимум да имат следната характеристика, за да бъдат разглеждани сериозно: Независимост Веднъж избран, главният прокурор е на практика несменяем за седем години. Тъй като той притежава голяма власт, изкушението на политиците да сложат някой, който е удобен за тях, е огромно. Поне досега, всички главни прокурори (за съжаление) са били удобни, като тенденцията през последните години се засилва. Парадоксално, един и същи главен прокурор е обръщал позицията си при смяната на властта и се е опитвал да засвидетелства лоялност към новите управляващи. \"Костинбродската афера\" например беше такъв тест за лоялност.     И при избора на следващия титуляр на поста изглежда личното доверие между кандидата и ядрото на властта - ГЕРБ и ДПС - ще е от водещо значение. Вместо хора, отстояващи независимото си мнение и някаква гражданска позиция, се търсят и предлагат \"хора от системата\", които са доказвали многократно своята вярност. Авторитет Главни прокурори досега са били хора като Никола Филчев, Борис Велчев и Сотир Цацаров, които от професионална гледна точка са се ползвали със сериозен авторитет. Той се е дължал на академични постижения в правото и на впечатляваща кариера като съдии или други магистрати. Поне досега професионалният авторитет е бил   за избора на този пост. Както вървят нещата дотук обаче, и този принцип може да бъде пренебрегнат. Отговорност Главният прокурор може да започне наказателно преследване срещу всеки и в продължение на години да \"разкарва\" невинни хора по съдилищата. И нещо още по-важно - той може и да не започва наказателно преследване срещу определени (виновни) хора. Тази огромна власт не може да бъде безотчетна и безотговорна, но в българската система тя все още за съжаление е точно такава. Един аспект на тази безотговорност е невъзможността срещу самия главен прокурор да се започне разследване (ако той не го разреши) при съмнения за злоупотреба с власт.      Вторият аспект на липсата на институционална отговорност на главния прокурор е неговата доминация в прокурорския панел на ВСС. В този панел мнозинството се държи от хора, които са кариерно и професионално зависими от главния прокурор. Проблемът беше обсъждан при конституционните поправки от 2015 година, но въпреки това беше взето грешното решение, което бетонира прокурорската безотговорност. Един добър кандидат за главен прокурор би трябвало да има съзнание за тези проблеми и да търси активно тяхното решение. Безпристрастност Главният прокурор не може да е политически пристрастен и да работи с терминологията на жълто-кафявата преса. Той не може да си позволи да прави списъци на потенциални престъпници по партийна линия по телевизията и да им отправя заплахи. Такова поведение автоматично би го дисквалифицирало като сериозен магистрат. Привързаност към конституционализма (ограничението на властта) Конституционализмът като политическо учение не е орнамент на съвременната демокрация, а е част от нейната същност. Конституционализмът е синтез от три основни принципа: върховенство на правото, защита на правата на човека и разделение на властта. И трите принципа ограничават властта и избягват създаването на безконтролни и безотговорни нейни носители. Главният прокурор трябва да бъде главен защитник на тези принципи. В България през последните години прокуратурата е станала де факто орган на правителството и непрекъснато \"спява\" и координира дейността си с него. Ежеседмичните срещи между главния прокурор и министър председателя са символ на това сливане. Заради него прокуратурата не може да изпълнява ролята си на коректив на висшето ръководство на изпълнителната власт, а е по-скоро неин инструмент. (По друг начин казано, българската антикорупционна система не работи спрямо \"високите етажи\" на властта - нещо, което е многократно отбелязвано в европейските доклади.) Смелост Добрият кандидат за главен прокурор би трябвало да бъде смел човек, готов да се изправи срещу ядрото на властта в България. Засега прокурорите са събирали смелост за акции срещу опозицията, неудобните и политическите маргинали. Да подхванеш акция срещу Иванчева, например - оправдана или не - не е белег за смелост. Както не е и разследването на всички министри от Реформаторския Блок, особено след като паднаха от власт. Смело е поведение, което не се нуждае от одобрителния поглед на политически силните. Почтеност Голямата власт изисква огромна почтеност. Главният прокурор не може да си позволи да хвърля политически инсинуации и фантастично-неправдоподобни обвинения в публичното пространство. Той не може да си позволи от висотата на положението си да заклеймява хора и всячески да се опитва да ги злепоставя. Дори когато е сигурен, че е извършено престъпление, достойнството на заподозрените и обвиняемите не бива да бъде уронвано с показни акции, медиен шум, броене на пари по тротоарите и т.н. Главният прокурор трябва да бъде стожер на обществената почтеност - да не се поддава на популистки импулси и натиск. Мяра И не на последно място, главният прокурор лесно може да се превърне в медиен шериф, раздаващ правосъдие в телевизионни интервюта. Българските телевизии вече създадоха особен жанр - \"интервю с главния прокурор\". То е стилистична комбинация между медиийните изяви на министър-председателя (монолог, прекъсван от удобни въпроси) и коледното обръщение на президента към нацията (отправено от импозантен кабинет на фона на флагове, патриотични изображения и шахматни фигури).  Добрият кандидат за главен прокурор би имал проблем с цялата тази естетика, издаваща базова липса на мяра. Защитниците на вече издигнатата кандидатура за главен прокурор имат интересен аргумент: защо опонентите им не излъчат свой кандидат, който да отговаря на гореизложените качества по-добре от дотук предложеното? Като оставим настрана процедурните трудности за алтернативна номинация (в крайна сметка и министърът на правосъдието, и прокуроският панел във ВСС отказват да издигнат такава), наистина ли в България има остър дефицит на независимост, авторитетност, отговорност и почтеност? Едва ли. Просто политическите практики на селекция на кандидати са умишлено нечувствителни към подобни характеристики. Спасение от ЕС по този въпрос няма и не може да дойде. Европа може да подпомогне и подкрепи, но не и да замени избора на източноевропейците. Когато те гласуват масово за популистки партии и играчи, които използват съдебната система за разправа с опонентите си, ЕС трудно може коренно да промени нещата. Така че изборът на отговорни магистрати минава през национален избор на отговорни политици. Кратки пътища и чудодейна намеса от Брюксел за тези проблеми няма.   *  ", "date": "2019.07.26", "title": "Ето от какъв главен прокурор се нуждае България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398275-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81%D1%82%D1%80%D0%B0%D0%BD%D0%B0-%D1%81-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%B5%D0%BD-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB,-%D0%BD%D0%BE%E2%80%A6", "text": "\"Отрицателни качества като грубост, арогантност, наглост, циничност и простотия в България са се превърнали в модна тенденция.\" Йоанна Елми попита млади българи, живеещи в чужбина, как виждат България.       По-високото заплащане и високият стандарт на живот, качественото образование, шансовете за по-добра реализация, справедливост и равенство пред закона са само част от причините, поради които много млади българи решават да напуснат България. Но това далеч не са основните мотиви. Често в ядрото на решението за емиграция се оказват дълбоко лични причини, които имат малко общо с финансовото състояние: грешен модел на ценностна система у дома, чувство на изолация и самота в родината, търсене на свобода и нови хоризонти. \"Винаги съм знаела, че в един момент ще напусна България. Не по финансови причини, а в името на моята психика. Като човек с прогресивни възгледи винаги съм била част от едно малобройно и изолирано малцинство. Просто промяната на страната към това, което според мен трябва да бъде - модерна, европейска държава, в която върховенство има законът - ако въобще се случва, се случва твърде бавно. Чувството на безсилие ме убеди, че за мен няма място в България\", казва Радостина Георгиева, която живее във Великобритания и работи като дигитален експерт. \"Отрицателни качества като грубост, арогантност, наглост, циничност и простотия не само се толерират в обществото, но са се превърнали и в модна тенденция, а постепенно и в норма\", смята 29-годишният кибер криминалист Радослав Узунов, който дълги години пребивава във Великобритания, а днес живее в Чехия. \"За мен Чехия е утопична версия на България, защото към този момент е добра комбинация от българските добродетели, без негативите.\" Според Радослав, българите могат да научат много от чехите: \"Да пазим това, което градим, да бъдем по-любезни и вежливи един към друг и да изкореним завистта, гледайки постоянно в чуждия джоб\". Няколко клишета за живота в чужбина Панацея ли е обаче Западът? Ясен Петров е 24-годишен магистър по информатика, програмист, който в момента живее в Шотландия. \"Никога не бях живял в чужбина. Около мен винаги се говореше колко по-хубаво е на Запад. Но е трудно да започнеш живот на непознато място, ако не си го правил преди това. Имам чувството, че в поколението на родителите ми е бил изграден някакъв мит за страхотния живот на Запад, за това как хората там са прекрасни, образовани, богати, умни, за разлика от хората в България, които не ставали за чеп за зеле. Моят опит показва, че това просто не е вярно.\" Радостина е съгласна с него. \"Тези нереалистични представи бяха изключително видни по време на периода преди присъединяването на България към ЕС. Хората смятаха, че Западът е обетована земя на изобилието, където няма финансови лишения и сериозни проблеми. И искрено си мислеха, че България ще стане точно такава страна само няколко години след като се присъедини към Общността.\" Други клишета за живота в чужбина изброява Илия Джонгаров, който в момента следва магистратура по международно право във Франция и Белгия: \"Тези в чужбина живеят много добре!\", \"Тези в чужбина печелят много пари!\", \"Ти си учил в чужбина, значи ще успееш в живота!\". \"Това, че живееш на Запад не те прави човек, образованието и дисциплината, които си получил от малък те правят човек.\" България - \"неоран плодороден имот\" Значителна част от интервюираните за този материал млади българи се чувстват европейци. Повечето се определят като добре интегрирани в държавата приемник. Езиковото ниво е основен проблем, посочен като спирачка пред интеграцията при отговорилите отрицателно. Всички са единодушни, че пребиваването в чужбина променя перспективата над България и света. Илия смята, че България има какво да научи от Белгия и Франция - що се отнася до нивото на медиите и особено инвестициите в образованието. За него България е \"неоран плодороден имот, който го стопанисва човек, гледащ прасета.\" Радостина казва, че дистанцията ѝ помага да не приема толкова тежко всяка несправедливост, която вижда в България. Но остава песимист. \"Апартаментгейт е добър пример защо. Когато се разрази, честно казано се изненадах, че въобще се говори по темата. Не очаквах, че ще има последствия. Но реално сериозни последствия няма да има. Много ми се иска нещата да тръгнат в правилната посока, като започнем от истинско правосъдие, но ми се струва, че българският народ вече няма енергията и капацитета да поиска реални, съществени промени. Тази енергия малко по малко догаря и гасне през последните 6 години. Изумена съм колко лесно манипулируем се оказа средностатистическият българин. Покрай дебатите за Истанбулската конвенция и Стратегията за детето се видя колко е ниска гражданската култура и колко е лесно да накараш хората да се паникьосат от нещо, което не могат или не искат да разберат.\" \"България е развиваща се страна, която е в хватката на корумпирани мафиоти\", допълва Ясен, но подчертава, че силната привързаност към родината му пречи да бъде безпристрастен. Особено силно впечатление му прави ужасното състояние на селските райони. 22-годишната Снежина Пискова, живееща в Холандия, е силно впечатлена от \"тоталния непукизъм на хората за средата, в която живеят. В България един човек ще си изхвърли фаса на улицата и после ще посочи с пръст друг човек, направил същото нещо. Наречете го социално лицемерие, ако щете.\" Тя продължава: \"България е страна с невероятен потенциал за развитие, която обаче всячески се опитва да откаже младите и компетентни хора от това да се изграждат в нея. България има всички предпоставки за това да бъде много добро място за живот, но духът на хората е толкова съкрушен от условията, с които трябва да се примиряват, че е разбираемо как не намират много мотивация за активно действие по тези проблеми.\" \"Българинът си е българин и на Луната\" И все пак: през 2018 година 16 169 българи са се завърнали от чужбина, като 40% от тях са между 20 и 44 години. Сред завърналите се е и Петър Тахчиев, 34-годишен математик по образование, собственик на бизнес. Живял в Дюселдорф, Амстердам, Лондон, Сеул, Бърно, Киев и Щутгарт, днес той е избрал за свой постоянен дом София. \"Според мен перспективата не е много цветуща - българите са свикнали много да търпят. Гражданското общество все още е в зародиш и да, страната ще се интегрира все повече в ЕС, но със скоростта на охлюв.\" Апатията и умората у българите са сред нещата, които и той забелязва. Ако зависеше от него, би внесъл в България холандските политики за околната среда, германската дисциплина и работливост и украинската борбеност. Повечето са на едно мнение и що се отнася до деленето на българи в България и чужбина. \"Това, че си в чужбина не те прави по-малко българин\", казват Петър и Снежина. Радостина смята, че е нормално да се вълнува от проблеми, които пряко засягат нея и най-близките ѝ, като съдебна реформа, борба срещу корупцията и международна политика. Радослав коментира разделението лаконично: \"Българинът си е българин и на Луната\".     *****      ", "date": "2019.07.26", "title": "\"България е страна с невероятен потенциал, но…\""}
{"url": "http://www.classa.bg/%D1%81%D0%B2%D1%8F%D1%82/item/398266-%D0%BD%D1%8E-%D0%B9%D0%BE%D1%80%D0%BA-%D0%BE%D0%B4%D0%BE%D0%B1%D1%80%D0%B8-%D0%B7%D0%B0%D0%BA%D0%BE%D0%BD,-%D0%BA%D0%BE%D0%B9%D1%82%D0%BE-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D0%BF%D0%BE%D1%80%D0%BD%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5%D1%82%D0%BE", "text": "Губернаторът на Ню Йорк (САЩ), Андрю Куомо, подписа закон, който криминализира порно-отмъщението. Законът, който през март вече получи одобрението на щатския законодател, определя за престъпление публикуването или споделянето на изрично сексуално съдържание за лице без неговото съгласие. По този начин всеки, който разпространява интимни изображения или видеоклипове, с намерение да причини емоционални, физически или икономически вреди, може да получи една до три години години затвор, както и глоба от 1000 долара. „Нашите закони не вървят в крак с технологиите и начините насилниците да ги използват, за да тормозят, сплашват и унижават своите интимни партньори\", заяви губернаторът. В тази връзка заместник-губернаторката Кати Хочул заяви, че това е \"важна стъпка за постигане на ползи за социалната, икономическата, расовата и половата справедливост\". Мярката също така позволява на жертвите да поискат съдебна заповед за премахване на съдържанието, публикувано онлайн. Конгресмен Едуард Браунщайн благодари на губернатора Куомо за предприетата стъпка и каза, че Ню Йорк става първият щат в Съединените щати, който позволява на засегнатите хора да „изискват уебсайтовете да премахнат обидните изображения\". С влизането в сила на новия закон в Ню Йорк, вече има 46 щата в страната, в които имат закон, който криминализира порнографията, според Cyber Civil Rights.", "date": "2019.07.26", "title": "Ню Йорк одобри закон, който криминализира порно-отмъщението"}
{"url": "http://www.classa.bg/%D1%81%D0%B2%D1%8F%D1%82/item/398263-%D0%BC%D0%B0%D0%B3%D0%BD%D0%B0%D1%82%D1%8A%D1%82-%D0%B5%D0%BF%D1%89%D0%B0%D0%B9%D0%BD-%D1%80%D0%B0%D0%BD%D0%B5%D0%BD-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%BF%D1%80%D0%B8-%D0%BE%D0%BF%D0%B8%D1%82-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B8%D0%BB%D0%B8-%D0%B0%D1%82%D0%B0%D0%BA%D0%B0", "text": "Финансистът Джефри Епщайн, 66-годишен, е намерен в полу-безсъзнателно състояние с белези на врата си и в поза на зародиш в затворническата си килия в Ню Йорк. Той е затворен по обвинение в трафик на хора с цел сексуална експлоатация между 2002 г. и 2005, съобщава NBC, позовавайки се на източници, близки до разследването. Агентите се опитват да разберат какво точно се е случило. Според един от източниците на гореспоменатата медия, това може да е било атака от друг затворник, обвинен в убийство, въпреки че два други източника посочиха, че Епщайн се е опитал да се обеси. Освен това се съобщава, че нараняванията на магната не са сериозни и не е изключено, че това може да е опит да си осигури преместване и трансфер. Подозираният затворник за евентуална атака срещу Епщайн е Никълъс Тарталионе, арестуван през декември 2016 г. по обвинения в убийство на четирима души, като част от заговор за разпространение на кокаин, пише NBC. Следователите вече са го разпитали за това, но той е казал, че не е видял нищо, нито е докоснал магната, разкриха източниците. Епщайн бе арестуван на 6 юли, повече от 10 години след като предишното разследване срещу него приключи със споразумение за освобождаване от отговорност. Прокуратурата твърди, че полицията е иззела като доказателство снимки на голи непълнолетни в дома на милиардера. Пред съдът заподозреният отрича твърденията за трафик на деца за секс. Както е описано подробно в обвиненията, за които той може да бъде осъден на до 45 години затвор, Епщайн е канил непълнолетни между 13 и 16 години под предлог, че ще му правят масаж, заплащал им от 200 до 300 долара в брой и сексуално ги насилвал. Полицията смята, че общият брой на жертвите е 38, но според \"Маями Хералд\" цифрата е около 80. Милиардерът е имал няколко служители и сътрудници, които намирали кандидатките, някои от които също после набирали жертви.", "date": "2019.07.26", "title": "Магнатът Епщайн -  ранен в затвора при опит за самоубийство или атака"}
{"url": "http://www.classa.bg/%D1%81%D0%B2%D1%8F%D1%82/item/398264-%D0%BA%D0%BE%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80-%D0%BF%D0%BB%D0%B0%D1%82%D0%B8-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D1%87%D0%B8%D1%84%D1%82-nike-%D0%BE%D1%82-1972-%D0%B3", "text": "Чифт маратонки от 1972 Waffle Racing Flat, един от първите модели на Nike, бяха продадени във вторник за 437 500 долара чрез аукционната къща Sotheby's в Ню Йорк (САЩ). Купувачът беше канадски инвеститор, Майлс Надал, който освен спортни обувки събира и коли. Трябва да се отбележи, че първоначалната цена на „лунната обувка\" бе много по-ниска - $ 80,000. Чифтът, продаден на търг, ръчно изработен от един от първите служители на компанията, е един от само 12 от този модел и единственият, за който е известно, че никога не е бил използван. Дизайнерът, съосновател на Nike Inc. Бил Бауерман, е създал „Лунната обувка\" за олимпийските игри през 1972 година. Според официалния сайт на аукционната къща се смята, че Бауерман е бил вдъхновен от вафлената преса на съпругата си и въвежда каучук в калъпите, за да произведе първия прототип. Оттук и името на серията Waffle Racing Flat. Платената сума постави нов рекорд в търговете за спортни обувки, побеждавайки предишния повече от два пъти. Най-високата достигната досега цена бе $ 190,373, платени за Converse, носени от Майкъл Джордан на финала на Олимпийските игри през 1984 г., според Ройтерс.", "date": "2019.07.26", "title": "Колекционер плати половин милион долара за чифт Nike от 1972 г."}
{"url": "http://www.classa.bg/%D1%81%D0%B2%D1%8F%D1%82/item/398265-%D0%BC%D0%B0%D0%B9-%D0%B4%D0%B0%D0%B4%D0%BE%D1%85%D0%BC%D0%B5-%D0%B7%D0%B0%D1%80%D0%B5%D0%B4%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%87%D0%B5%D1%82%D0%B8%D1%80%D0%B8%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5", "text": "Човекът, който изобретил бутона за ре-туит на Twitter, сега вярва, че това е много лоша идея. В интервю за BuzzFeed, разработчикът Крис Уетерел каза: \"Може да сме дали заредено оръжие на четиригодишно момче.\" Преди да създаде опцията за ре-туитване, потребителите трябваше да копират и поставят текста в нов саморъчен туит, като добавят съкращението „RT\", което им дава малко повече време да обмислят какво ще публикуват. По-късно нещата се промениха. Първоначално разработчиците на функцията смятаха, че ре-туитовете ще бъдат използвани за разпространение на спешна информация, като например новини за земетресения: \"Ние мислехме, че това ще покаже човечеството по най-добрия начин.\" Техниците на Twitter обаче не бяха готови да узнаят, че новият инструмент ще промени платформата напълно. В допълнение, предприемачът, който се присъедини към социалната мрежа през 2009 г., припомни, че само в няколко случая някой е задал по-широкия социален въпрос относно новата функция: „Какво се споделя?\". Никой обаче не му е отдавал никакво значение. След въвеждането на бутона, Уетерел бе изненадан колко бързо се разпространява информацията с негова помощ. \"Той работи за онова, за което бе проектиран. Силно умножи информацията като нищо друго\", каза той. Скоро други технологични компании започнаха да копират идеята и добавиха функцията \"споделяне\" към социалните си мрежи: Facebook въведе подобен бутон през 2012 г. Но освен, че функцията се превърна в съществена част от Twitter, способна да генерира разговори по широк кръг от теми, тя също стана отговорна за разпространението на невярна информация. Въпреки всички настоящи противоречия относно разпространението на неверни новини чрез социалните мрежи, пълното премахване на бутоните за споделяне не е реалистично, прогнозира Уетерел. Ако тези бутони бъдат универсално деактивирани, хората биха могли да плащат на потребителите с голяма аудитория, за да предават съобщението си, което ще им дава непропорционална сила, обясни разработчикът. В този смисъл той предложи две решения на проблема. Първо, да се изключи възможността да споделяте туитове потребителите, които постоянно разпространяват невярна или злонамерена информация. Друг начин е да се определи лимит за размера на ре-туитите на ден.", "date": "2019.07.26", "title": "\"Май дадохме заредено оръжие на четиригодишно дете\""}
{"url": "http://www.classa.bg/%D1%81%D0%B2%D1%8F%D1%82/item/398256-%D1%80%D1%83%D1%81%D0%B8%D1%8F-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D0%B8%D0%B7%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B6%D0%BE%D0%BD%D1%81%D1%8A%D0%BD", "text": "Москва не очаква никакви промени в отношенията с Лондон, след като Борис Джонсън дойде на поста британски премиер, съобщиха от МВнР. В близко бъдеще не се планират контакти на високо равнище с Великобритания, добави министерството. На 7 юни британският премиер Тереза Мей подаде оставка. Още от тогава на Борис Джонсън бе предсказана убедителна победа в борбата за поста премиер на Великобритания. Във вторник, 23 юли, стана известно за избирането на Джонсън за ръководител на Консервативната партия и британски премиер.  ", "date": "2019.07.26", "title": "Русия реагира на избирането на Джонсън"}
{"url": "http://www.classa.bg/%D1%81%D0%B2%D1%8F%D1%82/item/398257-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F,-%D0%BE%D1%80%D1%8A%D0%B6%D0%B8%D1%8F%D1%82%D0%B0-%D0%B8-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF", "text": "Целият свят ги критикува, Тръмп ги подкрепя безрезервно – оръжейните доставки за Саудитска Арабия и ОАЕ. Заради тях Тръмп поема курс на конфронтация с Конгреса. И както изглежда държи по-силните карти.       Американският президент Доналд Тръмп наложи вето на резолюциите на Конгреса, които блокират многомилиардните оръжейни сделки със Саудитска Арабия и Обединените арабски емирства. Тръмп заяви, че отказът от доставки на оръжие ще \"отслаби конкурентоспособността на САЩ\" и ще навреди на \"важните отношения\" със съюзниците. Освен това блокирането на доставките ще удължи  : според Тръмп без прецизни боеприпаси ще има \"повече, а не по-малко\" цивилни жертви.     През месец май американското правителство не се съобрази с искането на Конгреса да бъдат спрени доставките на  , както и за обслужването на самолети за Саудитска Арабия, ОАЕ и Йордания. Тогава държавният секретар Майк Помпео оправда този ход, заявявайки, че доставките на стойност 8,1 милиарда долара (7,2 милиарда евро) са изключително необходими заради поведението на  .  Трудно ще бъде преодоляно президентското вето В Камарата на представителите и в Сената реагираха остро на това, вкл. в редиците на Републиканската партия на Доналд Тръмп, защото се смята, че доставките на оръжие могат да удължат войната в Йемен. И Сенатът, в който републиканците имат мнозинство, и Камарата на представителите, в която доминират опозиционните демократи, приеха свои резолюции за блокиране на оръжейните сделки. Още тогава обаче се предполагаше, че президентът ще наложи вето.     За трети път през своето управление Тръмп използва това свое право. За да бъде преодоляно президентското вето е необходимо мнозинство от две трети в двете камари на Конгреса, което е изключено, според наблюдателите.  . Но заради ролята на Рияд във войната в Йемен и   критиките се засилиха. Също и в Германия се води ожесточен дебат за оръжейните сделки със Саудитска Арабия. \"Бастион срещу зловредните дейности на Иран\" Тръмп стои твърдо зад Рияд. В сряда той заяви, че Саудитска Арабия и Обединените арабски емирства са \"бастион срещу зловредните дейности на Иран и неговите съюзници в региона\". Той уверява, че оръжейните доставки ще увеличат способността на страните да се защитават срещу иранската заплаха. Във войната в Йемен Саудитска Арабия оглавява съюз от няколко арабски държави, подкрепящи войските на президента Абд Рабу Мансур Хади. Иран пък подкрепя шиитските бунтовници хути в Йемен. По данни на неправителствени организации, десетки хиляди са жертвите на конфликта, включително много цивилни. Според ООН това е най-тежката хуманитарна криза в света.  ", "date": "2019.07.26", "title": "Саудитска арабия, оръжията и ветото на Тръмп"}
{"url": "http://www.classa.bg/%D1%81%D0%B2%D1%8F%D1%82/item/398258-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B5-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D1%82%D0%BE%D0%B7%D0%B8-%D0%BF%D0%BE%D0%B4%D0%B0%D1%80%D1%8A%D0%BA", "text": "Фатално е, че \"Фолксваген\", а и Германия като акционер, подкрепят по такъв начин Ердоган. Той не заслужава този голям подарък. Проектът на \"Фолксваген\" обаче предизвиква разочарование и по други причини, четем в ТАЦ.       Германският автомобилопроизводител   \"Турският президент Ердоган изобщо не заслужава този голям подарък\", пише Аня Крюгер на страниците на германския \"Тагесцайтунг\". В гневния си коментар тя посочва, че в региона ще потекат много пари, а това ще бъде сигнал и за други големи инвеститори. \"За автократа Ердоган тази новина идва в изключително подходящ момент. Икономическото положение в Турция става все по-лошо, привърженици и привърженички му обръщат гръб. А с изграждането на новия завод президентът може да натрупа много точки\", пише Крюгер и продължава:   Огромно разочарование \"Фатално е, че \"Фолксваген\", а заедно с него и германската държава като акционер, подкрепят по такъв начин Ердоган. Това е същински шамар за всички, които се борят за човешки права, демокрация и правова държава в Турция. Министър-председателят на провинция Долна Саксония Щефан Вайл просто трябваше да обърне палец надолу – и инвестицията щеше да се изпари. Но къде ти. В името на човешките права и на демокрацията се държат тържествени речи, обаче когато се взимат решения - кой ти гледа. Ето, такива постъпки карат хората да не вярват на политиците и политичките. Да инвестираш в момента в Турция - това е политическа и морална грешка. (…) Но този проект предизвиква разочарование и по други причини. В новия си завод пред портите на ЕС \"Фолксваген\" ще произвежда автомобили с дизелови и бензинови двигатели. Те ще бъдат изнасяни за държави, където няма толкова стриктни изисквания за опазване на околната среда. С други думи: убийството на климата продължава да бъде добър гешефт. В същото време у дома \"Фолксваген\" се прави на голям защитник на околната среда. Мениджърите и мениджърките, всичките пиари старателно предат историята как \"Фолксваген\" бил на път да стане образец за екологичен автоконцерн. Ако обичат, нека ни спестят тази измамна реклама, след като в същото време изграждат нови мощности за убийство на климата. Защото едно нещо няма как да стане: тук да се къпеш в слънчевата светлина на екологическия престиж, а там да печелиш пари с истински бомби от въглероден двуокис.\" Турски медии: решението е окончателно Германският концерн все още не е потвърдил новината за новия завод в Маниса. Турските медии обаче твърдят, че решението на \"Фолксваген\" е окончателно. А ролята на Ердоган за това решение явно не е за подценяване. Англоезичният турски вестник \"Дейли Сабах\" пише по същата тема следното: \"Миналия месец главният мениджър на \"Фолксваген\" Херберт Дийс посети Турция и се срещна с президента Реджеп Тайип Ердоган. Говори се, че тази среща е оказала влияние върху окончателното решението на компанията.\"  е решил новата фабриката да бъде изградена в Турция, а не в България или в Саудитска Арабия.     ", "date": "2019.07.26", "title": "\"Ердоган не заслужава този подарък\""}
{"url": "http://www.classa.bg/%D1%81%D0%B2%D1%8F%D1%82/item/398259-%D0%B1%D0%B5%D0%B7-%D1%81%D0%B2%D0%B8%D0%BD%D1%81%D0%BA%D0%BE-%D0%B2-%D0%B4%D0%B5%D1%82%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0", "text": "Тази новина взриви социалните мрежи в Германия: две детски градини в Лайпциг искат да извадят свинското месо от менюто на децата - от уважение към мюсюлманчетата. И сега се налага полиция да пази двете заведения.       Новината, че две детски градини в Лайпциг са решили   и продуктите, съдържащи желатин (напр. желирани мечета) от ежедневното меню на децата предизвика многобройни критики в мрежата. За готвената промяна съобщи най-напред вестник “Билд”, който написа, че това се правело заради две мюсюлмански деца. \"От уважение към променящия се свят, от 15 юли ще се сервират само ястия и закуски, които не съдържат свинско месо\", се казва в цитирано от \"Билд\" писмо до родителите. Заради разгорещените реакции обаче полицията в Лайпциг изпрати патрулни коли, които да охраняват двете градини - за да ги предпази от “възможни опасности”, съобщава агенция ДПА. Вълната от възмущение принуди ръководството на двете градини да замразят плановете си. \"Изумени сме от тази реакция\", казва директорът Волфганг Шефер пред ДПА. \"Културен диктат\" Новината на вестник “Билд” се разпространи като горски пожар в социалните мрежи, а хаштагът #Schweinefleisch (свинско месо) е най-споделяният в Туитър през последните дни. Местната организация на Християндемократическия съюз (ХДС) в Саксония обяви, че това е равносилно на “забрана на свинското месо”, което е неприемливо. Беатрикс фон Щорх, депутатка от крайнодясната \"Алтернатива за Германия\" смята тази идея за \"културен диктат\", опирайки се твърдението, че детските градини са взели това решение от уважение към мюсюлманските деца.     „Все едно заради германските деца в Рияд, които не искат да се отказват от наденичките къривурст, тамошното общество да промени хранителните си навици\", е цитирана да казва Фон Щорх. Според социалдемократката Сосан Шебли, която е от палестински произход, мярката може и да е с добри намерения, но тя не допринася с нищо за приобщаването на мюсюлманите. \"Ако детските градини, училищата и други подобни заведения решат съвсем да изключат месото от менюто си и да предлагат само вегетарианска храна, аз не бих имала нищо против. Но не приемам това да се представя за нещо, което се прави  \", написа тя в Туитър.   Родители: този дебат е абсурден     Шницелите, колбасите, желираните бонбони - много   съдържат свински съставки. В много детски градини и училища за децата, които поради религиозни причини, алергии или на диетично хранене не могат да консумират определен вид месо, често се предлага алтернативно меню.  Някои от родителите на децата в двете детски градини одобряват решението на ръководството за изваждане на свинското от менюто. По този повод една майка казва пред ДПА, че дебатът е абсурден, и че нейната 4-годишна дъщеря изобщо не разбира дали в храната, която получава, има свинско или не.    ", "date": "2019.07.26", "title": "Без свинско в детската градина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398260-%D0%BA%D0%BE%D0%B9-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B1%D0%B5%D0%B4%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BB%D0%B0%D0%B2%D0%B8-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BA%D0%BE%D0%B9", "text": "Успехът на ГЕРБ на европейските избори, въпреки тежките корупционно-имотни скандали с хора и министри от неговото правителство, кара мнозина да изгубят вяра, че някоя партия може да победи Борисов. Той е по-тефлонов от всякога, подминава и най-големия компромат за себе си с подигравка и без да дава обяснения, и това не накърнява рейтинга му (който впрочем не е висок, но достатъчен да си изкара мандата). Но мнозина си задават въпроса – кой ще го победи на избори, защото неминуемо това ще се случи. Евроизборите не са парламентарни, активността е ниска, а властта на Борисов все повече тежи на хората, чувства се безизходица, цари апатия. Икономиката се развива успешно единствено по думите на министрите и на пропагандаторите на властта, дотегнали с фалшивите си приказки от телевизора. И каква нова партия може да се появи, която да дръпне килимчето под краката на Борисов? Две вероятности се коментират най-много – партия на Слави Трифонов и партия на президента Румен Радев. Всички останали опити в последните години – на Яне Янев, на Ковачки, на Бареков, на Марешки са еднодневки с нищожно присъствие в парламента. Коалициите на пресипващото се дясно – също.     Президентът Радев има по-голям потенциал от всички тях взети заедно, но досега не е дал ни най-малък повод да се мисли, че има намерения да води партия. Пред него стои избор дали да се кандидатира за втори мандат (евентуално срещу Борисов) или да прави партия. Засега бъдещето там е неясно. По-ясно е около Слави Трифонов. Той сам обяви, че закрива шоуто си в Би Ти Ви и очевидно се е запътил към създаване на партия. Най-малкото ще подкрепи такава. В миналото е подкрепял Меглена Кунева, също така подкрепи и се ангажира с независим кандидат за депутат – младо момиче във Варна – което с негова помощ се нареди на трето място и събра повече гласове от големи партии, малко не й стигна да влезе в парламента. Какво може да постигне сега със своя партия? Дори без да е обявена такава, проектът Слави Трифонов при социологически сондажи събира подкрепа достатъчна, за да влезе в парламента. При успех може да вкара 20-30 депутати. Най-вероятно така ще свали процентите на ГЕРБ и тогава БСП ще излезе пред Борисов с 1-2 процента. Бъдещата коалиция ще я прави победителят в изборите, ако има кой да се хване с него за ръка. Но правителство без победителя в изборите е обречено. Случаят с кабинета Орешарски е показателен. И тук виси една опасност – бъдеща партия на Салви Трифонов може да си стисне ръцете с Борисов. Както той досега погълна като коалиционни партньори де що имаше малки партии. Наесен за кметските избори има всички изгледи Слави Трифонов да подкрепи Мая Манолова за кмет на София, която вече подкрепи няколко пъти в инициативите й. Може да се прегърнат и за повече от кметска надпревара, защото Манолова се дистанцира от БСП или поне показва студено отношение към сегашното й ръководство. Но Манолова е куца кобила, при нея надделява популизмът и провинциализмът, няма да успее срещу Фандъкова. Така една кукла на конци, бивша учителка, която е като параван на корупцията в общината, може да стане най-дългогодишният кмет в историята на София, което ще е още една илюстрация за упадъка на обществото. По-сигурно е Борисов да го свали задкулисието, което сега управлява с него. В момента, който той се разклати на избори, т. нар. „модел КОЙ“ бързо ще се преструктурира и медиите, които до вчера са обслужвали Борисов, ще се обърнат срещу него.", "date": "2019.07.26", "title": "Кой може да победи Борисов? Слави + Мая Манолова? Румен Радев? КОЙ?"}
{"url": "http://www.classa.bg/%D1%81%D0%B2%D1%8F%D1%82/item/398261-%D1%83%D1%87%D0%B5%D0%BD%D0%B8-%D0%BD%D0%B0-%D0%BF%D0%BE%D0%B2%D1%8A%D1%80%D1%85%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5-%D0%B2%D0%BE%D0%B4%D0%B0", "text": "Група изследователи от Университета на Калифорния (САЩ) твърдят, че са открили доказателства, че има много повече вода под формата на лед на повърхността на Луната, отколкото се е смятало преди, според статия, публикувана в научното списание Nature Geoscience. Учените разчитаха и на предишни изследвания, в които на Меркурий бяха открити следи от лед. През 2009 г., като част от мисията на НАСА за откриване и наблюдение на наблюдения на лунния кратер (LCROSS), изследователите позволиха част от космическата сонда на LRO да се блъсне в близкия кратер до южния полюс на Луната. Тестът за отломки на борда на кораба Shepherding събра доказателства за вода и лед, заедно с други материали. Американски експерти смятат, че има вероятност да има повече лед на нашия естествен спътник, отколкото е показано по време на изследването на LCROSS, вероятно в сенчести кратери, подобни на тези, наблюдавани на Меркурий. Затова те проведоха подобно изследване върху 12 000 кратери на Луната, използвайки данни от LRO и открили \"подобна морфологична тенденция\" в кратерите, разположени на южната страна на Луната, близо до полюса. Според него това показва, че такива кратери вероятно ще съдържат дебели депозити от лед, както и други материали, подобни на тези, за които се смята, че съществуват на Меркурий. Ако е така, в такива кратери може да има до 100 милиона метрични тона лед, което е два пъти повече от очакваното досега въз основа на предишни данни. Статията завършва с предложението, в бъдещи мисии на Луната, да се използват сонди, които изучават засенчените кратери, за да потвърдят хипотезата им.", "date": "2019.07.26", "title": "Учени: На повърхността на Луната има много повече вода"}
{"url": "http://www.classa.bg/%D1%81%D0%B2%D1%8F%D1%82/item/398262-coca-cola-%D0%BB%D0%B0%D0%BD%D1%81%D0%B8%D1%80%D0%B0-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D0%BD%D0%B0-%D0%BD%D0%B0%D0%BF%D0%B8%D1%82%D0%BA%D0%B0", "text": "За първи път в своята история, Coca-Cola ще продава алкохолна напитка. След успешния дебют на японския остров Кюшу, който стартира през май 2018 г., лимоновата напитка Lemon-do официално ще навлезе на японския пазар през октомври. Стартирането на новата напитка е част от стратегията на марката за разнообразяване на продуктовото си портфолио. От друга страна, като се има предвид, че напитката е създадена за \"специфична част\" на пазара на Coca-Cola, вероятно тя няма да се разпростира извън Япония, заяви говорителят на компанията Скот Лейт в изявление за CNN. Продуктът е вдъхновен от японската „чунай\", напитка на базата на ликьорен дестилат „сочу\" и газирана вода. При премиерата си на остров Кюшу, Lemon-Do се продава в три версии, с алкохолно съдържание от 3, 5 и 7% и цена от 150 йени ($ 1.4) за консерва от 350 милилитра.", "date": "2019.07.26", "title": "Coca-Cola лансира през октомври първата си алкохолна напитка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398246-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B3%D0%B0%D0%BB%D0%B0-%D0%BF%D0%BE-%D0%BF%D0%B0%D1%80%D1%84%D1%8E%D0%BC", "text": "Дъщерята на Гала - Мари Будева, скандализира с последните си снимки в Инстаграм. Бърз преглед на качените от нея фотоси показва, че известната щерка не обича да носи бельо.   Изглежда красивата Мари нищо не е научила покрай стилистите на майка си. Тя твърдо отказва да носи сутуен, а блузките й не са способни да прикрият щръкналите й зърна.     Напълно е възможно девойката да търси провокация и нарочно да качва такива снимки, които медиите ще лапнат като топъл хляб. Почитателите на \"На кафе\" и на Гала скочиха срещу нейната наследница и заявиха, че не я е възпитала правилно и че малката Мари подражава на фолкпевиците . На една от снимките е по бански и макар да няма голям и пищен бюст, Мари крие в пазвата си остри зърна, с които трупа лайкове в социалните мрежи.    ", "date": "2019.07.26", "title": "Щерката на Гала по парфюм..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398247-%D0%B1%D0%B5%D1%80%D0%B3%D0%B5%D0%BD%D0%B4%D0%BE%D1%80%D1%84-%D0%BE%D1%82%D1%8A%D1%80%D0%B2%D0%B0-%D0%BF%D0%B0%D0%BD%D0%B4%D0%B8%D0%B7%D0%B0", "text": "Ексцентричната певица Жана Бергендорф по чудо се измъкна суха по делото за домашно насилие, заведено срещу нея от бившия й приятел, танцьора Леандър Франциско Янес - Лео. Тя се отърва с глоба в края на май, а разследването срещу нея за притежание на наркотици беше прекратено.    Всичко това съвсем не е случайно – певицата си е издействала амнистията, като се е съгласила да „снася” информация на МВР за наркозависими колеги от шоубизнеса и техните дилъри, пише Lupa.bg. Редкозъбата изпълнителка вече е предала на ченгетата солиден снимков и видео материал с нарко изцепки на свои колеги, които са й правели компания в забранените занимания. Назовала е и имената на половин дузина доставчици на кокаин, амфетамини и марихуана, които в момента са поставени под 24 часово наблюдение. Самата Бергендорф и семейството й пък се ползват от дискретна охрана от страна на службите, за да не бъде застигната разговорливата певица от отмъщението на посочените бандити.     Неприятностите на скандалната певица започнаха през август 2017 година, когато ексгаджето й подаде жалба срещу нея за домашно насилие. В нея бившият на Бергендорф се оплаква, че е тормозен физически и психически чрез електронни съобщения, уточняват от Районния съд. Процесът срещу Жана Бергендорф стартира през ноември миналата година, а по делото са насрочени две заседания, на които ищецът така и не се появява. От Софийския районен съд са принудени да дадат ход на едно от заседанията, на което пред магистрата се изправя единствено адвокатът на Бергендорф. Последва пауза в процеса. Делото трябваше да продължи през пролетта, след като бе върнато за доразследване на прокуратурата. След като случаят е преразгледан, от държавното обвинение внасят нов иск в съда срещу Жана Бергендоф. С него прокуратурата се отказва да търси наказателна отговорност от пламенната певица. Така скандалната певица се спасява от престой в ареста между 1 и 3 години, ако бе призната за виновна. Сега от прокуратурата настояват на певицата да й бъде наложено единствено административно наказание.     За първи път червенокосата певица влезе в криминалните хроники именно покрай Лео. През 2015 година Жана Бергендорф бе задържана за 24 часа в Първо РПУ, след като в дома й в столичния кв. „Гео Милев” е открита марихуана. Ченгета влизат в жилището след сигнал за битов скандал между нея и гаджето й Лео. Тогава Жана Бергендорф се ожали, че често е ставала жертва на физически тормоз от страна на танцьора заради болезнената му ревност. Лео пък обвиняваше Жана за всички скандали помежду им. Танцьорът обяви публично, че в миг на пиянско и наркоманско умопомрачение тя го е бутнала и е счупила крака му, за което той си е извадил и медицинско.", "date": "2019.07.26", "title": "Бергендорф отърва пандиза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398248-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B8%D1%81-%D1%81%D1%8A%D1%80%D0%B1%D0%B8%D1%8F", "text": "Десетки роднини, близки и фенове се стекоха на погребението на Мис Сърбия. 33-годишната Диана Милойкович си отиде, след като загуби битката с рака. Огромни опашки от хора, желаещи да си вземат последно сбогом с нея се извиха чак до края на градското гробище в Чуприя, пише Blic.rs. Изданието описва как хора от всякакви възрасти прииждали, за да могат да отдадат почит на младата жена, която всички описват като невероятно талантлива и пълна с енергия. \"Не можем да повярваме, че вече я няма.      Тя беше изключително добър човек и имаше данни за актриса, искаше да играе на сцена. Бори се много смело с болестта, но загуби\", разказва приятел на починалата миска. Диана Милойкович става Мис Сърбия през 2009 година. През 2014 година печели титлата Мис Европа и Мис спорт.      През последните години красавицата дава съвети на хора, болни като нея и твърди, че човек винаги може да се справи, стига да иска това достатъчно силно. За съжаление думите й не се оказват истина.      Близки на Диана твърдят, че тя се сринала след раздялата с приятеля си Стефан Карич. Днес той е неутешим. \"Обичах Диана като Бог, от момента, в който я видях, се влюбих, тя беше моята най-голяма любов, исках я с всичките и недостатъци дори! Исках да се оженим и да имаме много деца. Никога не съм мислил, че ще се разделим заради такава глупост\", твърди Стефан Карич, бивш приятел Диана Милович. Диана и Стефан се разделят през май 2017 г., когато тя разбира, че той й е изневерил.      Тогава Стефан отрича до последно и дори и пише: \"Няма да ти кажа много, Ще кажа само, че никога не съм изневерявал в живота си! Твоя работа е да повярваш, но аз никога не съм спирал да те обичам!\"", "date": "2019.07.26", "title": "Погребението на Мис Сърбия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398249-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0-%D0%BF%D1%80%D0%B8%D0%B7%D0%BD%D0%B0-%D0%B7%D0%B0%D0%B5%D0%B4%D0%BD%D0%BE-%D1%81%D0%BC%D0%B5", "text": "Гимнастичката Стелиана Янкова смени Андреа в обятията на Кубрат Пулев. Най-успешният ни боксьор има връзка с младото момиче от поне една година, твърди \"Уикенд\". Самата Стелиана е потвърдила слуховете, които се носят за нея и Кобрата. След като в началото на седмицата тръгнала мълвата, че именно тя е актуалната приятелка на Пулев, нейни съотборнички звъннали да я попитат така ли е.      \"Да, вярно е - заедно сме\", била лаконична Стелиана. Тя обаче на този етап не иска дава каквито и да е изявления. Причината е изричното настояване на Кубрат Пулев отношенията им да останат тайна, докато и двамата не преценят да ги оповестят официално.  23-годишната Стелиана е от Търговище, но живее в София. Красавицата е бивше гадже на сина на Аня Пенчева и Ивайло Караньотов - Ангел Караньотов. Именно спортът събрал фината мацка с боксьора, твърдят източници на изданието.      До заварката се стигнало, докато гимнастичката тренирала във фитнеса на Кобрата, където боксьорът я забелязал и останал като омагьосан от красотата й.  Кубрат дори заживял със Стелиана тайно от Андреа. Когато пухкавата чалга звезда научила, буквално рухнала.", "date": "2019.07.26", "title": "Гимнастичката на Кобрата призна: Заедно сме!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398250-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%8E%D0%BB%D0%B8", "text": "Очаква ви ден, когато ще може да общувате с бизнес партньори и колеги, без ненужни предразсъдъци. Просто бъдете колкото е възможно по-искрени, за да не ви обвинят в лицемерие. Към проблемите на другите хора, също трябва да се отнасяте с разбиране и съчувствие. Особено, ако тези хора, не веднъж са ви измъквали от неприятности. Mоже да подготвите по-голямо портмоне, за да прибирате в него всички печалби. Вярно е, че и разходите няма да може да намалите, но те ще са незначителни. По-малко размишлявайте и повече действайте – това трябва да е мотото ви, за този ден. Отделете време за близките хора, децата и дори домашните любимци. Покажете чувственост и нежност, по отношение на избраника си. В противен случай, ще го обидите с догадките и ревността си. Очакват ви големи покупки за дома, офиса или свързани с пътуване. От ползва, ще ви е ентусиазма, който ще ви даде сила и енергия. Не забравяйте за спорта, хобито и комуникацията с оптимистични хора.   Може да се окажете сред онези, които винаги и за всичко се сърдят. Между другото, това може да стане на работа. Може би, не сте изпълнили стари задачи? Не натоварвайте другите с грижите си, иначе ще попаднете в същия капан. Вечерта, може да ви се обади някои недоброжелател и да ви залее с негативна информация за близък приятел. Вярвайте повече на себе си. Очаква ви добър ден, въпреки че в него, може да се сблъскате с много отрицателни неща. Добре е, да се заемете активно с работа или обучение, за да се разсеете от личните проблеми. Отличните резултати във финансовата сфера, ще ви предадат самоувереност. Може да бъдете изпратени на неотложно бизнес пътуване, след което, някои ситуации ще се решат от само себе си. Очакват ви важни разговори, срещи и непланирани пътувания. Всичко това ще даде своя плод, след което животът ви ще потече в правилната посока. Добър ден за домакинска работа, почистване или ремонт. Не пестете пари за това, което е от първостепенно значение. Вечерта ви очаква среща, с приятел от училище. Очаква ви значителен напредък в работата. Въпреки че, ако сами намалите активността си, ще загубите много възможности за успех. Общителността и разбирателството с другите, ще ви носи ползи. Не обръщайте внимание на стечението на обстоятелствата, защото сами сте в състояние да обърнете съдбата в правилната посока. Трябва повече да почивате, медитирате и наблюдавате света отстрани. Във финансите е възможно забавяне, но в любовта ще имате забележим напредък. Най-накрая, ще се запознаете с човек, към който преди не сте смеели да се доближите. Неочаквана изненада от приятел, ще ви направи по-оптимистични и уверени.   Очаква ви интервю за нова работа, което ще премине на много високо ниво. Сега може уверено да кажете, че сте постигнали това, което искате. Един добър ден за бизнес пътувания, преговори и подписване на договори. Публичните мероприятия, е по-добре да избягвате. Вечерта е по-подходяща за отпускане и почивка. Очакват ви интересни срещи и активност из града, с цел изкарване на повече пари. Няма да е изненадващо, че няма да се задържате за дълго, нито у дома, нито на работа. Може да снишите активността си, ако смятате, че сте преуморени или настинали. От романтично запознанство, е малко вероятно да получите това, за което мечтаете. Очаква ви море от положителни емоции, което ще ви позволи, да свършите всяка трудна работа за кратко време. Възможно е интересно запознанство на път, както и среща със стар приятел. За да подобрите здравословното си състояние, трябва да спазвате диета и да почивате повече. Вие сте толкова невнимателни към себе си, че може да се разболеете.   Обмислете всички подробности, за да не правите грешки във финансите. Към това, може да ви тласне трудна ситуация, както и изплащане на битови сметки. Бъдете изключително внимателни на пътя, за да не попаднете в авария. Вечерта, може да ви бъде предложено сътрудничество или работа в чужбина. В общуването с другите, бъдете сдържани.", "date": "2019.07.26", "title": "Дневен хороскоп 26 юли"}
{"url": "http://www.classa.bg/%D1%81%D0%B2%D1%8F%D1%82/item/398251-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%B9-%D1%88%D0%BF%D0%B8%D0%BE%D0%BD%D1%81%D0%BA%D0%B8-%D1%81%D0%BB%D1%83%D0%B6%D0%B1%D0%B8", "text": "След парламентарните избори в неделя в Украйна едно стана ясно - президентът Володимир Зеленски е абсолютният играч на политическата сцена в страната с безапелационно представителство в местния парламент, а останалите партии поне засега не представляват никаква конкуренция за него и партията му \"Слуга на народа\". Но на бившия комик, превърнал се в политик, не е като да му липсват опоненти. В случая обаче те не са стари кучета като Юлия Тимошенко или бившия държавен глава Петро Порошенко, а са от съвсем различен характер. Сега, когато лостовете на властта са в ръцете му, Зеленски е изправен пред предизвикателство, което мнозина смятат за невъзможна мисия - да реформира хронично корумпираните разузнавателни служби на страната.  Известна със своето съкращение СБУ (Служба безпеки України), Службата за безопасност на Украйна е наследникът на КГБ от съветската епоха. Тя обаче е наследила не само позицията в разузнаването и контрола на националната безопасност, но също така и стария персона, структура и начини на действие. Така през годините агентите й са замесени в поредица от малки и големи корупционни скандали, включващи престъпления от убийство до незаконна търговия с оръжие.     СБУ остава тясно свързана с мощните олигарси на Украйна и с нейната политическа класа, твърдят западни дипломати. А за Зеленски, чиято невероятна победа на президентските и на парламетарните избори му дава цялата политическа власт в страната в момента, представлява лъч на надеждата за обикновените украинци. Важна част от кампанията му беше обещанието, че сложи край на хроничната култура на корупция в Украйна. Преструктурирането в СБУ ще е именно тестът за политическата воля на Зеленски и за способностите му като държавник. Това също е въпрос, който може да определи успеха на младия политик в приближаването на страната му към Запада - стъпка, която той определи като един от главните му приоритети като президент. В продължение на години и ЕС, и Съединените щати подтикват ръководството на Украйна да се справи с проблемите в разузнавателната агенция.  Насърчаването на правителството да се справи с безконтролните действия на СБУ е основен приоритет за консултативната мисия на ЕС в Украйна, която се установи в страната през 2014 г. Досега по този въпрос не е постигнато почти нищо. \"Никога не сме имали подходящ отговор от страна на политическия елит\", заяви старши европейски дипломат. \"СБУ отговаря пред един човек - президента - и това прави системата много политизирана.\" Често в личния интерес на предшествениците на Зеленски беше да службите за сигурност да се държат щастливи. Докато Украйна претърпя множество политически катаклизми и промени през 30-те години след разпадането на СССР, в СБУ, където работят над 30 хил. души, реални промени почти не се случват, реформите са мираж, а корупцията в самата служба е обществена тайна. \"СБУ никога не е била докосвана. Това е единствената институция, в която реформи досега не е имало\", обяснява Олена Халушка, ръководител на международните отношения в базирания в Киев Център за борба с корупцията. Една голяма пречка е продължаващата война на Украйна с Русия в източната част на страната.  Петро Порошенко, непосредственият предшественик на Зеленски като президент, обеща да се бори с корупцията в СБУ и да преструктурира агенцията, когато беше избран през 2014 г. Той дори помоли НАТО и ЕС да помогнат с разработването на план за реформа на СБУ. Скоро след това обаче започнаха проблемите с Русия покрай анексирането на Крим и войната в Източна Украйна, което изтика реформите в службите за сигурност на заден план. Критиците на Порошенко също подозират, че той не е искал да се откаже от президентския контрол на мощната служба, както препоръчва НАТО и ЕС. Каквато и да е причината, СБУ продължава да води обичайна дейност. Основната насока на ЕС и Вашингтон към критиката на агенцията е, че нейната структура поражда корупцията.  В допълнение към класическите си функции за събиране на разузнавателни данни и контраразузнаване, СБУ отговаря и за области, които в повечето демокрации попадат в обхвата на полицията и правоприлагането. Те включват преследване на случаи на корупция, икономически престъпления и организирана престъпност. Агенцията има и изключителното право да използва специални разузнавателни средства. Това прави СБУ най-голямата като правомощия разузнавателна агенция в Европа. С приблизително 33 000 служители, тя е над осем пъти по-голяма от разузнавателната агенция на Великобритания - MI5. Междувременно украинските разследващи журналисти продължават да разкриват очевидни доказателства за корупция в службата. Истината обаче е, че служителите там често дори и не се крият. Средното възнаграждение там е между 300 и 500 долара на месец, но има множество свидетелства за това, че някои служители карат скъпи (неслужебни) автомобили. При един от тези случаи например агентът на службата кара Toyota Landcruiser. За друг старши служител пък бе открито, че живее в апартамент за 3 млн. долара в центъра на Киев, регистриран на името на роднина от малко село в провинцията. Украинските активисти за борба с корупцията и западните дипломати твърдят, че звеното за икономическа престъпност на СБУ е прословуто с изнудването на местния бизнес. Всички тези неща карат и външните инвеститори също да странят от страната, което затруднява значително икономическото й възстановяване. Властите в Украйна настояват, че са разбрали посланието и са готови да преструктурират СБУ, дори и срещу неизбежната съпротива вътре в самата служба. \"Съгласни сме, че службата за сигурност трябва да бъде реформирана. Трябва да видим нова, реформирана сила за сигурност на Украйна\", каза в неотдавнашно интервю заместник-министърът на вътрешните работи Тетяна Ковалчук. Украинските активисти за борба с корупцията обаче са на мнение, че ако реформата не се случи скоро, тя вероятно никога да не се случи. Въпреки че страната продължава да е изправена пред сериозни предизвикателства в съдебната система и в други сектори, много от тях са убедени, че решаването на проблема СБУ е ключът към за решаването на проблемите и в останалите сектори. В крайна сметка това ще зависи от президента. Със своя безпрецедентен демократичен мандат Зеленски е единственият, който има силата да започне преструктурирането на разузнавателната служба. Другият ключов фактор в натискът от страна на Запада. \"Ако няма натиск от САЩ и ЕС, ще имаме нулеви реформи тук\", заяви Александър Лиемьонов, основател на Държавна стража - организация за борба с корупцията.    ", "date": "2019.07.26", "title": "Украйна - собствените й шпионски служби"}
{"url": "http://www.classa.bg/%D1%81%D0%B2%D1%8F%D1%82/item/398252-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%88-%D0%BD%D0%B0%D1%86%D0%B8%D1%81%D1%82%D0%BA%D0%B8-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F,-%D0%B7%D0%B0-%D0%B4%D0%B0-%D1%81%D0%BF%D0%B0%D1%81%D0%B8%D1%88-%D0%B6%D0%B8%D0%B2%D0%BE%D1%82%D0%B8-%D0%BC%D0%BE%D1%80%D0%B0%D0%BB%D0%BD%D0%BE-%D0%B8%D0%BB%D0%B8-%D0%BD%D0%B5", "text": "По повод 50-та годишнина от кацането на Луната новинарската станция от Вашингтон WTOP публикува биографията на \"брилянтния\" ракетен конструктор Вернер фон Браун, който е погребан в американския град Александрия през 1977 г. Статията предизвика скандал и бързо беше изтеглена. Причината? Тя пропускаше да спомене факта, че фон Браун е бил нацист. Малко са кътчетата на научния напредък, които не са били опетнени в някой момент от историята си от неморално или неетично поведение. Физиката, биологията, зоологията, медицината, психологията, ваксините, антропологията, генетиката, диетологията, инженерната наука: всички те изобилстват от открития, направени при обстоятелства, които могат да се опишат като неетични, дори незаконни. Как би трябвало да възприемаме употребата на това познание? Особено когато то може да послужи чудесно на цивилизацията или дори да спаси животи? Присъствието на фон Браун в програмата \"Аполо\" не е било необичайно изключение. Повече от 120 германски учени и инженери са се присъединили към него там, включително бившият офицер от СС Курт Дебус (който става директор на оперативния център по изстрелвания на НАСА) и Бернхард Тесман (проектант на огромната сграда Vertical Assembly Building в сегашния космически център \"Кенеди\"). Те са били сред 1600 учени, вербовани от шпиони като част от операция \"Пейпърклип\" в края на Втората световна война. Всички са били предпазени от наказателно преследване за престъпленията си и с осигурен безопасен достъп в САЩ, където им е било разрешено да продължат работата си. Съюзническите сили също така са взели и други нацистки иновации. Нервнопаралитични агенти като табун и зарин (които са послужили като основа за разработката на нови инсектициди, както и на оръжия за масово поразяване), средството срещу малария хлорохин, метадонът и метамфетамините, както и медицински изследвания на хипотермията, хипоксията, обезводняването и други, са резултат от експерименти върху хора в концлагерите. Плочите от дървесни частици (ПДЧ), някои форми на синтетична гума и газираната напитка Fanta също са разработени от германците по времето на нацизма. Това обаче далеч не е еднократна инжекция от неетични изследвания в научното познание. В продължение на 40 години, от 1932 г. нататък, учените в университета \"Тъскигий\" в Алабама следят развитието на сифилиса при стотици бедни чернокожи мъже – никой от които не получава диагноза или лечение, въпреки че антибиотикът пеницилин, който би могъл да излекува болестта, по това време вече е достъпен. В свързано изследване, американски лекари през 40-те години умишлено заразяват нищо неподозиращи пациенти с предавани по сексуален път заболявания, за да изучават болестите.  Тъй като са се опасявали от скандала, който това би могло да предизвика, експериментите се извършват в Гватемала. От 1955 до 1976 г. в рамките на така наречения \"Злополучен експеримент\" стотици жени с предракови образувания са оставени без лечение, за да се провери дали ще развият рак на матката. Подробности за изследването излизат на бял свят едва след експозе от две активистки за грижи за женското здраве — Сандра Кони и Филида Бънкъл. Провелото се в Нова Зеландия изследване се надява да провери теориите за важността на ранната интервенция, но по-късно разследване на експеримента критикува това как лекарите са третирали пациентите. Ваксината срещу полиомиелит – и много други медицински постижения – дължи съществуването си на човешки клетки, взети от тялото на Хенриета Лакс без нейно знание или съгласие, и тя така и не е получила никакво заплащане за комерсиализацията им. Клетъчните култури, отгледани от тези първоначални образци, са използвани в безброй изследвания на лекарства, токсини и вируси, и също така са употребени за изучаване на човешкия геном. През 50-те години Робърт Хийт е сред първопроходците в употребата на електроди, имплантирани в мозъка, като в един случай прави опит да промени сексуалната ориентация на пациент. Сега подобни технологии се използват за лечение на епилепсия, болестта на Паркинсон и наскоро анонсираната невронна връзка на Илон Мъск. Не е скандално да се твърди, че тези експерименти не е бивало никога да се случват. Но след като те вече са се случили, какво трябва да правим с информацията, получена от тях? \"Базовата интуиция диктува, че ако дадена информация е придобита по неетичен начин, но ние все пак използваме тази информация, ставаме съучастници в извършеното в миналото\", коментира Дом Уилкинсън, специалист по медицинска етика в Оксфордския университет. Това е разпространен възглед, дори и сред хората, които използват подобни открития. В публикация в изданието по въпросите на биоетиката Hastings Centre Report през 1984-а, Кристин Моу си спомня разговор с Джон Хейуърд, водещ експерт по хипотермия в университета на Виктория, Британска Колумбия, който е използвал нацистки данни в изследванията си. \"Не искам да се налага да използвам тези данни, но няма други и няма да има други в един етичен свят. Донякъде си намирам благовидно оправдание. Но да не ги използвам би било също толкова зле\", казва той. Дом Уилкинсън е на мнение, че резултатите от подобни изследвания \"много рядко осигуряват ключова важна информация\" сами по себе си. \"В основната си част, научната информация е като парченце от пъзел: тя се вписва в общата картина\", обяснява той.     Приносът на Вернер фон Браун към космическата програма  \" Аполо \"  може и да е бил сериозен. Невъзможно е обаче да преценим дали НАСА не биха могли да измислят как да кацнат на Луната без негова помощ и без познанията, които той е придобил, докато е работил върху нацистката ракетна програма V-2. Междувременно резултатите от \"Тъскигий\" и \"Злополучния експеримент\" не променят драстично разбирането ни за сифилиса или рака: данните от тях не са толкова полезни, че с отвращение да ги приложим, за да помагаме на пациентите в наши дни. Човек може да се изкуси да мисли, че неетичните медицински практики са останали в миналото; че замесването на съвременната медицина с неморалността е било неприятно изключение от средата на XX век; както и че с времето тогавашните научни изследвания ще залязат в научна ирелевантност. Може да си казваме, че оттук нататък всичките ни начини за събиране на данни ще бъдат коректни, а откритията ни — етично обосновани. За съжаление обаче не е така. По подобие на изследванията на сифилиса в Гватемала, много клинични изпитания и до този момент се провеждат в развиващи се страни, на практика по същите причини: регулациите там са по-слаби и рискът от лоша реклама от евентуален негативен изход намалява.  Доклад от 2008 г., публикуван от Центъра за изследвания на дейността на мултинационалните корпорации, разкрива подробности за много такива неетични изпитания, проведени в Индия, Нигерия, Русия, Аржентина и Непал, както и в други страни. Той разкрива неогласените смъртни случаи на 14 жени в Уганда по време на изпитания на лекарството срещу предаване на ХИВ Nevirapine. Също така от доклада става ясно, че осем пациенти в Хайдерабад, Индия, са починали по време на изпитания на противосъсирващото лекарство стрептокиназа – и нито един от тях не е бил информиран, че участва в експеримент. Поривът да се направи нещо добро с данните – дори и те да са придобити по неетичен начин – е свързан с отделни проблеми. Освен че се носи бремето на съучастничеството, дали употребата на резултатите е аргумент за сегашни и бъдещи учени, че е по-добре да се търси прошка, вместо да се иска разрешение? Уилкинсън изтъква случая с китайски учен, който заяви през 2018 г., че е създал първите бебета с редактирани гени. Определя го като \"поразителен пример\", защото според него ученият е бил мотивиран от славата, свързана с това да бъде първи. На тази позиция е и Здравната комисия на Китай, чието разследване стигна до извода, че ученият \"незаконно е извършил изследването от стремеж към лична слава и изгоди\". Според Уилкинсън трябва да полагаме усилия да не оправдаваме поведението на хора, които извършват престъпления заради славата, или да им даваме така желаната от тях популярност. Но дори и ако можем да разделим действията на хората от научното познание, което създават, като заклеймяваме едното, докато вършим добро чрез другото, все още не сме се измъкнали от моралния лабиринт. Какво се случва, когато проблематичното изследване още не е проведено – но би могло да бъде? С подобен спорен казус се занимава бордът на здравното министерство в шотландските градове Глазгоу и Клайд. Причината са кръвни проби от повече от 3 млн. шотландци, които са били вземани като част от рутинен тест, извършван върху всички новородени с цел проверка за различни генетични заболявания. От 1965 до 2003 г. така и не е било искано разрешение от родителите за запазването на кръвните проби, което означава, че цялата база данни от законова гледна точка е спорна.     Като най-старата и голяма колекция от неонатални карти \"Гътри\" (както са известни тези архиви), базата предлага необичайно широк поглед върху генетичното състояние на страната и поради това представлява уникален ресурс за медицинските изследователи. Но заради проблемите с начина, по който са вземани тези проби, в момента има мораториум върху провеждането на изследвания на база тези карти. Здравните власти в Шотландия сега провеждат консултации с учени, специалисти по етика, пациенти и граждани какво би трябвало да се направи с \"картите Гътри\". Един от вариантите е да се разреши на хората, които са против, да се откажат от каквото и да е участие в каквито и да е изследвания на база тези карти – но да се демонстрира, че със задна дата адекватно е било поискано разрешение от 3 милиона души не е лесна задача. Присъщо на човека е да се опитва да търси добро в лоши ситуации. Дори и във Варшавското гето лекарите от еврейски произход са водили старателно бележки за здравето на другите хора в гетото, данни, които са били изнесени контрабандно и по-късно публикувани във фундаментално изследване за ефектите и болестите, причинявани от гладуването. \"Решението да се използват данните не бива да се взема без съжаление, или без признаване на невъобразимия ужас, при който те са били придобити,\" пише Кристин Моу за нацистките изследвания. \" Не можем дори косвено да демонстрираме каквото и да е одобрение към такива методи. Нито обаче нехуманността на експериментите трябва да ни заслепява за възможността нещо добро да може да бъде изградено от пепелта. \"    ", "date": "2019.07.26", "title": "Да използваш нацистки изследвания, за да спасиш животи - морално или не?"}
{"url": "http://www.classa.bg/%D1%81%D0%B2%D1%8F%D1%82/item/398253-%E2%80%9E%D0%BF%D0%BE%D0%BF%D1%83%D0%BB%D0%B8%D1%81%D1%82%D0%BA%D0%B0%D1%82%D0%B0-%D0%B2%D1%8A%D0%BB%D0%BD%D0%B0%E2%80%9C-%D1%80%D0%B0%D0%B7%D0%B1%D0%B8%D0%B2%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F", "text": "От Доналд Тръмп до Борис Джонсън, клубът на лидерите с антисистемен начин на говорене, осеян с популистки нотки, не спира да се разширява и обръща надолу с главата международната дипломация в ущърб на мултилатерализма и на международното сътрудничество. Според мнозина анализатори „популистката вълна“, която връхлита демократичните страни, е спечелила първата си сериозна победа с положителния резултат на британския референдум за Брекзит през юни 2016 г., още преди избирането на Доналд Тръмп за президент на Съединените щати през ноември същата година. Избирането във вторник на консерватора Борис Джонсън, привърженик на излизането от Европейския съюз, за премиер на Великобритания изглежда, че се вписва в тази тенденция, част от която са идването на власт на представители на крайната десница като Жаир Болсонаро в Бразилия и Матео Салвини в Италия. „Лидерите на близо половината от държавите от Г-20“, сред които са най-богатите страни и тези, които се появяват на международната сцена като икономически фактори, „като цяло вече са благоразположени към Тръмп“ и „доста от тях дойдоха на власт след него“, казва Иън Бремър, директор на компанията „Евразия Груп“. Сред тях той изрежда лидерите на Великобритания, Бразилия, Италия, премиера на Австралия Скот Морисън, но също така лидери, които са на власт от по-отдавна (индийския премиер Нарендра Моди, аржентинския президент Маурисио Макри, турския президент Реджеп Тайип Ердоган) и дори лидери на по-авторитарни страни като руския президент Владимир Путин и саудитския престолонаследник принц Мохамед бин Салман. Борис Джонсън въпреки това стои малко встрани и въпреки афишираното си сходство с Тръмп, рискува бързо да се почувства в неудобно положение в този „нелиберален клуб“, предупреждава Томас Райт от мозъчния тръст „Брукингс“ във Вашингтон. Той със сигурност е „популистки и радикално настроен по въпроса с Брекзит, но не и по други теми“, казва Райт. „По въпроса с климатичните промени, Иран и мултилатерализма“ новият британски премиер е „по-умерен“ и рискува бързо да влезе в разногласия с американския президент, смятан за негов основен съюзник. Но въпреки различния контекст и различните личностни характеристики сред всички тези лидери, общите черти са много. „Общото между тях е популисткият стил. Те са част от един и същ по-голям феномен“, казва Луиджи Скациери от Центъра за европейска реформа в Лондон. „Избирателите в САЩ, във Великобритания и Италия избират политици, характеризиращи се с антиимигрантски чувства, едно малко или повече открито националистическо говорене и отхвърляне на традиционните елити, чието въплъщение са технократите и експертите“, казва той.     Корените на това явление се намират в засилването на неравенствата, в усещането за пропадане, което засяга не само работническата класа, но и средната класа. В комбинация с „невероятно ефикасната“ употреба на социалните мрежи, на които „Болсонаро, Салвини, Тръмп и Джонсън са истински творения“, тези фактори обясняват „структурния възход на популизма“, добавя Иън Бремър, като отбелязва, че далеч не става дума за една хомогенна вълна. Появата на тези нови действащи лица със сигурност има „сериозни последици за международните дела“, тъй като те „очернят международните институции с обвинения, че подкопават националните интереси и суверенитет“, твърди Луиджи Скациери. Лозунгът на Доналд Тръмп „Америка на първо място“ изглежда може да бъде имитиран във всяка страна, „Бразилия на първо място“ и „Италия на първо място“. Първата жертва на това е мултилатерализмът и неговите постижения след 1945 г., които са се превърнали в мишена за критиките на американския президент и на някои от колегите му. Като се тръгне от Парижкото споразумение за климата и се стигне до иранското ядрено споразумение, ООН и Европейския съюз, текстовете и институциите, които управляват международния ред са подложени на постоянни нападки. Трудно е обаче да говорим за „коалиция“ на „националистическите, популистки и антисистемни“ лидери: те несъмнено се открояват като отделна група, но тя не е нито хомогенна, нито единна. Доказателство за това е невъзможността за сформиране на обща парламентарна група след изборите за Европейски парламент през пролетта, тъй като икономическите въпроси и отношенията с Русия, например, създават разделения между крайнодесните партии. „Всички те имат различни знамена и различни национални интереси“, отбелязва Иън Бремър. „За тях е лесно да се противопоставят на глобализацията, на съществуващите международни структури и на свободната търговия, но това не ги обединява около нещо, а ги подтиква най-вече да подкрепят идеята за по-силни национални граници и за повече мита“. „Една игра с нулев резултат“, която ще доведе в крайна сметка до намаляване на международното сътрудничество, обобщава Луиджи Скациери.  ", "date": "2019.07.26", "title": "„Популистката вълна“ разбива международните отношения"}
{"url": "http://www.classa.bg/%D1%81%D0%B2%D1%8F%D1%82/item/398254-%D0%BA%D0%B8%D1%82%D0%B0%D0%B9-%D0%B7%D0%B0%D0%BF%D0%BB%D0%B0%D1%88%D0%B8-%D1%81-%D0%B2%D0%BE%D0%B9%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%89%D0%B8%D1%82%D0%B5-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%82%D0%B0%D0%B9%D0%B2%D0%B0%D0%BD-%D0%B2%D1%8A%D0%BD%D1%88%D0%BD%D0%B8-%D1%81%D0%B8%D0%BB%D0%B8", "text": "КНР няма да спре пред използването на военна сила срещу чуждестранни сили, защитаващи независимостта на Тайван, твърди „Бялата книга за националната отбрана на Китай в новата ера”. „Китай не се отказва от използването на военна сила, запазвайки правото си да използва всякакви средства във връзка с намесата на външни сили, както и действията на изключително малкото на брой елементи, които се застъпват за „независимостта на Тайван” и други разколнически сили, но това по никакъв начин не е насочено срещу тайвански сънародници”, гласи извадка от документа, публикуван от Службата за печата на Държавния съвет на Китай.     „Ако има някой, който се опитва да откъсне Тайван от Китай, китайските въоръжени сили няма да се спрат пред никаква цена, за да му нанесат съкрушително поражение”, следва от Бялата книга. Отбелязваме, че Пекин многократно е настоявал САЩ да не подкопават суверенитета на КНР в Южнокитайско море, подчертавайки, че Тайван е „неразделна част от територията на Китай“.  ", "date": "2019.07.26", "title": "Китай заплаши с война подкрепящите независимостта на Тайван външни сили"}
{"url": "http://www.classa.bg/%D1%81%D0%B2%D1%8F%D1%82/item/398255-%D0%BB%D0%B0%D0%B2%D1%80%D0%BE%D0%B2-%D0%BE%D0%B1%D0%B2%D0%B8%D0%BD%D0%B8-%D1%81%D0%B0%D1%89-%D0%B2-%D0%BE%D0%BF%D0%B8%D1%82-%E2%80%9E%D0%B4%D0%B0-%D0%BE%D1%82%D0%BA%D1%8A%D1%81%D0%BD%D0%B0%D1%82%E2%80%9D-%D0%B3%D1%80%D1%83%D0%B7%D0%B8%D1%8F-%D0%BE%D1%82-%D1%80%D1%83%D1%81%D0%B8%D1%8F", "text": "Външният министър Сергей Лавров заяви, че западните страни, водени от САЩ, се опитват да „откъснат” Грузия и други съседни държави от Русия. „Никога не сме се опитвали да влошим отношенията си с Грузия. Точно грузинското ръководство по-рано, при Михаил Саакашвили, прекъсна дипломатическите отношения, опитваше се по всякакъв начин да ограничи икономическото ни взаимодействие. След това икономиката се отчете, а онези, които произвеждат богатство в Грузия, много добре си спомнят колко близо са нашите търговски и инвестиционни връзки. Сега търговията се възобнови. Не мисля, че някой изпитва неудобство от това. Всичко това се дължи на факта, че нашите западни колеги, предимно САЩ, се опитват по всякакъв начин да „откъснат” нашите съседи от Руската федерация”, заяви министърът. Лавров добави, че през 2008 г. на Саакашвили „му отказват спирачките”, грузинският президент решава да използва сила в Южна Осетия и Абхазия, „въпреки многократните предупреждения”, включително от президента Владимир Путин. По този начин Саакашвили възнамерява да реши „всичките си проблеми” в тези региони, отбеляза министърът. „Там работеха десетки американски инструктори, обучаваха грузинските специални сили, грузинските военни”, обясни Лавров. „Нареждания, които бяха дадени за превземане на Южна Осетия, сами по себе си са престъпни. Всеки разбира това. Саакашвили нападна своите граждани, миротворците, сред които руски военнослужещи. Специалното разследване, наредено от Европейския съюз от комисията на Хайди Талиавини, ясно заключи, че Саакашвили е започнал тези военни действия. Повтарям, че нямаме никакво негативно отношение и пристрастие към грузинския народ, напротив, ние сме живели заедно в продължение на векове, ценим културата и обичаите на другите”, подчерта Лавров. Външният министър обясни, че е трудно да се прецени дали САЩ ще направят изводи от решението на руския президент да не налага санкции срещу Грузия след антируските изказвания в Тбилиси. „САЩ са специална страна, те имат свои традиции, те са велика сила. Говоря за това със съжаление, защото съм убеден, че ако Съединените щати започнат да водят политика на плавни, взаимно уважителни отношения с всичките си партньори - било то Русия, Китай, Европейският съюз, всяка друга страна - проблемите в света ще бъдат решени много по-ефективно и надеждно”, убеден е министърът. Срещата на Путин с американския му колега Доналд Тръмп в Япония, на срещата на Г-20 показа, че американският президент „търси някои общоприемливи подходи”, добави Лавров. „Ще видим как ще се реализира по-късно на ниво изпълнение”, обобщи министърът на външните работи. След мащабните протести с антируски лозунги в Тбилиси, Русия забрани полетите до Грузия от 8 юли. Държавната дума прие изявление за икономическите мерки срещу Грузия, а експертите предричаха загуба на милиони долари за Грузия, ако Русия въведе нови санкции. Беше отбелязано, че руснаците анулираха до 8 юли 80% от хотелските си резервации в Грузия.  ", "date": "2019.07.26", "title": "Лавров обвини САЩ в опит „да откъснат” Грузия от Русия"}
