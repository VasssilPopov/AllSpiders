{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390147-%D0%BD%D0%B8%D0%B5,-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-,", "text": "              \r\n       \r\n       \r\n       \r\n         \r\n         \r\n       \r\n       \r\n     \r\n      Гледате ли сутрешни ТВ предавания на БНТ, бТВ, Нова ТВ?   Гласувахте ли за някоя от партиите ГЕРБ, БСП, ДПС и ОП?  Харесвате ли Н. Пр. Бойко Методиев Борисов от с. Банкя?   Харесвате ли Корнелия от с. Крушовица?   Ходили ли сте на концерт на Слави Учиндолеца, Софи Маринова и Милко Калайджиев?    Чели ли сте поне една книга на Митю Бербатов, на д-р Стоичков, на Митю Крика и на Венета Райкова?   Считате ли Цецка от Плевен за сексуален идол?   Гледате ли дядото Юлиан Вучков?    Данито Барниръбъла ли е най-интелигентният мъж на България?    Доволни ли сте от вдигането на цените на бензина?    Доволни ли сте от вдигането на данъците на старите коли?    Искате ли цените на винетките да станат по-високи?   Доволни ли сте от увеличението на пенсиите с 39 стотинки?    Искате ли да се увеличи държавната администрация в София от 433 000 на 800 000 души?    Съгласни ли сте депутатите да получават поне още 15 000 лева повече месечно?   Мислите ли, че Баце, Цацито, Шиши и Домуса не играят белот на пари в с. Банкя?    Титанът на мисълта Цецо Могадавикажа трябва ли да получи Нобелова награда?    Баце ли ще оправи България, Балканите, Европа, Африка, планетата Земя и Вселената?   Нали е вярно, че агент Иван въобще не краде нито от паспорти, нито от нищо?    Считате ли, че работата на Парламента не е лобистка, а от нея има някаква обществена полза?    Кирето Добрев Митничарчето и Румен Гечев (агент Економов) трябва ли непременно да станат министри?    Нали най-възпитаният, най-културният и най-образованият човек в България е Веждю?    Трябва ли Баце да отиде в Атлантида, и може ли да я извади?   Цацито ще подгони ли гербаджиите и олигарсите, които крадат?    Съдът ще осъди ли поне един политик?    Убеден/а сте, че любовницата Му няма къща в Барселона, нали?    Вярно ли е, че гербаджиите са умни и честни, и въобще не крадат?    Вярвате ли, че кражбите и комисионите при европейските проекти и при обществените поръчки са по-малко от 70% от стойностите им?    Липсва ли ви Фидосова?    Безвъзмездното ползване на имущество от стотици гербаджии-софиянци, предоставено от олигарси, е социално справедливо и помага за просперитета на България, нали?    Вие сте доволен/а от здравеопазването, образованието, културата, спорта и социалните дейности?    Убеден/а ли сте, че България няма да стане циганска държава и българите няма никога да изчезнат?   Сигурен/а ли сте, че не сте идиот? \r\n       \r\n     \r\n     \r\n     \r\n     \r\n     \r\n                 \r\n       \r\n           \r\n https://www.facebook.com/v.jeliazkov.napolitano/videos/10213215079240734/ \r\n \r\n      ", "date": "2018.12.04", "title": "Ние, българите...,"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390144-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B2%D1%8A%D0%B2%D0%B5%D0%B6%D0%B4%D0%B0-%D0%B7%D0%B5%D0%BB%D0%B5%D0%BD-%D0%B1%D0%B8%D0%BB%D0%B5%D1%82-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA", "text": "Във връзка с високите нива на фини прахови частици, Столична община въвежда „Зелен билет“ за вторник, 4 декември, съобщиха от пресцентъра на общината. „Зеленият билет“ представлява еднодневна абонаментна карта на стойност от 1 лев за всички линии на обществения градски транспорт на територията на Столична община, съобщава БТА.      Превозният документ може да бъде закупен от пунктовете на Центъра за градска мобилност, касите на столичното метро, от водачите на превозните средства на градския транспорт, както и чрез мобилното приложение  С цел стимулиране използването на обществен транспорт, Столична община разкрива временни буферни паркинги в най-дясната пътна лента по основни входни булеварди на столицата - бул. „Александър Малинов“ при метростанция  „А. Т. Балан“ и Бизнес парк София, бул. „България“ между „Т. Каблешков“ и „Гоце Делчев“, при метростанция „Дружба“ на бул. „Цветан Лазаров“ и бул. „Кръстьо Пастухов“, бул. „Ботевградско шосе“ при спирката на трамвай 22, на бул. „Царица Йоана“ при метростанция „Люлин“, на бул. „Панчо Владигеров“ при метростанция „Сливница“ и „Западен парк“. Продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали.  По препоръка на пулмолозите от Столичната община призовават хора с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Препоръчва се да се носи плътен шал при излизане навън. Шофьорите да не оставят автомобилите си с включен двигател, когато не са в движение, призовават от общината, посочва още БТА.", "date": "2018.12.04", "title": "Заради мръсния въздух Столична община въвежда Зелен билет във вторник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390145-%D0%BA%D1%80%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B1%D0%B5%D0%BB%D0%B5%D0%B6%D0%BA%D0%B8-%D0%BA%D1%8A%D0%BC-%D0%B2%D0%B8%D0%B7%D0%B8%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%B1%D1%81%D0%BF", "text": "Открива се шанс за левицата да се прояви като прогресивна сила!   Какво представлява България днес като държава и общество? Кои са най-тежките проблеми на страната? Във Визия за България липсва анализ и отговор на тези въпроси! Ще се опитам накратко да запълня тази празнина във „Визията“ с едно мнение: В миналото десетилетие България постигна своята национална цел и стана член на НАТО и ЕС. И в двата „съюза“ сме позиционирани като периферия , третирани сме като държава с ограничен суверенитет и изпълняваме с усърдие решенията на „началниците“, но вместо задоволство, че сме част от света на богатите държави, разочарованието на българските граждани от страната, в която живеем, расте с всяка изминала година.     България през последните две-три десетилетия стана жертва на политиките на глобализирания неолиберален капитализъм и в резултат индустрията беше унищожена и разграбена (с решителното участие и на самите българи), развитото аграрно земеделие разбито и земята приватизирана по латифундистки модел. Осъществи се гигантска кражба на интелектуален капитал на нацията ( младите, образованите , стотици хиляди специалисти бяха засмукани от капиталистическия център) и направляван отвън разгром на науката, образованието и културата, което доведе до интелектуална деградация , демографска катастрофа и институционален разпад. Социалните системи изпаднаха в дълбока перманентна криза. Социалистическият период, при който се осъществи модернизацията на изостанала селска България , която за 45 години се превърна в развита индустриална държава с високо образовани граждани , безплатно и качествено здравеопазване, развита наука ,култура и спорт, е подложен на тотално обругаване и едностранчиво представяне само в негативен план с единствена цел да се създаде и наложи превратна представа сред по-младото поколение за миналото и да няма условия за сравнение с днешната мизерна държава. В епохата на знанието и дигиталния свят българите са все по-слабо образовани и неподготвени да се ориентират в сложните глобални процеси и все по-неконкурентноспособни на гражданите от центъра на ЕС в битката за висококвалифицирани работни места и съответно за по-висок стандарт на живот. Структурните фондове на ЕС и субсидиите по линия на ОСП определено подпомогнаха инвестициите в инфраструктура, спомогнаха за финансовото укрепване на селскостопанските производители и за подкрепа на секторни и регионални политики , но, от друга страна, създадоха условия за процъфтяване на рентиерски тип капитализъм и огромна по мащаб корупция. Стремежът към завоюване на политическата власт е с цел достъп и контрол на паричните потоци, а не кауза в служба на обществото. Бенефициенти на европейско финансиране използват европейски пари за да корумпират политици, държавни чиновници и съдебната система и създават олигархични модели на зависимости. Надеждите, че с подкрепата на ЕС в България ще се установи правов ред , демократични институции, равенство пред закона и стандартът на живот ускорено ще се доближи до средноевропейския не се оправдаха. България се лиши от своя суверенитет, но вместо равни шансове в Европа и просперитет бяхме натикани в периферията на съюза не само географски, но и по същество и българските граждани са третирани като втора ръка европейци. България се държи като победена и разгромена държава, народът е обезверен и покварен от фалшиви идоли, вече не вярва на никого и на нищо, а обществото е в тотална безпътица. В последните години светът навлиза в нов цикъл, който се характеризира с нарастващи геополитически противоречия и конфликти и преход към деглобализация, при който капиталът търси спасение в националната държава и в политики на икономически протекционизъм. Деглобализацията ще е съпроводена с търговски войни и ожесточена битка за пазари и ресурси, в някои случаи може да станем свидетели и на горещи конфликти и локални войни. В ЕС също протичат процеси на трансформация с неясен за момента изход. В страните от централна Европа се засилват евроскептицизма , национализма и протекционизма, в резултат на което все по- вероятно е да отслабнат общоевропейските институции и общоевропейските политики, да се редуцират европейските фондове, да се задълбочи разделението между център и периферия, да се предизика частичен разпад на общността и периферните държави като България дефакто да бъдат изхвърлени или по-скоро оставени да се оправят както могат. Днес преди всичко партиите са призвани и трябва да дадат смислени отговори на простите въпроси, които вече всеки отговорен гражданин си задава : Защо обществото е гладно за справедливост? Защо корупцията е въздигната в ранг на държавна политика? Защо демокрацията е само фасада, зад която прозира озъбената мутра на олигархията? Защо в избирателните списъци фигурират повече избиратели, отколкото са гражданите на страната , което създава условия за манипулация и опрочаване на изборният процес. Защо партиите пренебрегнаха волята на народа, изразена на референдум за мажоритарни избори? Защо презумцията за невинност се заменя с призумцията за виновност и защо в законите се въвеждат абсурдни регламенти и забрани , които на практика е невъзможно да се спазват и властта получава и разполага с механизъм да обвинява и преследва своите икономически конкуренти и политически противници . Защо малките населени места са превърнати във феодални владения на местни клики , които пред безучастния поглед на централната власт се разпореждат безпардонно със съдбите, а понякога и с живота на хората там. Защо държавата е свръхцентрализирана и всички финансови ресурси и всички решения са концентрирани в София. Защо и местното самоуправление дори като израз изчезна от политическа употреба. В резултат на тази политика, София и няколко големи градове получават свръхфинансиране и се развиват изпреварващо в ущърб на малките области и общини, за които центърът не разпределя необходимите финанси и ресурси за да поддържат своята инфраструктура и социални системи на добро равнище и да има добре платени работни места. Защо продължава тази политика, след като е ясно че е една от главните причини за обезлюдяването на провинцията и за свръхнаселението в София. Свръхнаселване, което поставя на изпитание и инфраструктурата на столицата Защо държавата, чрез лобистко и целево законодатество, ограничава конкуренцията и оказва институционална подкрепа на приближени фирми да монополизират определени сектори, в които пазарът е гарантиран с милиони потребители, лишени от право на избор , а за монополистите се гарантират свръх печалбите . Създава се опасна симбиоза на политическа и икономическа власт, която ражда олигополи и олигархия. Защо и кои са причините неравенството да е достигнало невиждани за историята на новата 140-годишна българска държавност висоти. Защо по стандарт на живот и по жители в бедност България е на последно място в ЕС. Трябва да сме наясно, че България не може да се равива, ако не се предприемат радикални мерки за справяне с неграмотността, за повишаване на образователното равнище на нацията и особено на поколението до 40 г. възраст. Загубата на историческа памет и липсата на държавно структуриращи символи ни превръща в територия и лишава обществото от ориентири и опори в период на кризи и глобални предизвикателства. България е пред риск да стане част от военен съюз и фронтова зона, насочена срещу Русия, без съгласието на българския народ. Защо политическата класа не помни горчивите уроци за България от последните две световни войни и е на път да повтори грешките от миналото и да обрече българския народ на нови страдания. Това са големите въпроси и проблеми и същевременно големите деформации на България, но вместо да се поставят в основата на документа , то Визията ни насочва към повърхностни теми в опит да ги формулира като политики. Без радикална промяна на средата, няма шанс да се реализират дори и добри по замисъл идеи и политики.   В този смисъл Визията, като не търси решение на главните въпроси, по същество закрепва съществуващите деформации и създава илюзорни надежди за промяна. 1. Да се разчисти криминалната среда и клептокрацията от еврорентиерски тип. Да се отрежат корените на олигархията. 2. Да се отвоюва обратно националният суверенитет от Брюксел. 3. Да се наложи върховенството на закона и равенството на всички без изключение пред закона като основа на регулиране на обществените отношения. 4. Да се наложи морала и уповаване на личните качества и професионални умения като модел за успех на всеки в обществото. 5. Да се поведе борба за преодоляване на бедността и привеждане на неравенството между бедни и богати в разумни и съпоставими със социално-организираните държави равнища. 6. Да се открие простор за конкуренцията във всички сектори. Държавата да „разчисти терена“ за предприемчивия и социално отговорен национален капитал , който не рентиерства с европейските фондове, а разчита на квалификацията и уменията на своите мениджъри и работници за да създава блага и работни места. 7. Да не се допусне страната да бъде въвлечена във военен конфликт въобще и в частност военен конфликт срещу Русия. 8. След приемането на страната за член на ЕС, пред обществото не е формулирана нова обединяваща национална идея и цел . Завладяваща идея не можем да открием и във Визията. Социалистическата партия винаги е била идейна партия , идеите са били главното политическо оръжие на българските социалисти, но днес безидейността е пронизала основната тъкан на партията и я прави слаба, а партийните членове без мотивация. Образно казано, по кръвоносната система на БСП не протича идеен и политически ток. В момент на криза и идейна безпътица, Партията трябва да се обърне към своите корени, да се опре на основните принципи за справедливост, солидарност и свобода и да се опита да изведе нова обединяваща национална цел, която би могла да се формулира като „да върнем достойнството на българските граждани и България да се нареди равноправна и равна на проспериращите европейски народи“. Горните политически задачи не са тясно политически, а общонационални и изискват общонационално усилие, за да се направи необходимия прелом в развитието на България. Когато тези политически задачи бъдат реализирани, ще се открие широк простор за социална и икономическа промяна , за реализиране на някои добри технократски решения, които се предлагат във Визия за България“", "date": "2018.12.04", "title": "Критически бележки към \"Визия за България\" на БСП"}
{"url": "http://www.classa.bg/%D1%81%D0%B2%D1%8F%D1%82/item/390146-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%B7%D0%B0%D1%89%D0%BE-%D1%87%D0%B5%D0%BA%D0%B8%D1%81%D1%82%D1%8A%D1%82-%D0%B2%D0%B8%D0%BD%D0%B0%D0%B3%D0%B8-%D0%BD%D0%B0%D0%B4%D0%BF%D0%B8%D0%B2%D0%B0-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87%D0%B0-%D0%BE%D1%82-%D1%86%D1%80%D1%83", "text": "Сред качествата на разузнавача освен хладнокръвие, езици и владеене на оръжие влиза и умението да пие, без да се напива. Защото трезвият специален агент винаги ще предизвика подозрение.   Трябва да се пие   На разговора с алкохол разузнавачът възлага големи надежди. В такава неформална обстановка опонентът може да се разговори, да се извлече от него нужната информация или да се принуди да действа по определен начин. Важно е събеседникът винаги да е по-пиян от агента. Ако ролите се сменят, това означава опасност от разобличаване.  Съветските и руските резиденти, които пиели умерено, по правило развивали отлична кариера. Тук трябва да се споменат имената на Леонид Шебаршин и Вячеслав Трубников, които навремето оглавявали съответно съветското и руското външно разузнаване. Според разузнавачи това се отнася и до днешния шеф на Службата за външно разузнаване – Михаил Фрадков.    Бившият резидент полковникът от резерва Алексей Иванов твърди, че въобще не съществуват непиещи разузнавачи по принцип, но отбелязва, че добрите разузнавачи пият само в случай на оперативна необходимост.  Леонид Шебаршин давал пример съветски резидент, който работел в Пакистан и не пиел. Може би затова нещата му вървели зле. За цялата си служба той не направил нито едно вербуване. „Трезвеникът“ бил върнат в родината, а на неговото място изпратили „пиещ“ чекист. За кратко той успял да завърже отношения на практика с всички пакистански генерали. Шебаршин обичал да повтаря, че „длъжността на оперативния работник в резидентурата трябва да се преименува в „аперативен“.   Няма победители   Как стоят нещата в чуждестранните специални служби? Те също използват алкохол като едно от средствата за оперативна работа. Но не можели да се мерят в това направление с руските чекисти. Някъде във времето преди залеза на Съветската империя служители на ЦРУ и ФБР разработвали един съветски разузнавач, който в миналото бил професионален волейболист, майстор на спорта в „Динамо“. Той търсел кандидатури за вербуване. Техните интереси съвпаднали в американския щат Вашингтон, в ресторант на река Потомак.    Американците дълго и неуспешно се опитвали да напият своята жертва. Пиели дълго, чаша след чаша, но съветският разузнавач излязъл от ситуацията победител. Достатъчно пияни американците минали критичната черта и един от тях разказал за целта на мисията им.  Тези разговори били чути от намиращите се в залата служители на Аналитичния департамент в ЦРУ; на следващия ден ръководството вече знаело за случилото се. Последвало незабавно наказание. Провинилият се агент бил изпратен в резидентурата на Джоджтаун, столицата на Република Гайан. Не го уволнили, защото подготовката на резиденти струвала скъпо на ЦРУ.  Съветският агент също бил наказан. Първо началството го изпратило в Куба, а там той бил арестуван за несанкционирания контакт с агентите на ЦРУ. Не могли да докажат, че е шпионирал в полза на САЩ, но бил уволнен от органите.   Главното е методиката   След скандала на река Потомак в ЦРУ разработили инструкция за агенти, която обяснявала как грамотно да бъде напит колега от КГБ, за да се извлече от него секретна информация. Главният принцип на успеха били правилните тостове, на които руският разузнавач не можел да не поддържа. В инструкцията се давал съвет да не се правят опити да се надпият чекистите, защото все едно това е невъзможно.    Подобни проблеми съществували и в израелската служба МОСАД през 60-те години. По това време в Израел фактически липсвала култура в употребата на алкохол и затова за начинаещите агенти решили да организират специални курсове. Обучавали ги на основите на дегустацията, на съвместимостта на алкохолните напитки и храните, в какви количества и в каква последователност трябва да се употребява една или друга напитка. Бъдещите агенти на МОСАД били тествани на специален банкет.  Някои неща чуждите специални служби възприели от Русия. Едно от тях били легендарните таблетки на КГБ, които пречели на бързото напиване. Днес препаратът «RU-21» се произвежда от компанията Spirit Sciences, базирана в Калифорния. Американците твърдят, че започнали да го разработват след Втората световна война, но Русия отрича участието си в разработването му.  По думите на производителите «RU-21» потиска изработването на фермент в организма, който превръща алкохола в ацеталдехид – отрова, която разрушава тъканите. Тази вълшебна таблетка не само дава възможност човек да се напие за удоволствие, но и защитава от махмурлук.", "date": "2018.12.04", "title": "Алкохолът и специалните служби: Защо чекистът винаги надпива разузнавача от ЦРУ"}
{"url": "http://www.classa.bg/%D1%81%D0%B2%D1%8F%D1%82/item/390137-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%81%D1%82%D0%B0%D1%82%D1%83%D1%8F-%D0%BE%D1%82-100-000-%D0%BD%D0%BE%D0%B6%D0%B0,-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D0%BD%D0%B8-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0", "text": "Ангел на ножовете, статуя, съставена от повече от 100 000 ножа, конфискувани от британската полиция, беше открита тази седмица близо до Англиканската катедрала в Ливърпул, съобщава The Liverpool Echo.   Това е национален паметник, който изпраща послание срещу насилието и е посветен на хората, чийто живот е бил засегнат или прекъснат от престъпления, извършени с нож.   Художникът Алфи Брадли е работил повече от една година, за да създаде тази статуя, висока осем метра с повече от 100,000 ножове, конфискувани от полицията във Великобритания, както и предадени от населението в рамките на кампанията \"Спаси живот, предай си ножа\". Паметникът се състои от няколко секции от стомана с висока якост. Преди да стане част от скулптурата, всеки нож е бил почистен и затъпен.   \"Искаме да покажем солидарност с жертвите на тези престъпления и да изпратим твърдо послание на всички\", каза Сю Джоунс, декан на Англиканската катедрала в Ливърпул. \"Надяваме се, че това ще им помогне да разберат всички проблеми, които причиняват\", добави той.", "date": "2018.12.04", "title": "Създадоха статуя от 100 000 ножа, конфискувани от полицията"}
{"url": "http://www.classa.bg/%D1%81%D0%B2%D1%8F%D1%82/item/390138-%D0%BA%D0%B0%D1%88%D0%BE%D0%B3%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B0-%D0%B0%D1%80%D0%BC%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B8%D1%8F%D0%B4", "text": "В повече от 400 съобщения, разменени чрез WhatsApp между саудитски изгнаник живеещ в Канада и журналиста Джамал Кашоги, убит на 2 октомври в консулството на Саудитска Арабия в Истанбул, се говори за създаване на движение на активисти за противодействие на властите в Рияд. Принц Салман бин Мохамед е описан като \"звяр\" и се изразяват опасения от евентуален реванш на кралството, разкри CNN.   Активистът Омар Абдулазиз, критик на Саудитското правителство, който живее в Монреал, сподели с веригата частната си кореспонденция с журналиста, включително текстови съобщения, гласови записи, снимки и видео, за да осигури нови улики за смъртта му.   Съобщенията разкриват дълбоката загриженост на Кашоги от репресивната природа на престолонаследника на Саудитска Арабия, когото той нарича \"звяр\" и \"Пак-Mан\", който поглъща всичко по пътя си, дори и неговите поддръжници.   В един момент, Кашоги и Абдулазиз решават да се премине от дискусии към действие и да създадат онлайн младежко движение, което ще се бори с държавната пропаганда в социалните мрежи. Наречена \"кибернетични пчели\" тази електронна армия трябва да се съсредоточи върху Twitter, най-мощното оръжие \"за борба с правителството и разпространяваните от него слухове.\" Абдулазиз има там около 340 000 последователи   Планът, обсъждан почти ежедневно между октомври 2017 г. и август 2018 г., включвал изпращане на чуждестранни SIM карти на дисидентите в тяхната страна, така че да могат да си пишат без да бъдат проследявани. От друга страна, Кашоги обещал на Абдулазис първоначално $ 30,000 за проекта и казал, че ще получи подкрепа от богати донори. През юни Абдулазис потвърдил в съобщение, че е пристигнал първият трансфер от 5000 долара.   Според изследователи от Citizen Lab в Университета на Торонто, телефонът на Абдулазиз е бил \"хакнат\" със \" шпионски военен софтуер\", разработена от израелската фирма НСО, която е продавала тези програми само на правителствата.   Адвокатите на Абдулазиз вече са завели дело в Тел Авив, като твърдят, че НСО е нарушила международните закони, като продава своя \"софтуер\" на потиснически режими, знаейки, че може да се използва за нарушаване на човешките права.", "date": "2018.12.04", "title": "Кашоги организирал дигитална \"армия\" срещу Рияд"}
{"url": "http://www.classa.bg/%D1%81%D0%B2%D1%8F%D1%82/item/390139-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D0%B0%D1%81%D1%82%D1%80%D0%BE%D0%BD%D0%B0%D0%B2%D1%82-%D1%81%D0%B5%D0%B3%D0%B0-%D0%BC%D0%BE%D0%B3%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%BE%D1%8F-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%81%D0%BE%D1%8E%D0%B7-%D0%B2-%D0%B7%D0%B0%D0%B4%D0%BD%D0%B8%D1%8F-%D1%81%D0%B8-%D0%B4%D0%B2%D0%BE%D1%80", "text": "Астронавтът на Канадската космическа агенция, Дейвид Сен Жак, похвали нивото на обучение, предоставено на бъдещи екипажи на Международната космическа станция от руски специалисти, като гарантира, че в момента, с цялото придобито знание, той може сам да изгради космически кораб Союз, съобщава РИА Новости.   Според астронавта, преди мисията те получават интензивно техническо обучение и за една година трябва да изучат структурата на космическия апарат и всички негови системи.   \"В края на този процес ми хрумна шегата, а сега казвам на всички, че мога да сам построя космически кораб Союз в задния си двор\", каза на пресконференцията Сен Жак.   Стартирането на космическия кораб Союз МС-11 бе насрочено за вчера 11:31 (UTC). Заедно с канадския астронавт, до Международната космическа станция отлетяха руският космонавт Олег Кононенко и американският астронавт Ан Шарлот МакКлайн. Полетът и скачването с МКС бяха извършени успешно.   Това бе първото изстрелване на кораб Союз след аварията през октомври.   На 11 октомври ракетата \"Союз-ФГ\" не успя да изведе на орбита космическия кораб \"Союз\", в който летяха руският космонавт Алексей Овчинин и американският астронавт Ник Хага. Ракетата излетя от космодрум \"Байконур\" в Казахстан, но скоро след това претърпя авария и кабината- капсула трябваше да направи аварийно кацане. Екипажът успя да се евакуира в капсулата, която след аварията автоматично се отдели от ракетата, чрез спешната спасителна система.", "date": "2018.12.04", "title": "Канадски астронавт: \"Сега мога да построя космически кораб \"Союз\" в задния си двор\""}
{"url": "http://www.classa.bg/%D1%81%D0%B2%D1%8F%D1%82/item/390140-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%B8%D0%B7%D0%BC%D1%8A%D1%82-%D0%B5-%D0%BC%D0%BE%D0%B4%D0%B5%D1%80%D0%B5%D0%BD,-%D0%BD%D0%BE-%D0%B3%D0%B5%D0%B9%D0%BE%D0%B2%D0%B5-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D1%82-%D0%BA%D1%8A%D0%BC-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B4%D1%83%D1%85%D0%BE%D0%B2%D0%B5%D0%BD%D1%81%D1%82%D0%B2%D0%BE", "text": "В интервюто-книга \"Силата на призванието\", която ще бъде публикувана следващата седмица, папа Франциск обръща внимание на различни \"предизвикателства\" за религиозните професии, включително предизвикателството на хомосексуализма в духовенството. Върховният понтифик каза, че да бъдеш гей изглежда е \"модерно\" в съвременното общество.   Порталът Religion Digital публикува извадка от книгата, в която Върховният понтифик казва, че е обезпокоен от въпроса за оценяването и обучението на хора с хомосексуални тенденции за духовенство и посветения на църквата живот.   \"Трябва да сме взискателни. В нашите общества изглежда, че хомосексуализмът дори е модерен и този манталитет влияе и върху живота на Църквата\", заявява папата.   Според папа Франциск, въпросът за хомосексуалността е \"много сериозен и трябва да бъде правилно разпознат още отначало при кандидатите за свещеничество, ако случаят е такъв\". \"Църквата препоръчва хората с тази дълбоко вкоренена тенденция да не бъдат приемани за служене или за посветен на Бога живот\".   \"Свещениците и религиозните хомосексуалисти трябва да призоваваме да живеят в пълно безбрачие и, преди всичко, да бъдат изключително отговорни, опитвайки се да не обидя своите общности\", подчерта папа Франциск, добавяйки, че \"е по-добре да напуснат, преди да заживеят двоен живот. \"   През 2013 г., само няколко месеца след поемането на папството, папа Франциск защити недискриминирането на хомосексуалистите, като заяви: \"Ако човек е гей, ако търси Господа и има добра воля, кой съм аз да го съдя\"", "date": "2018.12.04", "title": "Папа Франциск: Хомосексуализмът е модерен, но гейове не трябва да се присъединяват към католическото духовенство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390142-%D0%BD%D0%BE%D0%B2%D0%B0-%D1%82%D0%B2-%E2%80%93-%D0%BA%D0%B0%D0%BC%D0%B5%D1%80%D0%B8%D0%B5%D1%80%D0%B8-%D0%BD%D0%B0-%D0%B2%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%B3%D0%BE%D1%80%D0%B0%D0%BD%D0%BE%D0%B2", "text": "Горанов живеел в жилището на кръстниците си заради земетресение Критично високи нива на фини прахови частици са измерени и днес в почти всички градове в страната. Тази сутрин, освен атмосферния въздух, бе замърсен и медийният. В сутрешния блок на Нова тв гост беше финансовият министър Владислав Горанов. Видимо спокоен, предразположен към въпросите на водещия – все едно от 6 години не живее безвъзмездно в чужд апартамент, за което е разследван от прокуратурата за конфликт на интереси.     От Нова тв, като камериери на апартамента на Владислав Горанов, осърдно го почистиха, изпраха мръсното бельо, след това го простряха, изсушиха, събраха, изгладиха и подредиха в шкафа. Точно така изглеждаше гостуването на финансовия гуру от ГЕРБ в медията. Водещият Виктор Николаев беше толкова загрижен за състоянието на имота и душевния комфорт на своя събеседник, че дори го попита – какво е изпитал и как е почувствал земетресението в Перник през 2012 г. То пък, заеметресението, оказа се случайно, че било причината Горанов да се премести в апартамента на кръстника си в комплекса на Домусчиеви. След това още леки въпросчета – за горивата, за бонус-малус, за държавния бюджет, за хванатата с подкуп митничарка и… стига толкова. От някъде скръцна името на Иван Сариев, но то веднага бе обрано с прахосмукачката и изчистено със сина му, който работил в Министерство на финансите само няколко месеца. Кръщелника, който живее в чуждо жилище, ни облъчи от ранни зори с фини финансови частици. Вместо в сутрешния блок на Нова тв да поканят колегите си от  , поканили финансовия министър – да го гладят и изпират. Едва ли някой се е интересувал от гледната му точка за вилата и апартамента. След като все още не е излязъл, години наред, с правдоподобно обяснение за снимката с Пеевски, за напускането на ГЕРБ и парламента, когато на власт бяха Пеевски и Станишев, за  Но това са теми табу за Нова тв.  ", "date": "2018.12.04", "title": "Нова тв – камериери на Владислав Горанов"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390143-cez-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B8-%D1%81-india-power-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%81%D0%B8-%D0%B1%D0%B8%D0%B7%D0%BD%D0%B5%D1%81", "text": "Чешкият енергиен концерн CEZ стартира официално преговори за продажбата на българските си активи и с кандидата, класиран на второ място в надпреварата – India Power, който също потвърди преди време интереса си към бизнеса на чехите в страната ни.     В   до регулаторите от понеделник чешката публична компания припомня, че срокът, определен на класираната на първо място „Инерком“ за изпълняване на условията, предхождащи покупката на българските активи на ЧЕЗ, изтече на 30 ноември 2018 г. Въпреки че предходните условия все още не са изпълнени и че споразумението за покупката на дялове с българската компания остава в сила, чешката компания започва паралелни преговори с India Power. Припомняме, че  България поради опасения от концентрация, тъй като и двете фирми притежават соларни паркове. във Върховния административен съд, а делото беше насрочено за месец май 2019 г. При обявяването на решението на КЗК чешките медии коментираха, че ако сделката с \"Инерком\" пропадне,  , които наддаваха за активите на дружеството в България. Договорът между двете компании предизвика сериозни дискусии, като дори специална комисия към Народното събрание анализираше детайлите. Вниманието беше насочено към финансирането на покупката и възможността \"Инерком България\" да управлява мрежата на ЧЕЗ България адекватно.  правителството цялостно да анализира процеса на приватизация в енергийния сектор. Междувременно Гинка Върбакова започна поетапно да  .", "date": "2018.12.04", "title": "CEZ започва паралелни преговори и с India Power за българския си бизнес"}
{"url": "http://www.classa.bg/%D1%81%D0%B2%D1%8F%D1%82/item/390132-%D0%B8%D1%81%D0%BA%D0%B0%D1%82-%D1%81%D1%8A%D0%B4-%D0%B7%D0%B0-%D0%BD%D0%B5%D1%82%D0%B0%D0%BD%D1%8F%D1%85%D1%83", "text": "Израелската полиция иска съд за Нетаняху и жена му за корупция   Израелската полиция съобщи днес, че е препоръчала да бъдат повдигнати обвинения в измама и корупция на министър-председателя Бенямин Нетаняху и съпругата му Сара, предаде АФП, като уточни, че това е третата такава препоръка за тази година.     Сега предстои главната прокуратура да реши дали да повдигне обвинения срещу съпрузите Нетаняху, заподозрени, че са се опитали да си осигурят благоприятен имидж в информационния сайт “Валла” в замяна на правителствени услуги, които може да са донесли стотици милиони долари на собственика на сайта, най-голямата израелска телекомуникационна компания – “Безек”, предаде Гласове. Израелският премиер незабавно отхвърли днес заключенията на полицията. “Сигурен съм, че в този случай, след като проучат въпроса, компетентните органи пак ще стигнат до извода, че не е имало нищо такова, понеже наистина няма”, реагира в комюнике той. През февруари полицията вече препоръча да бъдат предявени обвинения на премиера по два афери. Тя подозира него и семейството му, че са получили луксозни пури, бутилки шампанско и бижута за общо 1 милион шекела (285 000 долара) от много богати хора в замяна на финансови или лични услуги. По друг случай следователите подозират Нетаняху, че се е опитал да се договори със собственика на в. “Йедиот ахронот”, всекидневникът, който е най-големият платен вестник в Израел, да го представя в по-благоприятна светлина.", "date": "2018.12.04", "title": "Искат съд за Нетаняху"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390133-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B2%D0%B0%D1%80%D0%B2%D0%B0%D1%80%D0%B0", "text": "  През времето на император Максимиан живял в Илиопол един богат и знатен човек на име Диоскор. Жена му умряла. Едничката си дъщеря Варвара той обичал и пазел като очите си. Полагал големи грижи за нейното езическо възпитание, защото сам бил езичник. Девойката била необикновено красива. До нейното пълнолетие баща й я държал делече от всяко общество. В своите богати стаи, построени на висока кула, Варвара не виждала никого освен възпитателките си и слугините. От високото й жиллище се откривала великолепна гледка към намиращите се в далечината планини, гори и равнини, към светлия небесен лазур.     Веднъж девойката загледана в природната красота, започнала да размишлява: - Чия ръка – мислела тя и питала своите наставнички – е създала тая красота? Възпитателките й отговорили, че боговете са създали Вселената. Но девойката им отговаряла: - Не може всичко това да е създадено от боговете, на които ние се кланяме! Те сами са творения на човешки ръце, направени са от злато, сребро и камък и нямат ни чувство ни разум. Навярно има истински Бог, Който е създал небесата, основал земята, Който осветлява цялата Вселена чрез лъчите на слънцето, чрез сиянието на луната, чрез блясъка на звездите, а земята украсява с дървета и цветя и оросява с реки и извори. Навярно има един Бог, Който всичко поддържа, всичко оживява и всичко управлява. По такъв начин, като съзерцавала красотата на природата, девойката се издигала с мисълта и сърцето си към Създателя, стараейки се да Го узнае. Тя нямала учител. Но Господ, по Своята благодат, й внушавал тия стремежи и я готвел към разбиране на истината. Минали години, девойката пораснала и Диоскор вече мислел да я омъжи. Явили се много кандидати, защото на всички били известни и красотата на Варвара, и богатството на нейния баща. Диоскор открил на дъщеря си своето желание. Но тя го помолила да не й говори за това. Диоскор не искал да принуждава любимата си дъщеря, като се надявал, че след време тя самата ще пожелае да се омъжи. Той дори обвинявал себе си, че я възпитал в такава самота и отдалеченост от човеците. Наложило се за известно време Диоскор да замине за някъде. На тръгване той заповядал на възпитателките да дават възможност на Варвара да се вижда с други млади девойки и да й позволяват да отива където поиска. Той се надявал, че като види връстниците си да се омъжват и да се ползват от удоволствията на света, Варвара ще поиска да последва техния пример. Излязло друго. Между младите девойки, с които общувала Варвара, имало и християнки. От тях чула името на Господа, Който създал небето и земята; от тях узнала, че Единородният Син Божи, Иисус Христос, слязъл на земята, станал човек и претърпял страдание и смърт, за да спаси людите от вечното осъждане. Сърцето на девойката, което отдавна жадувало за истината и вече било подготвено чрез тайните внушения на Св. Дух, с неописуема радост приело благата вест за спасението и се изпълнило с вяра и пламенна любов към Бога. Сега вече тя мислила и желаела само едно – да стане християнка. Скоро това желание било изпълнено. В Илиопол дошъл от Александрия християнски свещеник. Като узнал за желанието на Варвара, той й обяснил християнския закон, подготвил я да приеме св. Кръщение и я кръстил. Варвара била щастлива и усърдно се стараела да стане достойна за името християнка. Прекарвала повече от времето си в молитва и размишления за Бога. В такова настроение на духа тя веднъж дошла на онова място, където по заповед на баща й се строяла баня с два прозореца. Като наблюдавала как във видимия свят са изразени волята, силата и мислите на невидимия Създател, девойката искала и в човешките дела да се изразяват Божиите тайни. Затова тя заповядала да направят в банята вместо два три прозореца – в знак на пресв. Троица. Друг път Варвара влязла и в самото здание на банята, където се намирала къпалнята, облицована с мрамор. Тя се навела и заета с постоянни мисли за Спасителя, с пръст начертала на мрамора изображение на Разпятието. Това изображение се врязало в мрамора, сякаш било издълбано с желязо. Освен това, както свидетелстват св. мъже, които са описали живота на св. Варвара, в къпалнята се отпечатало стъпалото на девойката и се явил извор, чиято вода станала лековита за вярващите. Диоскор се върнал и скоро след това отишъл да прегледа постройката. С изненада той видял три прозорци вместо двата, които заповядал да направят. Като узнал, че това е направено по искане на дъщеря му, той я повикал при себе си и я запитал защо е изменила плана на постройката. Варвара смело откроила на баща си, че тя вече е християнка и че трите прозореца в зданието на банята са символ на трите Лица в едно Божество, Което е непристъпна и неизказна Светлина, просвещаваща всеки човек, които се явява на света. Тя показала на баща си и спасителния кръстен знак, с които искала да освети строящото се здание. Диоскор страшно се разгневил. Езичниците считали християнската вяра за безумие и безчестие и не могли да разберат, че човек, като презре богатствата и величието на тоя свят, може да се покланя на Оня, Който умря от срамна по тяхното мнение кръстна смърт. Диоскор взел жестоко да бие дъщеря си. След това за няколко дни я затворил в тъмна стая. Но като видял, че заплахите и наказанията остават безплодни, той се ожесточил и решил най-после да я отведе при управителя на страната – Мартиан. - Дъщеря ми – казал той на управителя – се е отрекла от нашите богове. Тя вярва в Разпнатия, и аз се отричам от нея. Ако тя не се разкае и не се поклони на боговете, тя не ми е вече дъщеря и аз не съм й повече баща. Постъпвай с нея както знаеш! Мартиан отначало не допускал да срешне твърдост у Варвара. Той се надявал, че ще й подейства с ласкави обноски. Затова започнал да хвали красотата й и кротко я съветвал да не се отклонява от древните бащински обичаи, да не огорчава баща си със своята непокорност и да не отхвърля неговата любов и богатство, което той събирал за нея. Но девойката и пред него изповядала и прославила името на Христа, Който бил за нея по-скъп от всички блага, богатства и светски радости. Управителят дълго я увещавал. \"Не погубвай младостта си – казал той, - пожали себе си, не ме принуждавай да те подложа на мъчения!\" - Славя моя Бог – отговорила Варвара – и съм готова да стана жертва за Неговото име, защото той едничък е истински Бог, Който е създал небето и земята! А вашите богове са лъжливи, и суетна е надеждата ви на тях. Тогава Мартиан се убедил, че съветите са безполезни и заповядал да бият девойката с волски жили. Дълго я мъчили, но с нищо на могли да разколебаят нейната твърда вяра, и едва жива я пренесли в тъмницата. Изнемогнала от раните, Варвара със сълзи молела Бога да не допусне тя да се поколебае във вярата си, но да я подкрепя със Своята помощ и сила. Молитвата й била чута. Нощем тъмницата била озарена от дивна светлина и девойката с радост, чувставйки присъствието на Божията слава, видяла Самия Цар на славата – Господа Иисуса, Който я гледал с неизразимо благоволение и чула Неговите думи: \"Дерзай и не бой се! Аз, Господ Бог Всесилни, те пазя и наблюдавам твоя подвиг. Аз ще облекча твоите страдания и ще ти приготвя за тях награда. Претърпи докрай и ще получиш вечни блага в Моето царство!\" Чудното видение се свършило, като изпълнило сърцето на девойката с неизказана радост. Болките от раните намалявали и мъченицата прекарала цялата нощ в пламенна молитва към Бога, Който я укрепил и й дарувал небесна утеха сред страданията и скърбите. На другия ден отново довели Варвара при управителя, който с учудване видял, че върху нея не била останала и следа от нанесените рани, че тя е съвършено здрава и че лицето й сияе от неизказана красота. \"Ето, виждаш ли, девойко – казал й той, - колко са милостиви нашите богове? Те се съжалиха над тебе и ти върнаха силата и здравето. И тъй, поклони се на тях и им принеси жертва в знак на благодарност!\" - Не твоите богове ме изцериха – казала Варвара – Мене ме изцери Господ Иисус Христос, Който цери всяка болест и на мъртвите дава живот. Нему аз с благодарност се покланям и принасям себе си в жертва! Тогава управителят отново я подложил на изтезания, но тя, укрепена чрез вярата, всичко понасяла с търпение. В деня, когато за първи път започнали да мъчат Варвара, в тълпата стояла една християнка на име Юлиана. Тя със сърдечно съкрушение гледала страданията на мъченицата. Кагато завели Варвара в тъмницата, тя отишла подир нея и цял нощ останала до прозореца, мислейки през всичкото време за Варвара и за пламенната й вяра, която е подбудила в такава ранна възраст да напусне баща си и всички радости на света, за да изповядва Христа и да страда за Неговото име. Тия мисли възбуждали в сърцето на Юлиана гореща любов към Бога. Тя със сълзи Го молела да дарува и на нея такава вяра, да вложи и в нейното сърце твърдост и готовност да страда за Христа. Когато извели Варвара от тъмницата и пак я подложили на мъчения, Юлиана гледала нейните страдания, като проливала горещи сълзи. Изведнъж тя започнала гръмко да слави истинния Бог и да укорява управителя за неговата жестокост. Веднага я хванали и довели при управителя. Юлиана заявила, че е християнка. Предали я на мъчения заедно с Варвара. Св. Варвара не преставала да се моли: - Боже, Който изпитваш сърцата на човеците! Ти знаеш, че Тебе едничкия обичам и Твоите свети заповеди изпълнявам; че на Тебе се предадох и на Твоята силна десница се надявам! Не ме оставяй, Господи, но погледни милостиво на мене и на страдащата Юлиана! Укрепи ни да извършим до край нашия подвиг, понеже духът е бодър, но плътта е номощна! Бог изпълнил нейната молитва. И двете мъченички с търпение и твърдост понесли най-ужасните мъчения, като викали към Господа: - Не отвръщай лицето си от нас, Христе, и Твоя Св. Дух не отнемай от нас! Дай ни радостта на Твоето спасение и с властния Дух ни утвърди в Твоята любов! Най-после Мартиан, като видял, че и най-тежките мъчения не ги заставят да се отрекат от Христа, осъдил и двете на смърт. Смъртното наказание трябвало да се изпълни зад стените на града. Сам жестокосърдечният Диоскор, държейки в ръката меч, водел дъщеря си. Войници водели Юлиана. Те двете се молели. В отговор на тяхната молитва се чул глас от небето, който обещавал да изпълни молбата им. Двете мъченички с радост преклонили главите си под меча. Сам Диоскор изпълнил на дъщеря си смъртната присъда. Диоскор и Мартиан още същия ден постигнал Божият гняв. Вдигнала се страшна буря и те двамата били поразени от гръм и изгорени от мълния така, че дори останките им не могли да се намерят. А телата на св. мъченички били взети и погребани от един християнин, който построил над тях храм. Тук вярващите намирали изцеление от своите недъзи. Сега мощите на св. великомъченица Варвара почиват в Киев, а една малка частица се намира в софийската църква \"Св. Преображение\" (квартал Лозенец).", "date": "2018.12.04", "title": "Св. великомъченица Варвара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390134-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1533 г. - Иван Грозни става велик княз на Московското княжество.     1639 г. - Йеремия Хорокс и Уилям Крабтрий за първи път наблюдават пасаж на Венера.   1808 г. - Наполеон Бонапарт забранява папската институция Светата инквизиция на територията на Испания.   1864 г. - В Румъния е забранено на евреите да изучават и практикуват юридидически науки.   1887 г. - Основан е шведски футболен отбор Йоргрюте ИС.   1904 г. - В София с подкрепата на Иван Шишманов (тогава министър) е открито първото музикално училище в България, което през 1913 г. става държавно, а през 1921 г. е преобразувано на музикална академия.   1908 г. - В София е открит първият киносалон в България, втори в Европа.   1941 г. - Втората световна война: Във Великобритания е направена гражданска мобилизация на неомъжените жени от 20 до 30 годишна възраст за служба в полицията и пожарната охрана.     1947 г. - 6 Велико народно събрание приема Конституция на Народна република България, известна като Димитровска конституция.   1948 г. - Китайският пътнически кораб Киянг попада на мина от Втората световна война и потъва - загиват 2750 пътници и членове на екипажа.   1949 г. - Територията на континентален Китай е поставена окончателно под комунистически контрол от верните на Мао Дзедун войски.   1958 г. - Дахомей и Бряг на слоновата кост стават автономни държави в рамките на Френската общност.   1963 г. - Пленумът на ЦК на БКП изпраща писмо до Хрушчов, в което НРБ обещава сближаване със СССР.   1971 г. - Индийската армия навлиза в Източен Бенгал, което по-късно довежда до откъсването му от Пакистан и създаването на държавата Бангладеш.   1976 г. - Жан-Бедел Бокаса обявява републиканско управление в Централната Африканска империя (сега ЦАР), година по-късно възстановява монархията и се обявява за император Бокаса I.   1980 г. - Обявен е разпадът на британската рок-група Led Zeppelin   1991 г. - Египетският политик Бутрос Бутрос-Гали е избран за генерален секретар на ООН.   2002 г. - Състои се първият полет на самолет от новата държавна авиокомпания България Ер, създадена след фалита на националния превозвач БГА Балкан.  ", "date": "2018.12.04", "title": "4 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/390135-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D1%83%D1%80%D0%BE%D0%B2%D0%B8%D1%8F-%D0%BF%D0%B5%D1%82%D1%80%D0%BE%D0%BB-%D0%BD%D0%B0%D1%80%D0%B0%D1%81%D0%BD%D0%B0-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B3-20,-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BE%D0%BF%D0%B5%D0%BA", "text": "Цените на петрола се повишават, след като Русия и Саудитска Арабия решиха да разширят споразумението си за контрол на производството на петрол и след американското търговско \"примирие\" с Китай, на фона на очакваниот тази седмица заседание на ОПЕК, което може да доведе до намаляване на предлагането. Според Блумберг, петролът Брент се повиши до 5,3% в Лондон, след спадането с повече от 20% миналия месец. Фючърсите за февруари поскъпнаха с $ 3.14, достигайки $ 62.60 за барел на лондонската фондова борса. WTI за доставка през януари на Нюйоркската търговска борса поскъпна с 2,92 долара или 5,7%, до 53,85 долара за барел.   Руският президент Владимир Путин съобщи в събота, че Москва и Рияд са се споразумели да удължат споразумението за контрол върху производството. Въпреки че обемът на производството остава да бъде потвърден, президентът заяви, че двете страни \"ще наблюдават ситуацията на пазара и ще реагират бързо\".   Други фактори, които определят цените, са споразумението на САЩ и Китай да не налагат допълнителни търговски мита за най-малко 90 дни, както и решението на Алберта, най-голямата петролна провинция на Канада, за намаляване на производството на 325 000 барела на ден, безпрецедентно съкращение, насочено към облекчаване на кризата в енергийната индустрия на страната.   И накрая, президентът на ОПЕК и министър на енергетиката на ОАЕ, Сухаил Мазруей каза, че е \"оптимист\" за възможността организацията и нейните партньори да се споразумеят за намаляване на производството до 2019 г. на срещата във Виена на 6 декември.   \"Въпреки че остава да се знае с колко ОПЕК ще ограничат производството, коментарът на Путин премахва бариерата за ОПЕК в стабилизирането на цените\", казват анализаторите. \"В същото време благодарение на срещата на ОПЕК това може да бъде страхотна седмица за петролните пазари\", съобщиРойтерс.", "date": "2018.12.04", "title": "Цената на суровия петрол нарасна след срещата на Г-20, в очакване на срещата на ОПЕК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390141-%D0%BF%D1%80%D0%BE%D1%84-%D0%B8%D0%BB%D0%BE%D0%BD%D0%B0-%D1%82%D0%BE%D0%BC%D0%BE%D0%B2%D0%B0-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D1%83-%D0%BD%D0%B0%D1%81-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8-%D0%B3%D1%80%D0%B0%D0%BD%D0%B8%D1%86%D0%B0,-%D1%81%D0%BB%D0%B5%D0%B4-%D0%BA%D0%BE%D1%8F%D1%82%D0%BE-%D0%B8%D0%BC%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D0%BD%D0%B8", "text": "Проф. д-р Илона Томова е старши научен сътрудник в Института за изследване на населението и човека при БАН. Тя е сред най-видните изследователи на демографските тенденции у нас и на ромската общност.  Шест екипа в института представиха доклади по проекта „Мерки за преодоляване на демографската криза в България“, възложен от Министерския съвет. Проф. Томова обобщава резултатите на ръководения от нея екип, работил по „Уязвими групи и общности” и факторите за демографските дисбаланси:     О т научната литературата става ясно, че в страните с високи социални неравенства хората живеят по-кратко и в по-лошо здраве, майчината и детската смъртност, както и насилствената смъртност са по-високи, отколкото в страните със сходен брутен вътрешен продукт на глава от населението, но с по-равномерно разпределение на доходите. Включително богатите хора живеят по-кратко, а миграцията е висока, тъй като хората не желаят да живеят в такава страна. Страни с високо социално неравенство са с неустойчиво икономическо, политическо и социално развитие. Още през 70-те години Майкъл Мармът, който впоследствие става президент на Световната здравна организация, доказва със сериозни изследвания, че за да има продължителен живот в добро здраве за максимално голям брой хора, трябва да се намалят социалните неравенства. По-късно множество различни международни сравнителни изследвания и такива за отделните щати в САЩ показват, че високите социални неравенства са основно определящи физическото и психическото здраве на хората, причина за по-късата средна продължителност на живота, за високия дял на ранната и извънредно ранната раждаемост, за разпространението на насилие и на насилствената смъртност, за училищната успеваемост на децата, за по-ниското качество на живот. Анализ на съдържанието на публикациите в шестте най-посещавани в интернет новинарски сайтове в България през 2016 г. показа, че темата за социалните неравенства в тях на практика липсва, въпреки огромната социална значимост на това явление. А ако се погледне коефициентът на Джини, който е универсален измерител на неравенствата на доходите, през 2000 г. – т. е. след жестоката криза и след „голямата приватизация“ у нас, този коефициентът е 25, а през 2017 г. – 40,2.  Много показателен е коефициентът на поляризация, който измерва съотношението между доходите на 20-те процента хора с най-високи доходи спрямо тези 20% с най-ниски доходи. През 2012 г. в България той е бил 6,1 към 1, а сега – 8,2 към 1 (бел. ред. – следно за ЕС е 3,6 към 1). Толкова пъти доходите на 20-те процента с най-високи доходи в страната превишават тези на 20-те процента с най-ниски доходи. В момента, в който това съотношение надвиши 6,   светва червена лампичка, че в тази страна неравенствата са прехвърлили граница, след която държавните институции, политическите партии, интелигенцията няма да са в състояние да формулират общи цели и ценности, сплотяващи хората в такова силно поляризирано общество. При това положение доверието в институциите пада рязко, защото обикновено те са силно подвластни на хората/групите с огромни финансови възможности, особено ако те държат и медиите в свои ръце. Тези групи могат да свалят правителството всеки път, когато то не изпълнява волята им или да предизвикват финансови кризи, когато преценят, че това е в тяхна изгода. Наблюдавали сме неколкократно след 1990 г. как всеки пък, когато е имало финансова криза, тя винаги е била в угода на мощни финансови групировки и как те фактически стават по-богати при масовото обедняване на населението; как се създават монополни структури, които могат да изсмукват ресурси за сметка на всички останали. Какво се случва, когато съотношението между най-високите и най-ниски доходи надхвърли 8? Със съотношение над 8 са шепа страни предимно в Африка и Латинска Америка. В Европа това са Русия и България При коефициент на поляризация над 8 във всички други държави или има гражданска война, или има война с друга държава – т. е. войната се изнася навън. Дестабилизацията на институциите и на икономиката е много голяма. Политическите режими стават все по-авторитарни. В България война слава Богу няма, удържа ни това, че сме в ЕС и в НАТО. Но има срив по показателите за демократично развитие на държавата. Ако погледнем промяната в индикаторите за демократично развитие от периода преди присъединяването на България към Европейския съюз досега се установява, че повечето от тях са се влошили. Това се отнася до правовия ред, законността, съдебната система, корупцията, свободата на медиите и т.н. Преди 2007 г. бяхме на 31 място по свобода на печата, сега сме над 100-то място. Важно е да привлечем вниманието към тази констатация, защото в нашите медии за социалното неравенство не се говори. Това е още един показател, че медиите не са свободни, че в тях не се дискутират най-важните проблеми   за обществото, че това, което те определят като „дневен ред“ са в най-добрия случай „ частни проблеми” или скандали, които развличат населението и го отклоняват от основните неща. Тъй като темата на проекта е как да бъдат преодолени демографските дисбаланси в страната, краткият отговор е, че нарастването на социалните неравенства възпрепятства вземането на политически решения, водещи до намаляването на тези дисбаланси, т.е. прави невъзможно справянето с проблеми като високата преждевременна смъртност, ниската раждаемост, високия дял на ранната раждаемост, ниската училищна успеваемост за огромна част от децата и младежите, ниските доходи, ниската производителност на труда, ниското качество на живота, силните емиграционни нагласи и високата емиграция на млади и образовани лица. Това са общи закономерности, характерни за всички съвременни общества. Например в САЩ най-висока ранна и извънредно ранна раждаемост има не в щатите с най-щедри социални помощи, а там, където социалните неравенства са най-големи. С най-ниска ранна раждаемост са Япония, Дания и скандинавските страни – където е най-ниско социалното неравенство. В страни с високи неравенства спада качеството на публичното образование, на медицинското обслужване, ограничен е достъпа до тези основни социални блага и до всички видове социални услуги, висок е делът на лицата в риск от бедност и социално изключване. Рязко нараства и рискът от насилствена смъртност Заради всичко това пада качеството на живот, увеличава се миграцията сред младите хора, които не желаят да живеят в такива страни. Колкото повече млади напускат, толкова се смалява контингентът от жени, които са способни да раждат. При последните преброявания се вижда колко нараства групата на децата, за които българският език не е майчин. Политиците и медиите постоянно засилват страховете, че се нарушава етническият баланс на населението, че се раждат деца предимно в групите на нискообразовано „инородно“ население… Навсякъде по света най-висока е раждаемостта на най-ниско образованите групи. Справянето с такъв тип дисбаланси в демократично устроените държави става само с подобряване на образованието на децата и младежите в тези групи и с предоставянето на по-добри възможности за включването им в пазара на труда с прилични доходи, включително и на жените в тези групи. Навсякъде, където се създадат такива условия, има рязък спад на дисбалансите в раждаемостта. Нашият апел е, че българската държава и общество не могат да продължават да пренебрегват проблемите с образованието на децата, чийто майчин език не е българският   Ако през 2011 г. те са били към 29% от децата ни, сега са една трета и техният дял постоянно ще се увеличава. Затова обществото трябва задължително да се мобилизира и да осигури по-добро качество на образование за всички деца, защото от тях ще зависи дали производителността на труда ще се повиши, дали делът на бедните в страната, включително на бедните пенсионери, ще намалява. Изследвания на Евростат показват, че при българите децата в риск от бедност са 15,7%, а при ромите – 77,2%, че близо една четвърт от домакинствата на етническите българи и над четири пети от домакинствата на ромите живеят в тежки материални лишения. От Евростат са категорични, че това са домакинства, които живеят в абсолютна бедност. Без помощ от държавата такива домакинства няма как да осигурят качествено образование на децата си. Нашите политици, обаче, изглежда са убедени, че основното средство за повишаване на образователните аспирации и посещаемостта на училище на децата от такива семейства са паричните санкции… А масовият достъп до качествено образование, както видяхме, е основно условие за социално включване, за по-висок дял на заетите с високи доходи, за по-висока производителност на труда, за намаляване на демографските дисбаланси… Предучилищното образование е ключово за развитието на децата и за подготовката им за училище. Външните експерти, които изследваха постиженията на българските деца при външното оценяване след четвърти и седми клас по български и математика, показаха: за децата, за които българският не е майчин, две години посещение на предучилищни занимания водят до увеличаване на показателите им с над 120-140 точки по български и математика, което се равнява на над половин година обучение дори при оценяването на седмокласниците. Затова е необходимо до 2025 г. да се създадат условия още за 4-годишните да тръгнат задължително на предучилищна подготовка. Разбира се, освен обхватът, наложително е да се повиши качеството на грижата в детските градини и качеството на обучението във всички образователни степени, при това не само в частните и елитните училища, а във всички публични училища. Към това са насочени редица мерки, които предлагаме за обсъждане. В сферата на здравеопазването също се предлагат серия от мерки, като основната част са за подобряване достъпа до здравеопазване. У нас здравеопазването не е защитено срещу безкрайното увеличаване на неравенствата и бедността. Напротив – нормативната уредба става все по-рестриктивна. Все по-затруднено е възстановяването на здравноосигурителните права Това е удар срещу всички бедни, срещу всички заети в сивата икономика и в сезонни дейности, тук не става дума само за ромите. От 2005 г. НЗОК не плаща на лекарите прегледите на неосигурените им пациенти. Тогава по данни на проф. И. Търнев и проф. М. Грекова неосигурени са били 18% от всички роми. в трудоспособна възраст, но здравно осигурителните права можеха да се възстановят, ако се заплатят последните 6 месечни вноски. От 2007 г.  възстановен осигурителен статус имат тези, заплатили последните 12-месечни вноски. Към края на 2008 г. делът на здравнонеосигурените роми нараства на 25.8% (по данни на международното сравнително изследване „Здравето и ромската общност“) . След това за възстановяване на здравноосигурителните права периодът, за който трябва да се плати, се увеличи на 36 месеца, сега е за пет години. Това автоматично изключва всички хора, които дори и да работят в сивия сектор или в сезонна заетост, от възможността да възстановят здравноосигурителния си статус. Политиците са последователни при увеличаването на рестрикциите, ограничаващи достъпа до здравни услуги на здравно неосигурените и приемат нормативни промени, които правят невъзможно бедните да възстановят осигурителния си статус. Действията им се разминават с вижданията на мнозинството от българските граждани: близо 80% от българите искат облекчаване на режима за възстановяване на здравноосигурителните права на бедните. Такива са и някои от препоръките на екипа учени. Те обръщат внимание и на факта, че в нарушение на Закона за здравното осигуряване, който гласи, че всички деца се осигуряват от държавния бюджет, децата на 16-18-годишна възраст, които са отпаднали от училище и не са започнали работа (или работодателят не плаща здравните им осигуровки) на практика се третират като здравно неосигурени.  ", "date": "2018.12.04", "title": "Проф. Илона Томова: Неравенството у нас прехвърли граница, след която има граждански войни"}
{"url": "http://www.classa.bg/%D1%81%D0%B2%D1%8F%D1%82/item/390136-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D1%83%D0%BC%D0%B8-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D1%85-%D0%B1%D1%83%D1%88", "text": "Последните думи на 41-ия президент Джордж Х. Буш са били адресирани до сина му, както разкри пред The New York Times бившият държавен секретар Джеймс Бейкър.   Буш почина на 1 декември на 94 години в дома си в град Хюстън (Тексас), заобиколен от няколко приятели, членове на семейството, лекари и един свещеник, съобщават медиите. Последните дни състоянието му се е влошило, почти не ставал от леглото и спрял храненето. Малко преди смъртта си той приел няколко посещения, включително от Барак Обама и самия Бейкър.   Бившият държавен секретар, който е бил близък приятел на Буш и работил в администрацията му, пристигнал в дома му в петък. Президентът го познал и изведнъж попитал: \"Къде отиваме, Бейк?\".   \"Отиваме на небето\", отговори екс-шефът на американската дипломация \"Това е мястото, където искам да отида\", казал Буш. Само 13 часа по-късно бившият президент починал.   Но малко преди смъртта си, той повикал първородния си син, също бивш президент, Джордж У. Буш, който е бил в дома си в Далас. Искал да се сбогува. Синът му казал, че той е бил \"прекрасен баща и го обича\".   \"Обичам те и аз\", казал Буш на сина си. Това са били последните му думи, според Бейкър.", "date": "2018.12.04", "title": "Разкриха последните думи на Джордж Х. Буш"}
{"url": "http://www.classa.bg/%D1%81%D0%B2%D1%8F%D1%82/item/390128-%D0%BF%D1%83%D1%82%D0%B8%D0%BD-%D1%87%D0%B5%D1%81%D1%82%D0%BE-%D0%BA%D0%B0%D0%B7%D0%B2%D0%B0-%D0%B2%D0%B5%D1%80%D0%BD%D0%B8-%D0%BD%D0%B5%D1%89%D0%B0", "text": "Без да иска, руският президент Владимир Путин си направи много точен самоанализ. Думите, които изрече в Буенос Айрес по адрес на украинския президент, звучат като писани за него самия.           Владимир Путин често казва верни неща. Например това: \"С една война е най-лесно да отвлечеш вниманието от собствените си грешки в икономическата и в социалната политика\". Изричайки тези думи, руският президент говори от личен опит: когато преди шест години се оказа изправен пред масови протести, Путин първо нарече демонстрантите \"пета колона на външния враг\", а след това - при първата удала се възможност - започна война срещу по-слабия съсед Украйна. Това изстреля рейтинга му до небесата, без да му се налага да променя каквото и да било в Русия.     Сега, когато патриотичната еуфория отшумя, а недоволството в Русия се разраства, конфликтът с Украйна изведнъж отново се изостри. В края на срещата на Г-20 в Буенос Айрес руският президент заяви, че \"една олигархична власт\" не желаела мирно решаване на конфликта си с Русия. \"Това е партията на войната и докато тя е на власт, войната ще продължи\". С тези думи Путин имаше предвид украинския президент. Но всъщност си направи много точен самоанализ.      ", "date": "2018.12.04", "title": "Путин често казва верни неща"}
{"url": "http://www.classa.bg/%D1%81%D0%B2%D1%8F%D1%82/item/390129-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D0%B4%D1%86%D0%B5%D0%BD%D0%B8", "text": "Французите са обзети от гняв. А президентът Макрон пропуска нещо много съществено: повечето от тях се страхуват не толкова от края на света, колкото от края на месеца, когато банковите им сметки излязат на червено.           Само допреди година и половина Еманюел Макрон беше символът на надеждата за едно ново начало. И смелостта му бе възнаградена: независимо че концентрира предизборната си борба над „непопулярни“ теми като тези за Европа, опазването на климата и реформите в общността, той успя да спечели президентските избори. Това беше мощен сигнал срещу надигналия се на много места в Европа популизъм.     Но ореолът му на победител постепенно загуби част от блясъка си. Днес Макрон е дори по-непопулярен от своите предшественици, а те също не бяха обсипани от прояви на гореща народна любов. Много французи вече виждат в негово лице представител на арогантните елити и все по-често го наричат „президент на богатите“. Вярно, новият президент намали данъците за богаташите, докато в същото време натовари обикновените хора с по-високи данъци върху горивата. А тъкмо тези хора, особено в провинцията, често пъти са изцяло зависими от личните си автомобили. Какво пропусна да забележи президентът? Независимо от наличието на реален напредък, Макрон не успя да наложи своите планове за енергиен обрат, скок на иновациите и инвестициите, с които Франция да се подготви за бъдещето. Тук президентът пропусна нещо твърде съществено: повечето французи се страхуват не толкова от края на света, колкото от края на месеца, когато с притеснение поглеждат към празните си банкови сметки. С или без основание, милиони французи гледат на своя живот като на безкрайна борба за оцеляване. Техният гняв се изля чрез едно съвсем ново социално движение – това на „жълтите жилетки“. Това е спонтанно движение, необвързано с никакви партии и синдикати – нито ляво, нито дясно – а изцяло организирано чрез социалните мрежи. Неговите искания са крайни, но и неясни, често пъти наивни и противоречиви. Единственото нещо, което обединява „жълтите жилетки“, е омразата срещу Макрон и срещу „онези горе“, на които изобщо не им пукало за обикновените французи. Тази омраза е толкова сляпа, че оправдава дори насилието като средство. Възможно е голяма част от вандалщините, които опустошиха част от центъра на Париж в събота, да са дело на подражатели, но пък е факт, че хората с „жълтите жилетки“ им ръкопляскаха. Безпомощният Макрон Макрон, който бе изпълнен с амбицията да прокара своите планове за реформи – нещо, в което се провалиха не един и двама президенти преди него, сега изглежда напълно слисан. Гигантската експлозия на насилие в Париж бе осъдена от него само с няколко твърде безпомощни изречения. Министър-председателят сега ще трябва да разговаря с политическата опозиция и с представители на синдикатите. Но за какво? Противниците искат само едно - главата на самия Макрон - нито повече, нито по-малко. Те няма да се задоволят с няколко корекции в курса. А може би, тактиката на Макрон е да заложи на подкрепата от страна на мълчаливото мнозинство, на което все някога ще му дойде до гуша от насилия, протести и блокади. На фона на непредвидимите и взривоопасни нагласи в страната тези сметки биха могли да се окажат твърде опасни. Макрон явно се намира в безизходица, а Франция я очакват неспокойни времена. За Европа това не е никак добра новина.    ", "date": "2018.12.04", "title": "Това, което Макрон подцени"}
{"url": "http://www.classa.bg/%D1%81%D0%B2%D1%8F%D1%82/item/390130-%D1%81%D0%B1%D0%BE%D0%B3%D1%83%D0%B2%D0%B0%D0%BD%D0%B5-%D1%81-%D1%80%D0%B0%D1%8F-%D0%BA%D0%B8%D0%BF%D1%8A%D1%80", "text": "Дълго време Кипър ги привличаше като магнит: богаташи от бившия Съветски съюз, но най-вече от Русия, масово прехвърляха парите си в кипърски банки, където никой не им задаваше неприятни въпроси.  Сега това вече е история.           Дълго време Кипър беше притегателен център за богаташите от бившия Съветски съюз. Руски олигарси прехвърляха парите си на острова, за да избегнат плащането на данъци у дома. Кипърските банки пък не задаваха много въпроси - и искрено се радваха на този дъжд от пари. Стотици финансови консултанти се грижеха за новите клиенти, откриването на фирма беше станало лесно като детска игра, пише германският \"Бадише Цайтунг\" в своя публикация по темата.     Резултатът от всичко това: днес на острова с население 860 000 души има около 300 000 регистрирани дружества с ограничена отговорност. Много от тях нямат дори пощенска кутия, да не говорим за офис или персонал. Десетки хиляди съмнителни фирми Но откакто на острова задуха нов вятър, всичко това вече е история. В средата на 2018 година кипърската Централна банка е препоръчала на всички банки в страната да прекратят отношенията си с \"кухите\" фирми и с фирмите-пощенски кутии. Мярката засяга най-вече онези фирми, които не могат да представят нищо друго, освен адресна регистрация - нито офис, нито персонал, нито някаква реална дейност. По преценки на експерти от финансовия сектор, в Кипър има около 40 хиляди такива фирми. Единственото предназначение на тези фирми-пощенски кутии е да служат за прехвърлянето на пари със съмнителен произход към кипърските банки, четем по-нататък в публикацията. Но сега страната е очевидно твърдо решена да прекрати тази порочна практика: \"Слагаме край на тези дейност. Не желаем повече такива сделки\", обяви кипърският финансов министър Харис Георгиадес. Тази промяна на курса се дължи най-вече на натиска от страна на САЩ. Още през 2015 година Държавният департамент предупреди, че Кипър \"дава повод за сериозна тревога\", що се отнася до прането на пари и финансирането на тероризма. През пролетта на тази година последваха и конкретни действия - за разговори в страната пристигна Маршал Билингсли, отговорник за борбата срещу прането на пари в американския Държавен департамент. Твърди се, че именно той е поставил кипърското правителство под силен натиск да затвори всички пътища за прехвърлянето на съмнителни руски пари. Запознати твърдят, че в Кипър има поне 100 000 фирми, зад които стоят граждани на Русия, Украйна и други страни от бившия Съветски съюз. Някои от тях извършват съвсем конкретна легална дейност, други са регистрирани с една-единствена цел - укриване на данъци и пране на пари. Краят на рая Контактите между Кипър и Русия не са от вчера. Руският олигарх Виктор Векселберг е основен акционер в най-голямата кипърска банка - Bank of Cyprus. А близо 25 процента от акциите на втората по големина кипърска банка - Hellenic Bank, са притежание на фирмата Wargaming.net, която е собственост на беларуския милиардер Виктор Кислий. Но акционерите не могат да предотвратят действията на кипърските банки, продиктувани от силния американски натиск. По информация на шефа на Hellenic Bank Янис Мацис, само през 2017 година ръководената от него банка е закрила около 50 000 съмнителни сметки. А Bank of Cyprus се е разделила с над 8 000 свои клиенти - и с 3,6 милиарда евро техни вложения. В резултат от тази нова стратегия броят на руските банкови сметки е спаднал с 60 процента, а този на украинските - с 40 на сто, пише \"Бадише Цайтунг\".    ", "date": "2018.12.04", "title": "Сбогуване с рая Кипър"}
{"url": "http://www.classa.bg/%D1%81%D0%B2%D1%8F%D1%82/item/390131-e%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B8%D1%81%D1%82%D0%B5%D1%80%D0%B8%D0%B8", "text": "Едни го смятат за лишен от короната престолонаследник, други - за самозванец и мошеник. Каква е истината за Каспар Хаузер - човека, превърнал се в една от най-големите мистерии в европейската история?           Подменени бебета, странен безсловесен юноша, убийства, дворцови интриги и изчезнали саркофази... Не, не става дума за поредния сензационен бестселър или за холивудска продукция. Просто в момента изследователи и политици в Германия отново подръпват нишките на една от най-големите мистерии на ХІХ-ти век, която слага в джоба си повечето теории на заговорите: за краткия живот и жестоката смърт на Каспар Хаузер.   Загадъчният юноша     През пролетта на 1828 година в Нюрнберг се появява странен юноша, който не може да говори, но с трепереща ръка изписва името си на къс хартия: Каспар Хаузер. Откъде идва това объркано и явно занемарено момче, каква е историята му - тези въпроси по онова време занимават цяла Европа. Пет години по-късно Каспар Хаузер се довлича окървавен в дома на своя попечител и малко по-късно умира от прободните рани в гърдите му. На гроба му е гравиран следният надпис: „Тук почива Каспар Хаузер, загадка на епохата, с неизвестен произход и тайнствена смърт”. За петте години, прекарани в Нюрнберг и Ансбах, Каспар се е научил да говори, образовал се е, влязъл е дори във висшето общество, където за произхода му се нашепват страшни предположения. Едни го смятат за лишен от короната престолонаследник, други - за самозванец и мошеник. Трети дори говорят, че смъртоносните рани са причинени от собствената му ръка. В музея в Ансбах и до днес се пазят окървавените гащи на юношата, които, впрочем, дават тласъка на днешните вълнения около истината за Каспар Хаузер. Защото един ДНК-анализ вече може да докаже дали юношата наистина е бил наследник на Баденския херцог.   Изчезналите саркофази     Гробът на Каспар Хаузер   От гробницата на Баденските херцози в Пфорцхайм незнайно кога в хода на последните 50 години изчезват два детски саркофага. В един от тях лежат тленните останки на законния престолонаследник, починал няколко дни след раждането си през 1812 година. Според най-популярната версия, в този саркофаг всъщност е погребано друго бебе, умряло при раждането, а истинският престолонаследник бил отстранен и скрит, държан в тъмница и без връзка със света до 16-годишната си възраст, за да освободи пътя към престола на един незаконно роден син. Тъкмо този 16-годишен, объркан юноша се появява в Нюрнберг през 1828 година под името Каспар Хаузер. А когато слуховете за благородния му произход стават прекалено опасни за херцога, Каспар е убит от неизвестен човек. Така поне смятат привържениците на популярната теория. Страшната тайна Днес тази теория може лесно да се провери. В гробницата лежат и тленните останки на майката, принцеса Стефани. Ако нейното ДНК се сравни с ДНК-то на Каспар Хаузер, а също и с генетичен материал от детския саркофаг, лесно ще се разбере кой от двамата е бил истинският престолонаследник. Досега княжеското семейство не разрешаваше подобна експертиза с аргумента „Да не безпокоим покойнците!”. Оказа се обаче, че семейството изобщо няма юрисдикция над гробницата, която принадлежи на църквата в германската провинция Баден-Вюртемберг. А след като беше внесено официално искане за ДНК-анализ, изведнъж се разбра, че детските саркофази са изчезнали. И всички, които подозират, че точно преди 200 години в дома на херцога се е разиграл мрачен заговор, днес вече са напълно убедени в своята версия: истинският престолонаследник е бил Каспар Хаузер, а княжеското семейство и до днес с всички сили се опитва да опази страшната тайна. Както се казва: развръзката тепърва предстои.  ", "date": "2018.12.04", "title": "Eдна от най-големите мистерии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390127-%D0%BA%D0%BE%D0%B9-%D0%BB%D0%B8-%D1%89%D0%B5-%D0%B4%D0%B0%D0%B4%D0%B5-%D0%BD%D0%B0-%D0%B3-%D0%B6%D0%B0-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D1%87%D0%B5%D0%B7", "text": "Милиони българи продължават да плащат сметките си за ток на ЧЕЗ-България, вместо на г-жа Гинка Върбакова. Бизнесдамата от Пазарджик се нуждае от солидно финансиране. Кой ли ще ѝ даде толкова много пари?  И срещу какво?           Представете си, че прясно заквасена фирма с 50 000 лева капитал е предпочетена за купувач на утвърден бизнес с годишен оборот от 1,8 милиарда лева, собственост на една от най-големите компании в света. Какво си мислите най-напред: а) кой стои зад “сламения” купувач; б) кой оказва натиск сделката да се случи; в) кой ще изтръска пачки с милиони, които да кредитират кандидата.     Всичко това се случва в две държави-членки на Европейския съюз - Чехия и България. Ако кандидат-купувачът беше офшорна фирма, зад която стои голяма и утвърдена международна компания, нямаше да има притеснения. Но случаят не е такъв. Българката Гинка Върбакова иска да ѝ повярваме, че има нюха на Уорън Бъфет и неговата кредитабилност.   Какво точно се случва?   Краят на ноември настъпи, а най-голямото електроразпределително дружество в България все още е собственост на чешката държавна компания. И неговите около 3 милиона потребители все още плащат сметките си за ток на ЧЕЗ-България, а не на “Инерком България”, еднолична собственост на г-жа Гинка Върбакова. Въпреки че на 23 февруари 2018 “Инерком” и ЧЕЗ подписаха в Прага предварителен договор, с който “Инерком” се задължи да плати след девет месеца (тоест, в края на ноември) над  320 милиона евро за активите в България. В потвърждение на намеренията си българското дружество, създадено с 50 000 лева капитал, е платило 5 милиона евро. Декември е, от “Инерком” не са извадили и цент повече, сделката е спряна от българската Комисия за защита на конкуренцията (КЗК), а на провелите се на 27 ноември общи събрания акционерите на \"ЧЕЗ Електро България\" и \"ЧЕЗ Разпределение България\" отказаха да отстранят членове на надзорните съвети и на тяхно място да вкарат Гинка Върбакова и свързани с нея хора. Чешката държавна компания притежава по 67% от двете дружества и макар промените в надзора да бяха включени в дневния ред по нейно предложение, в крайна сметка те бяха спрени. Независимо че щяха да станат факт само ако КЗК разреши сделката и бъде платена цялата сума по нея. Но делото по жалбата на “Инерком България” срещу решението на КЗК е насрочено от Върховния административен съд (ВАС) за 14 май 2019 година. Две са предпоставките за реализирането на сделката: решението на ВАС да е в полза на “Инерком” и да се намерят големи банки с утвърдена репутация, които да финансират сделката само срещу активите на “Инерком” и благонадеждността на бизнесдамата Гинка Върбакова. Вече е известно, че условията на договора не позволяват на купувача да залага активи на ЧЕЗ срещу отпускане на заеми. В толкова големи сделки заемът обикновено е синдикиран - тоест, отпуска се от няколко кредитора. Няма как да си представим, че ще се намерят банки с репутация, които да отпуснат милионни кредити на бизнесмени, оперирали досега паркинг в Пазарджик и фотоволтаични централи с обща мощност 23 MW. При това близо една четвърт от стойността на сделката трябва да дойде от самоучастие - тоест, средства на “Инерком”. За сравнение: през 2016 година фармацевтичната компания на Кирил Домусчиев “Хювефарма” купи активите на конкурента си Zoetis в САЩ за 145,63 милиона евро, осигурени чрез синдикиран заем от общо 12 банки. Сделката бе за три производствени фабрики в САЩ и формули за ветеринарномедицински препарати и хранителни добавки за животни, продавани в цял свят. И ако няколко български банки могат да съберат сума от 5 милиона евро, колкото са платени по предварителния договор, за да отпуснат над 200 милиона, зад купувача трябва да стои държава, сериозен залог или собственик на петролно находище. В противен случай държавната Национална електрическа компания eдва ли щеше да получи 250 милиона евро синдикиран заем през 2009 за АЕЦ “Белене” (изхарчени главно за хидровъзела “Цанков камък”), срещу които заложи енергийни мрежи. “По време на преговорите (протекли през 2017 - б.а.) договорихме подкрепа за нашето участие в сделката от страна на голяма международна банка с висок кредитен рейтинг”. Това казва Гинка Върбакова в първото си интервю за българска медия - държавната БТА. В следващите ѝ изявления - пред камери, депутати и журналисти, това повече не бе потвърдено. Г-жа Върбакова дори не иска да говори за финансирането и изцяло предоставя думата на консултанта - българската инвестиционна фирма Mane Capital. Казаното до момента от представители на тази компания е, че финансирането ще се състои от 20-30 процента самоучастие и дългово финансиране, “предоставено от една или множество големи и известни международни банки”. За обезпечения няма да се ползват активи на нито едно от придобиващите дружества - иначе е необходимо  разрешение от КЕВР. Коя ли ще е водещата банка? Да не дойде от Ямайка… По парите ще ги познаем Произходът на парите е от значение, когато става въпрос за толкова важна енергийна инфраструктура, а не за мол, вдигнат от руско-грузински партньорства. И работата на лидерите на две държави-членки на ЕС е да я гарантират чрез проверки на институциите в тези две страни. Защото изборът на купувач за българските активи на ЧЕЗ много напомня на избора на купувач за Дипломатическия клуб в Бояна. Никому неизвестната фирма “Ексклузив уеб дизайн” от Стара Загора, с 3 лева начален капитал, 1000 лева активи и дейност, свързана с уеб дизайн и реклама, спечели търга за един от най-ценните държавни имоти в София. Година по-късно “сламените хора” продадоха имота на действителния собственик. Понякога човек просто трябва да познава правилните хора. Или да има правилните съученици. Да вземем например чешкия премиер Андрей Бабиш. През 1978 година, по време на тоталитарния режим, Бабиш започва работа във външнотърговската компания “Петримекс”, в началото на 1990-те оглавява дъщерната ѝ “Агроферт”, а по-късно поема контрола ѝ. Агрохимическият холдинг “Агроферт” стои в основата на богатството му от 3,5 милиарда долара, а на въпрос как го е натрупал, Бабиш отговаря така: с помощта на съученици от Швейцария. Гинка Върбакова няма съученици от Швейцария. В бизнеса е важно какво предлагаш, колко си надежден и какъв потенциал имаш, казва тя. Така си е - да видим как големите банки ще оценят потенциала ѝ. По парите ще ги познаем.    ", "date": "2018.12.04", "title": "Кой ли ще даде на г-жа Гинка Върбакова парите за ЧЕЗ?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390120-%D0%BD%D0%B0%D1%85%D0%B0%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB", "text": "Драмата в кралското семейство през последните месеци просто няма край. Всичко това най-вече се дължи на персоната на Меган Маркъл, която успя доста бързо да повдигне напрежението на Острова. Вече ви разкрихме   Разказахме ви и какъв   Сега сме решили да ви разкрием какво всъщност е направила кралицата за съпругата на принц Хари и какви вековни традиции е нарушила. Всъщност нахалството на Маркъл буквално е поставило Елизабет II на колене. Празници Традиционно коледните празници са предназначени само за кралски особи. Миналата година обаче Елизабет II дръзна да наруши вековната традиция и покани Меган Маркъл, въпреки че тя все още не бе официален член на семейството. Тази година пък става ясно, че принц Хари държи майката на съпругата му – Дория, също да присъства на събитието, въпреки че и в нейните вени не тече синя кръв. Сватбената церемония на Меган и Хари Когато херцогът и херцогинята на Съсекс сключиха брак през май бяха нарушени много традиции. Въпреки че Маркъл е разведена, то двойката се венча в църква. Всъщност принц Хари стана първият член на кралското семейство, който се ожени за разведена дама. На поканите пък Меган бе наречена „г-жа”, вместо приетото \"мис\". Това не е всичко. По традиция по време на сватбата трябва да звучи само британска музика, на Хари и избраницата му обаче било позволено да пускат и американски песни. Най-голямото нарушаване на традицията бе отсъствието на бащата на Меган от церемонията. По молба на Хари, кралицата разреши принц Чарлз да ходи по пътеката заедно с булката. Сватбеният пръстен на принц Хари Знаете ли, че в Обединеното кралство е традиция младоженецът да не носи сватбен пръстен? Принц Хари стана първият член на кралското семейство, който носи пръстен. Кралският гардероб на Меган Традиционно се смята, че дамите в кралското семейство трябва да покриват раменете си, но по всичко личи, че това правило не важи за херцогинята на Съсекс. Освен това се оказва, че кралицата не харесва повечето от обувките на Меган Маркъл. Смята се, че дамите от кралското семейство трябва да носят чорапогащници, Меган обаче не е фен и на това правило и най-редовно го пренебрегва.     Речта на Меган за сватбата По време на венчавката по традиция кумът трябва да държи реч. На Меган обаче бе позволено да говори и да благодари на майка си и  Хари за подкрепата", "date": "2018.12.04", "title": "Нахалството на Меган Маркъл"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390121-%D0%BD%D0%BE%D0%B2%D0%B8%D1%8F%D1%82-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D0%B2-%D1%82%D0%B5%D0%BD%D0%B8%D1%81%D0%B0", "text": "Италианската тенисистка Камила Джорджи набира все повече популярност, особено сред мъжката аудитория.     Русото изкушение се определя като новия секссимвол в един от най-популярните спортове.     Номер 26 в женския тенис привлече вниманието, след като публикува свои снимки само по червено бельо.   Камила е на 26 години, висока е 168 сантиметра и не се притеснява да споделя и по-провокативни фотографии с феновете си в социалните мрежи.  ", "date": "2018.12.04", "title": "Новият секссимвол в тениса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390122-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Може да постигнете успех в онези дела, с които колегите ви изобщо не могат да се справят. Това ще е добре, защото репутацията ви ще нарасне. Шефът дори ще ви даде бонус, за творчество и активност. Късмет очаква необвързаните, които най-накрая може да срещнат „втората си половинка“. Покажете най-добрите си качества. ТЕЛЕЦ ( 21 април - 21 май )  Заемете се с решението на битовите и семейни проблеми. Ако пак ги отложите за неопределено време, не разчитайте на успешен изход. Денят също е благоприятен, за промени във външният вид. Нова прическа или радикален цвят на косата - това е, от което се нуждаете. Да, и почитателите ви, ще се увеличат значително. БЛИЗНАЦИ ( 22 май - 21 Юни ) С лекота, ще се справите с бивши конкуренти, така че може да не се страхувате от провали и грешки. С парите всичко ще се окаже по-добре от очакваното. Може дори да си позволите големи покупки. Много от вас, ги очаква бизнес пътуване или откриване на собствен бизнес, за което ще ви е необходима голяма сума пари. Но, ще намерите изход от положението.   РАК ( 22 юни - 23 юли ) Не се препоръчва, от ранно сутрин да изяснявате отношенията с любимия. В противен случай, целият ден ще сте криви. Ако имате възможност, заемете се с нещо което ви доставя удоволствие. Творческите замисли, са добре дошли. Може да обновите контактите със стари приятели и с онези, с които сте били скарани. Вечерта чакайте новини, от далечен роднина. ЛЪВ ( 24 юли - 23 август ) Днес е по-добре да общувате с тези, които познавате от дълго време. В края на краищата, ще може да се отпуснете и да говорите каквото искате. Отлично, ще прекарат времето си тези, които са на почивка или пътуват. За тях този ден, ще стане съдбоносен. Само, не хабете много енергия за ненужни връзки и безсмислени действия. ДЕВА ( 24-ти август - 23 септември ) Прилив на сила и енергия, ще имате днес, което ще ви помогне за реализирането на това, което сте замислили. Преди да завладявате нови върхове, обмислете всички подробности. В противен случай всяка грешка, ще ви носи загуби. В любовната сфера, влагайте повече действия и благородство, а не празнословие. ВЕЗНИ( 24 септември - 23 октомври) Ще трябва да действате активно, за да докажете на себе си и на колегите, на какво сте способни. Парите ще ви стигнат, да се зарадвате с желани покупки. Основното нещо е, не затъвайте в безсмислена суета, а всичко правете по план. В любовта, трябва да слушате по-старите и опитните, за да избегнете раздяла с избраника си.   СКОРПИОН ( 24 октомври - 22 Ноември ) Очаква ви продуктивен ден, когато ще може да извлечете опит от всичко, което правите. Може да научите нещо оригинално и да разчистите своя път за напредък в кариерата. Разчитайте не само на интуицията, но и на личното си знание. Ако не харесвате нещо в поведението на близък човек, тогава по-добре му го кажете директно.   СТРЕЛЕЦ ( 23 Ноември - 21 Декември ) Очаква ви доста хармоничен ден, който ще ви зареди с положителна енергия, която ще се отрази на всички ваши действия. Възможно е да възстановите връзката с човек, с когото сте били близки. Това не е задължително да са любовни отношения, може да е приятелска връзка. Основното е, да не правите предишните грешки, в противен случай връзката ще се разпадне. КОЗИРОГ (22 Декември - 20 януари ) Движете се към целите си, без излишна суета и шум. Ако разберете, че напрежението е свръхсилите ви, тогава по-добре си починете и отстъпете настрана. В работата трябва да си поставите строги срокове за изпълнение на задачите. В живота ви, могат да се появят не само врагове, но и съперници в любовта. Сраженията с шпаги, не са модерни, но може да опитате.  ВОДОЛЕЙ ( 21 януари -  19  февруари ) Ще трябва да защитавате своите принципи, при това в обществото на влиятелни хора. Самите вие, сте се старали да станете известни и популярни. Сега е времето - говорете уверено, действайте директно. В личния живот, ви чака среща с бивш любим, след което, ще искате всичко да захвърлите и подобно на таралеж да се свиете на кълбо.   РИБИ ( 20 февруари - 20 март ) Съвета за днес е, да се определите в желанията си, в противен случай, ще се заплетете в тях, както в мрежа. Концентрирайте се върху това, което е важно за вас. Грешките ще бъдат по-малки, ако станете по-избирателни във връзките и упорити в делата. Във финансовата сфера, ще вземете решение, заслужаващо уважение. Ще инвестирате пари в бизнес, който отдавна сте набелязали.", "date": "2018.12.04", "title": "Дневен хороскоп 4 декември"}
{"url": "http://www.classa.bg/%D1%81%D0%B2%D1%8F%D1%82/item/390123-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Промяната в климата е \"най-голямата заплаха за човечеството от хиляди години\" и ако не се предприемат някакви мерки, \"разпадът на нашите цивилизации и изчезването на голяма част от природния свят е на хоризонта\". С тези думи популярният британски естественик сър Дейвид Атънбъро се обърна към публиката при откриването на 24-тата конференция на страните от ООН по въпросите за промяната в климата (COP24). Тя се провежда в миньорския град Катовице в Полша и ще продължи две седмици.     Думите на Атънборо имаха своя отзвук и в изказването на генералния секретар на ООН Антонио Гутериш, който посочи, че промяната в климата за много държави вече е \"въпрос на живот и смърт\". Той изрази и надежда, че конференцията в Полша ще насочи света в правилната посока. Може да се окаже обаче, че това е твърде трудна за постигане цел. Три години, след като световни лидери празнуваха в Париж подписването на споразумение за борба с катастрофалното глобално затопляне, техните усилия сякаш не са довели до нищо, а заплахата от необратими промени в климата е по-голяма от всякога. Ето защо толкова погледи са обърнати към Катовице. В полския град се събират представители на 197 държави. През следващите две седмици там ще се търси начин как да бъде приведено в действие Парижкото споразумение, т.е. да се изясни как държавите ще наблюдават и отчитат отделените вредни емисии и как ще засилят своите усилия – екологични и финансови – срещу промените в климата напред във времето. Основната задача е създаването на \"книга с правила\" - система за наблюдение, оценка и сравнение на това какво правят държавите.  Ако такива правила не бъдат посочени, Парижкото споразумение ще е без особено значение. Или както президентът на COP24 и зам.-министър на енергетиката на Полша Михал Куртека обобщава: \"Без Катовице няма Париж\". След парижкия оптимизъм дойде суровата реалност Голямото постижение в Париж е това 197 правителства по света да се обединят около една обща цел - глобалното затопляне да остане под 2 градуса по Целзий (в идеалния случай едва 1,5 градуса) до края на този век. От началото на Индустриалната революция досега светът се е затоплил с около 1 градус заради масовото горене на изкопаеми горива. В Париж през 2015 г. обаче не са поставени конкретни цели за отделните държави. Вместо това преговарящите във френската столица се съгласяват намаляването на вредните емисии да бъде доброволно и незадължително. А някои по-малки държави вече са в сериозен риск заради глобалнто затопляне – като Маршаловите острови, които са застрашени от изчезване, ако морското равнище продължи да се покачва. Но положените от тях усилия не значат нищо, ако не бъдат придружени със сходен подход от страна на големите замърсители като САЩ, Европейския съюз и Китай. Даването на обещания в Париж е лесната част. Това държавите да подкрепят тези обещания с болезнени стъпки – като затварянето на ТЕЦ-ове, промени в автомобилните си индустрии и насочването на милиарди към по-бедните страни – се оказва много по-трудно. Американският президент Доналд Тръмп вече даде ясно да се разбере, че няма намерение да се съобрази с поетите от Барак Обама ангажименти в Париж. Китай също се опитва да засили производството си в областта на електромобилите и да разшири използването на източници си на възобновяема енергия, но през тази година отново е увеличил употребата на изкопаеми горива. А Индия и други развиващи се икономики дори сега продълцават да строят нови ТЕЦ-ове. Ето в такава сложна среда трябва да се търсят компромиси и отстъпки. Факторите, които ще повлияят на преговорите На хартия изготвянето на правила за мониторинг и контрол над направеното от страните в борбата с климатичните промени звучи лесно. На практика изобщо не е просто. Има поне пета фактор, които могат да повлияят сериозно на преговорите в Катовице: 1. Спешност Конференцията в Полша е по-особена заради скорошен научен доклад на ООН, в който страните са призовани да намалят парниковите си емисии, ако не искат да са застрашени от по-висок риск от наводнения, топене на полярните шапки, повишение на морското равнище, изчезване на животински видове и суша. Целта глобалното затопляне да остане на границата до 1,5 градуса по Целзий над пред-индустриалните нива изисква \"бързи и широкообхватни промени\" в енергийния сектор, индустрията и инфраструктурата, посочват учените в доклада си. Светът ще трябва да достигне нулеви емисии на въглероден диоксид до 2050-а, което означава, че отделеното количество трябва да се изравни с абсорбираното. В момента се върви точно в обратната посока – през 2017-а емисиите отново са скочили, а ако държавите запазят сегашните си ангажименти по този въпрос, планетата евентуално ще се затопли с 3,2 градуса, което ще има катастрофални последици. Съкращенията в парниковите емисии трябва да бъдат утроени, за да се запази повишението на температурата под 2 градуса. За по-амбициозната цел от 1,5 градуса, съкращенията трябва да са петорни. 2. Разцепление в Европа В края на ноември Европейската комисия предложи в Европейския съюз да се постигне \"климатичен неутралитет до 2050 г.\", т.е. изразняване на количествата отделяни и абсорбирани парникови газове. Предложението на ЕК ще бъде обсъждано през втората седмица на преговорите в Полша заедно с направеното от Парижкото споразумение досега и другите мерки занапред. Дори страните в съюза обаче са разделени. Има един по-амбициозен лагер, в който влизат Франция, Холандия, Швеция, Финландия, Дания, Люксембург, Португалия, Словения, Италия и Испания. Те подкрепят дългосрочната визия на ЕК, но останалата част от блока не е така ентусиазирана да се съгласи с толкова сериозни цели. По време на COP24 в Полша българският президент Румен Радев вече посочи, че преразглеждане или увеличение на амбициите за намаляване на парниковите амбиции \"не отговаря на националните интереси\" на България.  Българският държавен глава изтъкна социалният аспект и \"запазването на хиляди работни места\". Същевременно по думите му страната е твърдо решена да подпрепи приемането на правила за прилагане на Парижкото споразумение на климата. 3. Икономически отпор Правителствата в Европейския съюз като цяло имат проблем да убедят избирателите си в нуждата от мерки. Френският президент Еманюел Макрон вече се сблъска със сериозен отпор на предложението за увеличение на цената на горивата под формата на протести. Автомобилната индустрия в Испания от своя страна се възпротиви на идеята на правителството да забрани продажбата на автомобили на бензин и дизел след 2040 г. От бранша искат отдалечаването от фосилни горива да стане \"по-честен начин с възможност за печалба, от социална и икономическа гледна точка\". Дори Германия постепенно премина в лагера на тези, които са \"за\" по-бавни промени заради отпор на мощната автомобилна индустрия в страната. Самата Полша, където се провежда срещата, също не заема твърда позиция по въпроса за климата от страх, че това ще се отрази на икономиката й. Централите на изкопаеми горива и мините за въглища дават работа на 112 500 души в ЕС или общо 49 процента от всички заети във въглищната индустрия в съюза. Именно заради това Варшава поставя акцента върху \"справедлив преход\" от изкопаемите горива към екологичната енергия, за да не пострадат работни места или икономиката. 4. Богати срещу бедни Преговорите в основата на срещата в Катовице – относно осъществяването на мониторинг, изготвяне на доклади и сравнение в усилията на страните срещу глобалното затопляне – отново припомнят за стари разцепления между богатите и по-бедните държави. Развиващите се страни се тревожат, че има такива, които не само не повишават, но дори намаляват усилията си. Заради това ЕС и други богати държави от дълго време настояват за система за прозрачност и търсене на отговорност. Другата голяма битка ще е на полето на финансите. Развиващите се страни искат предварителна информация за това каква финансова подкрепа ще получат от по-богатите такива, за да се борят с промените в климата. В същото време се опитват да отклонят искането за стриктни правила за отчетност на похарчените пари. В тези страни, като Бразилия, например, съществуват опасенията, че богатите държави ще се отметнат от поетите ангажименти, което няма как да не се отрази зле на идеята за сътрудничество. Развиващите се страни не искат да позволят на традиционно по-богатите такива да не поемат отговорност, още повече с оглед на това, че причинените от човек промени в климата през последния век в голяма степен са тяхно дело. 5. Липсата на лидерство Тоав не е първият път, в който международната общност изпитва затруднения в това да запълни празнината между това, което трябва да се направи, и политическата воля за направата му. От години група богати страни, водени от САЩ, отказват да се присъединят към глобалните усилия за борба с промените в климата. Пробивът в тази насока, който позволи да се стигне до Парижкото споразумение, беше сделка между американския президент Барак Обама и китайския лидер Си Дзинпин двете страни да съкратят парниковите си емисии. Тази година обаче САЩ отново са аутсайдер, след като наследникът на Обама – Доналд Тръмп, обяви намеренията си да изтегли страната от Парижкото споразумение. Това ще може да се случи най-рано през ноември 2019 г. В Европейския съюз също няма изявен лидер по въпроса за климатичните проблеми, а, както стана ясно, съществува и разделение в позициите както между държавите в съюза, така и в самите тях, което от своя страна подкопава дипломатическата тежест на позициите на ЕС. Така най-очевидния избор за заместник на естествения лидер Вашингтон е Китай, но страната не се чувства на място в такава позиция, особено след оттеглянето на САЩ. Също така няма нито дипломатическия капацитет, нито доверието на международната общност, за да се нагърби с такава задача. В крайна сметка ситуацията е такава, че естественият лидер САЩ смени позицията си, Европа е твърде фрагментирана, а Китай не е готов. И така от липсата на лидерство може да се стигне до липса на воля за промени. Последствията вече са ясни.", "date": "2018.12.04", "title": "\"Най-голямата заплаха за човечеството\""}
{"url": "http://www.classa.bg/%D1%81%D0%B2%D1%8F%D1%82/item/390124-%D0%BD%D0%B5-%D0%B3%D0%B8-%D0%BF%D0%BE%D0%B4%D1%86%D0%B5%D0%BD%D1%8F%D0%B2%D0%B0%D0%B9%D1%82%D0%B5,-%D0%BF%D0%BE%D0%B3%D1%80%D0%BE%D0%BC%D1%8A%D1%82-%D0%BD%D0%B5-%D0%B3%D0%B8-%D0%BF%D0%BB%D0%B0%D1%88%D0%B8", "text": "Разбити витрини, опожарени коли, окървавени глави, водни оръдия и погром в Триумфалната арка. Подозрителни маскирани фигури къртят паветата от \"Шанз Елизе\" и ги мятат по жандармерията. 12-те лъча при площад \"Шарл дьо Гол\", по които движението на мотоциклети и автомобили никога не спира, сега са опразнени, потънали в кал, мъгла, димки и смрад на сълзотворен газ.     Незнаен воин от армията на \"жълтите жилетки\" кърти музеен инвентар в сърцето на Париж. Мариан, богинята на свободата и френската непримиримост, е осквернена, а на лицето й зее дупка. Онова, на което дори терористите не успяха да посегнаха преди 3 години, е вандализирано от ръцете на самите французи. На следващия ден Еманюел Макрон се появи на бойното поле за рекапитулация, с физиономия, която не отива на човек с амбициите да ръководи бъдещето на цяла Европа. Как  Франция  реагира на погрома? Моля, не се изненадвайте. Със стабилна масивна подкрепа за протестното движение. 72% от французите (по данни на Harris Interactive от 2 декември, деня след най-мащабните демонстрации) казват, че продължават да симпатизират на \"жълтите жилетки\" въпреки насилието в столицата. Най-активна подкрепа идва и от крайната левица на Жан-Люк Меланшон, и от съпартийците на Марин льо Пен. Дори 26% от привържениците на президентската \"Република, напред!\" си признават, че поддържат протестиращите.   Само 15 на сто приемат за допустими баталните сцени от улиците на Париж. А Франция е виждала далеч по-страховити разрушения. Огромното мнозинство от хората (90%) се възмущават по-скоро от това, че \"властите не реагираха на висота по време на събитията\". Предупреждаваха Макрон от самото начало: ако има хора, от които трябва да се притеснява сериозно, това не са опозиционните лидери.  Това са онези мъже и жени на средна възраст, с поотраснали деца, лоялни данъкоплатци, работещи хора, с ангажимент към общността си, които в почивните си дни са решили да излязат по пътищата, вместо да си седят вкъщи. Мнозина от тях гласуваха за Макрон през май 2017 г., за да накажат идейната и лидерска немощ на Републиканците и Социалистите. Сега, година и половина след неговия триумф, гневът им се изсипа върху главата на човека, разпилял партийната система с обещание да постави Франция на нов път. Днес 72% от анкетираните го смятат за \"арогантен\", 71% - \"човек без връзка с реалния живот на французите\", 68% - \"твърде авторитарен\". Най-големият комплимент, който гласоподавателите са склонни да направят на своя президент, е признание за \"динамичността\" му (57%). Брандът Макрон за вътрешно ползване се обезцени по-бързо, отколкото някой можеше да предположи. \"Жълтите жилетки\" нямат организация, нямат систематизирани искания, не разчитат на партийна или синдикална подкрепа - поредното поражение за традиционните колективни посредници на интересите в демокрацията.  Мобилизацията се случва през социалните мрежи, в отровната паяжина на анонимността. От гледна точка на медийната разпознаваемост, внушението за масовост и публичния ефект, френските \"Жълти жилетки\" се справят по-добре от много други опити. Видима отвсякъде и сигнализираща за извънредна ситуация, бойната им униформа може да бъде намерена в багажника на всяка кола. Единственото ясно послание е: Това засяга и теб, всеки може да се присъедини. Поскъпването на горивата, утежнено заради въвеждането на допълнителен еко-данък, беше само спусъкът. Същият социален експеримент се случва и в България в момента - и тук, и там формалният повод за надиганията се изчерпа от само себе си (в момента цените на бензина и дизела са почти 15% по-ниски от временния пик през октомври), но разломът си остана, а претекстите за окупиране на пътните възли в страната се възпроизвеждат всеки ден. Никой не очаква бързо примирие между двете страни  - не на последно място, защото самото правителството няма представа с кого да преговаря и какво точно се очаква от него, освен, разбира се, тотална смяна на политическия елит. За пореден път. Шест месеца преди Европейските избори с решаващо значение за бъдещето на съюза (както почти никога досега), би било наивно да не се отчита и скритият интерес от размириците на онези външни фактори, доказали способността си да се месят ефективно във вътрешните процеси на уж суверенни страни. Наивно би било да се мисли и че движение, което не излъчи свои лидери и манифест, ще може да се спаси от инфилтрация на външни \"говорители\" със собствен дневен ред. Както преди 2 години с Brexit и Тръмп, така и сега с бунтовете във Франция, Германия и Източна Европа, системните играчи могат да се сърдят само на себе си. Чуждата пропагандна намеса не би дала резултат, ако не се възползваше от вече съществуващи пукнатини в социалната материя. Колкото по-бързо се осмислят причините за тези възпаления и колкото повече поуки се вземат от чуждите грешки, толкова по-малки ще са потенциалните щети след май 2019. Впрочем, ненаучените уроци от миналото се отнасят и за поколението на новите революционери: онзи, който иска свобода не заради собствената й ценност, а заради материалния си интерес, рано или късно ще отвори вратите пред деспотичен режим, в който нечие лично състояние ще струва по-скъпо от собствените му граждански права.", "date": "2018.12.04", "title": "Не ги подценявайте, погромът не ги плаши"}
{"url": "http://www.classa.bg/%D1%81%D0%B2%D1%8F%D1%82/item/390125-%D1%80%D1%83%D1%81%D0%B8%D1%8F,-%D0%B0-%D0%BD%D0%B5-%D1%83%D0%BA%D1%80%D0%B0%D0%B9%D0%BD%D0%B0,-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%BE%D1%82-%D0%B2%D0%B0%D1%80%D0%B2%D0%B0%D1%80%D1%81%D1%82%D0%B2%D0%BE,-%D0%B0%D0%B3%D1%80%D0%B5%D1%81%D0%B8%D1%8F-%D0%B8-%D1%82%D0%B5%D1%80%D0%BE%D1%80", "text": "Говорителката на министерството на външните работи на Русия Мария Захарова заяви, че Русия, а не Украйна, е тази, която предпазва Европа от варварство, милитаризъм и агресия, от тирания и терор. Така Мария Захарова коментира изявлението на украинския президент Петро Порошенко, че Русия планира да завземе Мариупол и Берданск, предаде ТАСС. “Поради актуалния режим в Киев, днешна Украйна се характеризира с движения на екстремисти и паравоенни групировки, с война срещу собствения си народ, с пропаганда и манипулация като ключови средства на управление, с провокации като външнополитическа концепция, с корупция, със сплашване на журналисти и контрол върху средствата за масова информация”, пише Захарова във Фейсбук. Според нея Украйна се характеризира и с национализъм като национална идея, с диктат на полицейските агенции, с липса на механизъм за публичен контрол и ерозия на институциите на властта. ", "date": "2018.12.04", "title": "Русия, а не Украйна, защитава Европа от варварство, агресия и терор"}
{"url": "http://www.classa.bg/%D1%81%D0%B2%D1%8F%D1%82/item/390126-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B1%D0%BE%D0%B3%D0%B0%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8-%D0%B1%D0%B5%D0%B4%D0%B5%D0%BD-%D0%BD%D0%B0%D1%80%D0%BE%D0%B4", "text": "“      президент на Мексико Лопес Обрадор вече встъпи в длъжност с обещанието-клетва: “Първата ми грижа е за мексиканския народ и за бедните, вече няма да има богато правителство и беден народ!” Лопес Обрадор, бивш кмет на столицата Мексико, спечели с 53% президентския пост на 1 юли 2018г. Левият мексикански президент Андрес Мануел Лопес Обрадор (AMLO) положи клетва за президент на Мексико на 1 декември с нова президентска лента, ново знаме и нов химн пред новия мексикански Конгрес на депутати и заяви новата си политика. Сред официалните гости бяха президентите на Латинска Америка, между които на Салвадор, Куба, Перу, Венецуела, Боливия, както и кралят на Испания, Фелипе Шести - обяснимо исторически, Испания обявява на 16 септември 1810г Независимостта на Мексико, но я призната на 27 септември 1821г. На САЩ – делегацията се води от вицепрезидента Маик Пенс и в нея като представител на президента Тръмп е неговата дъщеря Иванка Тръмп. Държавният секретар Маик Помпео пристига след инвестидурата, за да разговаря с новия мексикански външен министър Марсело Ебрард по миграционния граничен поток на мексикано-американската граница. Известна е позицията на Тръмп относно миграционните кервани на американо-мексиканската граница. Д.Тръмп: “На границата с Мексико гражданите от Централна Америка не могат да влизат на територията на САЩ докато техните изселнически молби не бъдат одобрени индивидуално от съдилищата”. “Само ще позваляваме на тези, които идват легално в нашата страна” .     След дългата програмна реч пред Конгреса президентът Обрадор получи “бастуна на индианските народи”, което бе събитие за Мексико. Той е първият мексикански президент, който на площада на Независимостта - “Цокало” получава това признание на коренното население от неговите старейшини в Мексико. Обрадор поема тежката колесница на управление на Мексико, скъсвайки с досегашното и предлагайки дръзки реформи в управлението на държавата-гигант в Централна Америка - Съединените Мексикански щати. Накртко: Икономика : Мексико притежава стабилна свободна пазарна икономика, за която е характерна смесица от остаряла и модерна индустрия, както и селско стопанство. БВП - $2.498 трилиона, /11 място в света/. Страната е с една от най-отворените икономики в света – подписани са 12 споразумения за свободна търговия с над 40 държави от целия свят. Брутният вътрешен продукт на глава от населението за 2010 г. е 12 400 щ.долара. Обрадор ще управлява шест години Мексико и предлага в началото много конкретна програма за страната. Самият той след победата си още оповести, че ще взема 40% от заплатата на предшественика си в стремежа да ограничи разходите на правителството. “Ние искаме бюджетът да достига до всеки”, заяви Лопес Обрадор и съобщи, че ще взема 108000 песос на месец, което е 5707 щ.долара и никой държавен служител няма да може да печели повече от сумата на президента. За сведение, Мексико е третата страна по територия в Латинска Америка след Бразилия и Аржентина и втора по население след Бразилия./с площ – 1 972 550 км2 и население – 123,675,325/. Настоящият президент Енрике Пеня Нието получава на месец 270 000 песос. Обрадор представи приоритетите си в законодателната сфера., които включват мерки за отмяна на президентския имунитет и намаляване на възнагражденията на служителите с високи заплати в публичния сектор, включително на министрите, които са 8 жени и 11 мъже. “Всичко свързано с републиканския план за икономии и борба срещу корупцията ще има приоритет от първия ден на новия Конгрес”, заяви Обрадор след среща с новите депутати от неговото Национално движение за обновление” /МОРЕНА/. Обрадор се заема да изкорени корупцията, една тежка и твърде непосилна задача и да се бори срещу неравенствата във втората по големина икономика в Латинска Америка, както и да се бори срещу ганстерското насилие в страната. Новият Конгрес, който започна работа от септември т.г. вече внесе Законопроекта за удвояване на минималната работна заплата с предимство в граничната зона със САЩ. Това е част от плана му за създаване на по-добри условия на живот на мексиканците и за намаляване незаконната миграция към САЩ. Първите 10 проекти от програмата на мексиканския президент: -изграждане на влак “Tren Maya”; -влакова връзка между двата океана - Пасифика и Атлантика; - изграждане рафинерията в Dos Bocas; -засаждане на фруктови плантации и дървета за дървен материал; -двойна пенсия за възрастните над 68 години; /актуализация незабавна/ - стиендии и възможности за работа на младите; - стипендии за всички студенти в обществени училища на ниво средно и висше до бакалавар; - пенсиониране на един милион души, които имат някаква инвалидност; - гарантиране медицинско обслужване и лекарства за населението; - безплатно покритие на разговори и интернет по шосета, обществени площади, здравни центрове, училища в цялата страна. “Демокрацията не се изчерпва на изборите, това не е само представителна демокрация, а демокрация която включва в себе си участието на гражданите”, заяви Обрадор. Миграцията: Мексико е твърдо решено да преговаря с Тръмп нов план Маршал за миграцията от Централна Америка. Обрадор призова президента Тръмп да инвестира 30 млрд.долара в миграцията в страните от Централна Америка и Мексико, за да се намали миграцията. Според Обрадор средствата ще послужат за създаване на работни места и за развитие на производството, така че хората да не се налага да емигрират. Инвестиционният план /САЩ, Канада и Мексико/ наподобава този на президента Франклин Рузвелт по време на Голямата депресия в САЩ през 1929г., смята Обрадор.   ***", "date": "2018.12.04", "title": "В Мексико вече няма да има богато правителство и беден народ!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390118-%D0%BF%D1%83%D1%85%D0%BA%D0%B0%D0%B2%D0%B0-%D0%B4%D0%B0%D1%81%D0%BA%D0%B0%D0%BB%D0%B8%D1%86%D0%B0-%D0%BF%D1%83%D1%81%D0%BD%D0%B0", "text": "33-годишна учителка от Бирмингам остана без работа, след като ученици попаднаха на провокативни нейни снимки в мрежата. Въпреки че кадрите били направени доста преди Аналиса Алтарива да започне работа във въпросното школо, тя не успяла да се спаси от уволнение, съобщава The Sun.          Преди 5 години младата жена качила във Фейсбук няколко забавни, но доста провокативни снимки и признала, че често мисли за секс. И се пошегувала, че се замисля дали да не направи кариера като порноактриса.      Едва ли тогава й дошло наум, че някога тази шега ще й струва кариерата. Въпреки това точно така се случило – ученици на Аналиса намерили старите й постове и ги разпространили в училище, а ръководството било принудено да отстрани прекалено известната си служителка от работа. Аналиса вече е изтрила скандалните кадри и постове, но това няма да й помогне да си върне работата. Родителите и учениците стоят зад решението на ръководството на школото. Според тях хора, които се занимават с преподаване, трябва да следят много внимателно за поведението си в публичното пространство. Намират се и такива, които гледат с ирония на случилото се и отбелязват, че въпросната госпожа няма да скучае, докато е без работа.", "date": "2018.12.04", "title": "Пухкава даскалица пусна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390119-%D0%B7%D0%B0%D1%89%D0%BE-%D1%81%D0%B5%D0%BA%D1%81%D1%8A%D1%82-%D0%BD%D0%B0%D0%BC%D0%B0%D0%BB%D1%8F%D0%B2%D0%B0", "text": "В живота на съвременните млади хора се появиха много повече и по-достъпни удоволствия, отколкото при по-старите поколения. Но те никак не се жалваха от дефицит на секс, което доведе и до периоди на бейби бум.    А днес психолозите все по-често започват да диагностицират определени психични разстройства в хората. И констатират, че някои от тях са свързани включително и с все по-разрастващата се липса на секс. Какви са причините за този дефицит, който в по-развитите страни придобива катастрофални размери.     Преумората, стресът и претоварването на работното място намаляват сексуалното желание. Нелюбимата работа има особено силно отрицателно въздействие върху сексуалния живот. Освен това, работата която не е удоволствие, влошава емоционалното благополучие. Стресовите ситуации също така събуждат желанието да се употребяват алкохол и транквилизатори, а все по-често и дрога. Всичко това изтласква сексуалния живот на заден план.  Сега порнографията е станала много по-достъпна, отколкото преди няколко десетилетия. Социалните мрежи само разширяват кръга на нейните фенове. Учените вярват, че пристрастяването към онлайн порнографията е психическо разстройство. Освен това порното в интернет изтласква секса от реалния живот и намалява сексуалното желание към живия полов партньор. Учените също така смятат, че увлечението по порното намалява вероятността да бъде срещнат постоянен партньор за интимна близост.  предполагат, че страстта към порно намалява вероятността да се срещне с редовен партньор за интимна интимност. Социалните мрежи завличат хората във виртуалния свят, отчуждавайки ги от реалния живот. По-рано експертите бяха открили, че телевизорът в спалнята намалява сексуалната активност на партньорите. Сега към телевизора са се присъединили Facebook,  Instagram и т.н.  Както се казва, не можеш да обхванеш необятното. Вече има толкова много различни увлечения и фактори в живота на съвременния човек, че остава все по-малко пространство за основните нужди, в т.ч. и секса. Последиците от стресови ситуации никога не закъсняват. Те причиняват не само лошо настроение, но и влошаване на либидото.Стресът нанася няколко удара наведнъж - те причиняват хормонален дисбаланс,  негативно влияят върху мъжката потенция, поставят под въпрос смисъла на връзката с близкия човек, формират негативно мнение за собственото тяло. Модерният ритъм на живот пряко засяга психологическото състояние и сексуалния живот. Експерти в психологията все по-често диагностицират хора с повишена тревожност и депресия. Освен това, тези хора имат все по намаляващо сексуалното желание.  Затова, ако сте забелязали дисбаланс в живота си, е време да преосмислите ценностите. Все пак, и всеки би трябвало да се съгласи с това, независимо колко са привлекателни социалните мрежи и перспективите пред кариерата, те не са заместител на живото общуване и добрия секс.", "date": "2018.12.04", "title": "Защо сексът намалява"}
