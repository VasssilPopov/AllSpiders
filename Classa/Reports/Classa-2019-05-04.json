{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395197-%D0%BE%D1%82%D0%BA%D1%80%D0%B8%D0%B9%D1%82%D0%B5-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BB%D0%B5%D1%82%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D1%81-%D0%BA%D1%80%D0%B0%D1%81%D0%B8%D0%B2%D0%B8-%D1%80%D0%BE%D0%BA%D0%BB%D0%B8-%D0%BE%D1%82-ree-bg", "text": "орещите дни са вече съвсем близо. Това е добър повод да се поразтърсим за допълване на гардероба от летни дрехи  Несъмнено, те придават изящество, което допълва чертите на всяка една фигура по свой уникален начин. Поради тази причина, изборът на дамски рокли невинаги е толкова лесна задача. Нещо повече, тя отнема доста време, а понякога и коства огромни средства.       Сайтът разполага с разнообразие от модели дамски рокли, а цените са достъпни за всеки портфейл. Все пак, не е нужно да похарчите цяло състояние за да си позволите красива лятна дамска рокля с къс ръкав или рокля за плажа. Естествено е някои от моделите да се отличават от останалите и затова ще обърнем внимание на три модела, които са подходящи за предстоящия сезон.   Ако планирате да ходите на море, със сигурност ще имате нужда от рокля, с която да отбележите събитието.   Тя е тип суинг и е с  V - o бразно деколте, което е завършено с регулируеми връзки на гърба. Свободната талия й придава допълнителна удобство, което прави роклята идеална и за ежедневно носене. Единственото условие е да нямате нищо против това да привличате внимание и да се отдадете изцяло на лятното настроение.     Феновете на по-нежните цветове и модели могат да се насладят на  . Ретро артикулът е от фин полиестер, с  V -образно деколте и ръкави до лакътя. Роклята не е прекалено къса, което допълва женственото излъчване, което придава.   Нещо повече, можете да си я закупите в размер до 5 пъти  XL .      Накрая, но не на последно място, трябва да вземем предвид и фактът, че жегите не са само през светлата част на деня. Затова ще имаме нужда и от подходящи вечерни и клубни рокли за лятото.   е подходяща както за официален коктейл, така и за разходка на плажа. Интересното при роклята е, че е с висока яка и е в типичен бохо стил – бохемската мода, която е сред най-актуалните модни тенденции в последно време.     ", "date": "2019.05.04", "title": "Открийте официално летния сезон с красиви рокли от Ree.bg"}
{"url": "http://www.classa.bg/%D1%81%D0%B2%D1%8F%D1%82/item/395192-%D0%BC%D0%B0%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%BE%D0%B1%D1%8F%D0%B2%D0%B8-%D0%BF%D1%80%D0%BE%D1%82%D0%B8%D0%B2-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "ЕС трябва да се основава на ценности, а не на икономически интереси, категоричен е той Кандидатът на Европейска народна партия за председател на Еврокомисията Манфред Вебер - потвърди, че е против изграждането на „Северен поток 2“. Той смята да го блокира, защото по думите му увеличава зависимостта от руския газ, съобщава сайтът inFrenken.    „Външната политика на Европейския съюз трябва да се основава на ценности, а не на икономически интереси“. Това каза баварският политик Вебер по време на дебатите преди изборите за Европейски парламент в края на месеца. Проектът „Северен поток 2“ предвижда изграждането на два газопровода с общ капацитет от 55 милиарда кубически метра газ годишно от Русия през Балтийско море до Германия.   \r\n  ", "date": "2019.05.04", "title": "Манфред Вебер отново се обяви против \"Северен поток 2\""}
{"url": "http://www.classa.bg/%D1%81%D0%B2%D1%8F%D1%82/item/395193-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D1%83%D0%BC%D0%B8-%D0%BD%D0%B0-%D0%B0%D0%B4%D0%BE%D0%BB%D1%84-%D1%85%D0%B8%D1%82%D0%BB%D0%B5%D1%80-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8F%D0%B3%D0%B0%D0%BC", "text": "\"Днес е моят последен ден\", е казал Хитлер малко преди той и жена му да сложат край на живота си на 30 април 1945 г. в Берлин. Няма да бягам. Това е казал Адолф Хитлер на личния си пилот Ханс Баур.  В издадения дневник на авиатора е било посочено, че летецът е предложил на фюрера и неговата половинка Ева Браун да избягат в Япония, Аржентина или при някой арабски шейх. Водачът на Третия райх обаче е бил категорично против. \"Днес е моят последен ден\", е казал Хитлер малко преди той и жена му да сложат край на живота си на 30 април 1945 г. в Берлин.    Баур в спомените си посочил още, че двамата с Хитлер са били много близки. \"Той бе кум на сватба ми и ми подари автомобил\", е написал още летецът. След Втората световна война пилотът е бил пленен и отведен в Съветския съюз. След няколко години той е бил освободен и прекарал остатъка от живота си в родната си Бавария. Летецът е починал през 1993 г. на 96 години, предаде сръбското радио Б92.   \r\n  ", "date": "2019.05.04", "title": "Последните думи на Адолф Хитлер: Няма да бягам!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395194-%D0%B1%D0%BE%D0%B9%D0%BA%D0%BE-%D0%B5-%D0%BA%D0%BB%D0%B0%D1%81%D0%B8%D0%BA%D0%B0-%E2%80%93-%D0%BA%D0%B0%D0%BB%D0%BE%D1%8F%D0%BD%D1%87%D0%B5%D0%B2,-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%B8-%D0%BF%D0%B0%D1%80%D1%86%D0%B0%D0%BB%D0%B5%D0%B2-%D0%BD%D0%B0%D0%BA%D1%83%D0%BF", "text": "Явор Дачков за участието на Бойко Борисов в „Панорама”     Не гледах \"Панорама\", но доколкото разбирам от коментарите тук (бел.ред. – във фейсбук) и цитатите в сайтовете, Борисов е в ремисия.   Дали ще извлече ГЕРБ и този път, предстои да видим. Във всеки случай е прецедент.   От политическа гледна точка той е на годините на Лили Иванова и все още няма намерение да слиза от сцената.   Ако искат да го победят, БСП ще трябва да положат повече усилия и да не разчитат само на естественото отегчение на публиката.   Бойко е българска класика – Калоянчев, Мутафова и Парцалев накуп.   По парадокс той импонира на носталгията по социализма, която е територия на БСП и с това ги обезоръжава. Трудна ще е тази битка.   Освен, ако Цветанов все пак не си изпусне нервите и не \"проговори\", както биха написали в \"БЛИЦ\".  ", "date": "2019.05.04", "title": "Бойко е класика – Калоянчев, Мутафова и Парцалев накуп"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/395195-3-%D0%BC%D0%B0%D0%B9-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%BD%D0%B5-%D1%81%D0%B2%D0%BE%D0%B1%D0%BE%D0%B4%D0%BD%D0%B0%D1%82%D0%B0-%D0%BF%D1%80%D0%B5%D1%81%D0%B0", "text": "На 3-ти май всяка година отбелязваме Световния ден на свободната преса. Тази година предпочетох съвсем вътрешно, смирено и тихо да посрещна тази дата. Защото имаме все повече поводи за притеснение, срам и неудобство, отколкото за празнуване.   Корпоративната журналистика, цензурата и автоцензурата, влиянието на капитала над редакционната независимост и съдържанието - са част от съвременните бичове на медийната среда не само у нас. Често под флага на непримиримата битка с \"Фалшивите новини\" елитите повеждат кръстоносен поход срещу своите опоненти. Разпределението на средства по линия на европейските фондове; квотите на субсидиите; процентите от държавните бюджети, отделяни за издръжка на обществените медии на практика се превръщат в реално действащ ефективен инструмент за политическо и властово влияние, за подчинение и натиск върху медии, собственици и главни редактори. Стремежът - регулацията в сферата на традиционните медии, да бъде наложена като профилактична мярка против дезинформацията в свободното интернет пространство не само плаши и буди съмнения за отварянето на вратата на мракобесието и директна саморазправа с инакомислещите и/или опонентите, но създава реални предпоставки за ограничаване на свободата на словото.   Липсата на прозрачност на собствеността на медиите, срастването и установяването на преки връзки между политици с бизнес кръгове и медийни собственици, медийният монопол и концентрации, автоцензурата, липсата на плурализъм - са все белези на кризата в журналистиката и медиите днес.   Дали капиталът, еврогрантовете, даренията от фондации, подставените собственици, политическият и поръчков слугинаж, PR - журналистиката в услуга на властта ще продължават да поставят на колене и да подчиняват медиите и войните на перото и на словото?   Желанието си - да бъде онлайн съдник на Истината у нас, публично лансира член на регулатора на електронните медии. Не зная дали точно този орган е призван да бъде пазител на професионалните и етични журналистически стандарти? Все пак трябва да отчитаме факта, че независимостта на членовете му са функция и директно следствие от политическите квоти при избирането им. С какви задачи и поръчки, като част от нормативно вменени правомощия и функции от законодателя, би бил натоварен бъдещият онлайн регулатор?   Тук най-силният дисонанс се поражда от философията и идеята да бъде лимитирано безграничното интернет пространство като територия на свобода на словото и алтернатива на традиционните медии. Да, матрицата породи и рискове, но и гарантира новите свободи. Там, където гласовете на телевизии и радиа бяха запушвани от режими или истината бе арестувана, именно глобалната мрежа и социалните медии бяха живия канал за информация. Уволнявани журналисти публикуват свободно в интернет своите разследвания или цензурирани материали. Явно, тази гласност и шир трябва да бъде заключена. Като репресията срещу създателят на \"Уикилийкс\" - Асанж!   В публичното пространство излезе информацията, че се готви нов медиен закон. Но, защо това става тихо, скришно, на тъмно, някъде по кабинетите. Дори координирано - от офиси на Министерството на културата... Принципалът ?! Ползвани били най-големите медийни експерти, но целият процес върви прекалено дискретно, сякаш тайно, задкулисно. Като онези анонимни оценители, които попълват анкетните карти на \"Репортери без граници\" ...   Законодателните инициативи в защита на журналистическата професия, за които настоява СБЖ, не се случват. Предложенията не бяха разгледани от народните представители, не влязоха на обсъждане. Бяха замразени! Нищо, че бяха връчени лично на шефа на ресорната парламентарна комисия преди три години. За сметка на това, по отношение на други медийни законодателни поръчки, се бърза, дори прибързва. И даже спекулативно се манифестира. Но, като че винаги под диктовка и в угода някому. Поне това е чувството, което остава докато наблюдаваме процесите, задаваме (си) въпроси и настояваме за отговори.   Съюзът на българските журналисти (СБЖ) е най-голямата професионално-творческа и синдикална организация, представляваща журналистическата гилдия. Съюзът е силен и независим. Дори и поради факта, че той не е подвластен на зависимости, външно финансиране, политически или икономически обвързаности и т.н. СБЖ е територия на свободните по дух хора, отстояващи свободата на словото и е трибуна на свободната журналистика. Истината, истината и само истината. Това не е само наше верую, но и принцип, който ежедневно отстояваме. Редом със стремежа ни да гарантираме законодателно задължителното подписване на колективни трудови договори във всички български медии, за да бъдат защитени правата на журналистите. Както и зачитането на журналистическия труд за втора категория, а така също и регламентирането на минимални прагове на трудовите възнаграждения за репортери, редактори, водещи и т.н. Защитата на журналистите е наш приоритет!   3-ти май е точният момент, в който е хубаво да се огледахме сами в себе си. За да видим, че все още журналистите робуваме на пристрастията си, на нагласите да се върви по най-лесния път на несъпротивление и подчинение и зачитане на едностранни интереси - на издатели и работодатели, корпорации, политически пристрастия и др. А журналистът трябва да работи преди всичко за производството на бърза, обективна и достоверна информация, която да е в услуга и в интерес на обществото.   Блиц-щрихите на картината: Милен Цветков; Валя Ахчиева; кризата в БНТ; опитите за овладяването на обществените радио и телевизия; Асанж; закрити медии като сп.\"Тема\"; неплатените трудови възнаграждения в \"Стандарт\"; многобройните дела срещу журналисти след техни разкрития; свалени предавания и прогонени журналисти; скандалът \"Апартаментгейт\" - осветен достойно от две български медии и довел до лавина от оставки, в това число и на четирима министри; поръчан нов медиен закон, който се пише на тъмно и по поръчка; напъните за слагане на намордник на свободното интернет пространство и запушването на устата на всички неудобни опоненти на официозите и властта ...   Регистрирахме за съжаление за кой ли път, че не сме единни. (А дали някога ще бъдем?). Заради увлечението или съзнателното стремление да бъдем леви или десни, по политически симпатии и в угода някому; да лепим помежду си етикетите и обвиненията за \"добри\" или \"лоши\" - според принадлежността или поръчката на медийни издателски групи или кръгове; да се натрапва претенцията на един да бъдат ментори, облечени в бяло и избора на други да бъдат слуги-бухалки, анатемосани или нарочени като мишени, които се отстрелват денонощно, заради комфорта или бизнес интересите на капиталите на едни собственици.   Накъде ще вървим - зависи от нас. Защото степента на зрелост на гражданското общество, на нас самите - като граждани и хора, отстояващи правата, каузите и принципите за по-доброто ни утре, се съотнасят правопропорционално към зрелостта и силата на медиите. Свободата на словото и на пресата са част от най-голямата свобода - ДЕМОКРАЦИЯТА. А тя зависи от нашите лични и професионални избори. И волята да бъдем наистина свободни. Никому в угода, никому напук! Свободата зависи от нас! Или пък не?!", "date": "2019.05.04", "title": "3 май- празник на (не)свободната преса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395196-%D0%BA%D0%BB%D0%B5%D1%82%D0%B8-%D1%81%D0%B8%D1%80%D0%BE%D0%BC%D0%B0%D1%81%D0%B8-%D1%89%D0%B5-%D1%81%D0%B5-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D1%82%D0%B5-%D0%BA%D0%B0%D0%BA%D0%B2%D0%B8-%D0%BA%D0%BE%D0%BB%D0%B8-%D0%BA%D0%B0%D1%80%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "  Поршетата по родните улици с български регистрационни номера са се удвоили през последните пет години, сочи официалната статистика на МВР. В средата на 2014 г. броят на луксозните возила на немската марка е бил 1958, сега почти пет години по-късно баровските коли с изправен кон на капака стигнаха 3616. Само от началото на годината са били регистрирани 175 коли, като 22 от тях са нови. Куриозно звучи, но за да плащат нисък данък, собствениците на 6 от тях са ги регистрирали като лекотоварни, пише \"Монитор\".     От началото на годината са регистрирани дванадесет бентлита, като едно от тях е с категория микробус Вероятно става дума за луксозна лимузина с повече от 8 места за сядане. 195 бентлита се подвизават в родината ни, като през тази година са внесени 12, две от тях чисто нови. Любимата марка супер спортни автомобили на българите с възможности остава \"Ферари\". За пет години фераритата от 72 вече са 85 с български номера, 21 от тях са до 5 години. През първите пет месеца на годината у нас са регистрирани 5 броя спортни коли от марката, всичките употребявани.   Продажбите на луксозни автомобили в България продължават да са около 10% от всички на нови коли и през 2018 г., като сред тях има екзотични и скъпи модели на \"Бугати\", \"Макларън\", \"Ламборгини\", \"Астън Мартин\", \"Ролс-Ройс\" и други. Официалните данни в сайта на МВР показват, че в България преди пет години в статистиката не са фигурирали луксозни марки като “Ламборгини”, защото не са надвишавали бройката от 40 автомобила. Сега вече са 60 по родните улици, а най-много бройки от мощните коли е имало през 2016 г. - 74. В регистрите от началото на годината са влезли пет ламборгинита. Иначе български номера в КАТ са сложени на един \"Ролс-Ройс\", като от марката в страната вече има 54 коли. Колите с тризъбеца на Maserati също не са много - общо 217, като 32 от тях са на възраст до 5 години. За половин десетилетие хората с възможности, които харесват марката, почти са се удвоили. По-достъпните, но луксозни машини от марката “Ягуар” вече са 2465 в България, като 231 от тях са на възраст от 0 до 5 години. Луксозните всъдеходи на “Ланд Роувър” са предпочетени от 15 897 българи, като през първите 6 месеца на годината са купени чисто нови 163 бройки и 432 употребявани. Огромните американски джипове с марка “Хамър” за пет години са се увеличили с 31 до 220, като нито един от тях не е до възраст 5 години. През 2018-а  за първа регистрация в страната е минало едно чисто ново \"Бугати\"  а друго от началото на тази година няма. Към момента единственият актуален модел на марката е \"Широн\", с цена около 5 млн. лв. От данните на Пътна полиция не става известно колко автомобила от марката има към момента в страната. От други популярни премиум брандове няма регистрации от началото на годината, но през изминалата година два нови \"Астън Мартин\" и пет втора ръка са регистрирани в България, като общият им брой е 26. Новите макларъни също са два, но няма данни колко са като цяло за страната. Мощна инвазия на мотоциклети от култовата американска марка “Харли-Дейвидсън” може да се види у нас - от 357 мотоциклета през 2014 до 681, като 150 са на възраст до 5 г.   Любопитното е, че нито една от изброените суперлукс марки няма официално представителство в България и те стигат до пазара през автокъщи или се купуват от чужбина. Също така статистика от края на миналата година на Столична община показва, че болшинството от скъпите коли не са регистрирани в столицата.  ", "date": "2019.05.04", "title": "Клети сиромаси !! Ще се изненадате какви коли карат българите"}
{"url": "http://www.classa.bg/%D1%81%D0%B2%D1%8F%D1%82/item/395188-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8,-%D1%87%D0%B5-%E2%80%9E%D0%BC%D0%BD%D0%BE%D0%B3%D0%BE-%D0%BD%D0%B5%D1%89%D0%B0%E2%80%9D-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B0%D1%82-%D0%B4%D1%80%D1%83%D0%B3%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Американският президент Доналд Тръмп в ефир заяви, че „много неща ще се случат\" следващата седмица във Венецуела Тръмп оцени ситуацията в Боливарианската република като ужасна. „Обмисляме всички възможности. Искаме да помогнем на хората. Много неща ще се случат следващата седмица, може би дори по-рано”, допълни ръководителят на Белия дом.     По-рано венецуелските власти съобщиха за опит за военен преврат, който бе потиснат. Министерството на отбраната на Венецуела предупреди за готовността да се използва оръжие в случай на опити за превземане на президентския дворец.     Превод: В.Сергеев ", "date": "2019.05.04", "title": "Тръмп обяви, че „много неща” ще се случат другата седмица за разрешаването на конфликта във Венецуела"}
{"url": "http://www.classa.bg/%D1%81%D0%B2%D1%8F%D1%82/item/395189-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%B7%D0%B0-%D0%B3%D1%83%D0%B0%D0%B9%D0%B4%D0%BE-%D0%B3%D1%80%D0%B5%D1%88%D0%BA%D0%B0", "text": "Испанското правителство осъзнава, че е допуснало грешка, признавайки Хуан Гуайдо за временен президент на Венецуела, заяви лидерът на лявата коалиция в испанския парламент „Унидас Подемос“ Пабло Иглесиас. „Унидас Подемос“ е основният парламентарен съюзник на управляващия кабинет на социалистите. Иглесиас заяви: „В частност, ние признаваме, че всъщност е грешка да се признае за президент човек, който не иска свободни избори във Венецуела.“     Иглесиас обвини Гуайдо в планове за организиране на държавен преврат и за „кръвопролития с намеса на САЩ“. Лидерът на лявата коалиция увери, че испанският външен министър Жосеп Борел е наясно с грешката, въпреки че не е давал официални изявления. Припомняме, че венецуелските власти съобщиха за опит за военен преврат, който бе потиснат.     Превод: В.Сергеев ", "date": "2019.05.04", "title": "В Испания признаха подкрепата за Гуайдо грешка"}
{"url": "http://www.classa.bg/%D1%81%D0%B2%D1%8F%D1%82/item/395190-%D0%B2-%D1%83%D0%B1%D0%B5%D0%B6%D0%B8%D1%89%D0%B0%D1%82%D0%B0-%D0%B7%D0%B0-%D0%B1%D0%B8%D0%B2%D1%88%D0%B8-%D0%B1%D0%B5%D0%BB%D0%B8-%D1%80%D0%BE%D0%B1%D0%B8%D0%BD%D0%B8", "text": "Докато Мария пристъпва през вратата на новия си апартамент в Италия заедно с годеника си, тя вярва, че преминава към един вълнуващ нов живот, който родното й село в Румъния село никога не би могло да й осигури. Но след като оставя куфара си, изненадващо тя получава от мъжа, когото обича, сметката за всеки подарък, за всяка вечеря в ресторант и за всяка ваканция, които той й е подарявал по време, докато я ухажва.     Единственият начин, по негови думи, тя да уреди дълга си, е чрез проституция. И когато тя започва да се смее на думите му, той решава физически и по доста категоричен начин да й покаже, че не се шегува. Резултатът е системен бой и унижения.  Мария (името е измислено, за да се запази самоличността й), която сега е на 16 по онова време, е само един от хилядите румънски тийнейджъри, примамени в робство чрез задължения. От тях се възползват множество групи на организираната престъпност, действащи (почти) безнаказано на територията на цяла Европа. Полицията описва похитителите като \"психологически хищници\", които дебнат за точния вид плячка - неуверени, с проблеми у дома, без доходи и неможещи да намерят работа. Това са лесни за манипулиране момичета, които до последния момент не подозират нищо лошо. След това вече е късно. \"Виждаме момичета на възраст дори между 10 и 11 години, които биват изнасяни навън да се \"обучават\", така да се каже, в цяла Европа. В някои случаи дори собствените им родители ги продават, за да покрият дълговете си\", коментира Яна Матеи, основател на едно от убежищата за жертви на трафик. Мястото се намира на стотина километра от Букурещ, а локацията му се държи в тайна в името на безопасността на настанените там. Не е трудно да се разбере защо толкова много жени се хващат в този капан. В по-западналите региони на Румъния, които са и основната цел на местните трафиканти, делът на изпадналите в крайна бедност достига до 70%, отпадащите от училище деца са 4 на всеки 10, а заплатите за онези, които работят, често стигат до 3 евро на час. А присъединяването към ЕС донесе на тези региони не толкова обещаните по-високи заплати и европейски права за труд, колкото открити коридори за напускане на страната и свободно пътуване. Нещо, което макар на пръв поглед да звучи добре, на практика смело бива използвано от трафикантите на плът, които използват това свободно пътуване, за да пълнят публичните домове в Лондон, Берлин, Амстердам и т.н. Там тези, които се опитват да бягат, биват третирани с бой и мъчения. Матеи споделя разказ за едно от момичетата, които опитало да избяга от похитителите си, но безуспешно. Наказанието й било отвратително дивашко - трафикантите я съблекли чисто гола, поставили я на дървен стол и закачили около врата й примка, спускаща се от тавана. След това започнали я да я бият с пръчки, докато тя не паднала и не се обесила. Допълнително със страха от подобна съдба, момичетата са държани послушни и от страх за близките си. Наказанията лесно могат да се прехвърлят и обратно в Румъния, където бандите имали свои членове, които да пребиват, осакатяват или дори да убиват членове на семействата на \"непослушните\" момичета. Приютът на Яна Матеи работи с онези, които все пак успяват да се измъкнат. Бягството от собствените им преживявания обаче е далеч по-трудно. Дълго след като и последните синини от побоите на похитителите са изчезнали, психологическите травми продължават да са все така остри и болезнени. Но дори тези като Мария, които имат късмет и успяват да се отърват от насилниците и да се озоват в някое подобно убежище, продължават да са изправени пред някои опасности. През последните години бандите на трафикантите правят все по-чести нападения над подобни приюти.  По време на едно от тези нападения Неро - едно от кучетата пазачи на приюта на Яна Матеи - е наръгано с нож. Това я кара да потърси услугите на професионална охранителна фирма и да инсталира паник бутон в офиса си. Сега Неро има голям белег на главата си, който козината не успява съвсем да закрие, но той продължава да служи. Яна основава приюта през 1999 г. след завръщането си в Румъния. Основната й мотивация тогава е сблъсъкът със системата, която не оказва абсолютно никакви грижи за жертвите на трафик. По думите й нещата не са се променили особено много, тъй като страната е обхваната от тежка корупция, както по високите етажи на властта, така и на дребно. \"Трафикът и корупцията са идеална двойка. Някои държавни служители избират да си държат очите затворени за този проблеми, други ни казват, че е прекалено сложно да се изкорени този проблем, а трети взимат подкупи... отчаяно се нуждаем от реформа в системата\", обяснява Матеи. Факт е обаче, че поне видимо някакви усилия се полагат по въпроса. В отговор на кризата Румъния създава национална агенция за борба с трафика на хора, която идентифицира жертвите и предлага известна подкрепа, след като бъдат репатрирани обратно у дома. Членството в ЕС също отвори вратата за по-задълбочено сътрудничество в областта на сигурността чрез правоприлагащи агенции Европол и Евроюст, както и европейската заповед за арест. Според румънските следователи най-големият пазар за модерно робство на млади жени в момента е Великобритания. По тази причина е създадена и двустранна работна група между тези държави, която да се занимава с трафика на хора от Румъния към Обединеното кралство. Тя позволява на британските гранични служби да задържат заподозрени трафиканти и жертви, още щом стъпят на британска земя. Проблемът идва именно от начина, по който се принуждават жените и момичетата да проституират. Когато тепърва влизат в чуждата държава, те продължават да смятат, че са на почивка с гаджето си или че се местят в нова държава, за да започнат на чисто. Съответно дори при намеса на властите е трудно те да бъдат убедени, че всичко това е просто схема.     Нещата допълнително ще се усложнят чисто административно след Брекзит. \"Успокояващата\" перспектива е, че тогава се очаква и напливът на трафикантите към Великобритания да намалее заради по-строгите правила за влизане и оставане в страната. Експертите обаче предупреждават, че не трябва да се разчита на тази опция и вместо това да се засилят връзките на европейските сили за сигурност с тези на Великобритания. Но дори тази система да заработи перфектно, остава проблемът с грижата за жертвите - нещо, което у дома в Румъния те почти не получават.  В някои случаи държавната подкрепа се изчерпва с осигуряването на транспорт от летището след репатрацията до родния град или село на жертвата, където тя ще трябва да се справя не само с емоционалните си травми и опасността от това бандитите да се върнат за нея, но и с осъдителните погледи на близки и познати. \"Те репатрират момичетата, но не знаем какво се случва след това с тях. Правителството не ни казва кой е реинтегриран и кой се е върнал на улицата\", казва Яна Матеи.      ", "date": "2019.05.04", "title": "В убежищата за бивши бели робини"}
{"url": "http://www.classa.bg/%D1%81%D0%B2%D1%8F%D1%82/item/395191-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%B1%D1%83%D1%80%D0%B5%D0%BD-%D0%B1%D0%BE%D1%80%D1%81%D0%BE%D0%B2-%D0%BC%D0%B0%D0%B9", "text": "През миналата седмица (една от последните за април) курсовете на водещите индекси се промениха много леко. Dax записа ръст от 0,8% на седмична база и се оттегли в петък на ниво от 12 315 пункта. Европейският индекс Euro Stoxx 50 затвори почти непроменен на 3500 пункта, подобно на Dow Jones в САЩ, който затвори в петък на ниво от 26 543 пункта. От началото на годината обаче фондовите пазари се движат стабилно нагоре. Dax прибави малко под 18%. Анализаторът на Commerzbank Маркус Валнер обяснява това с отказа на Федералния резерв на САЩ да повиши допълнително лихвените проценти и с намаляването на страховете за рецесия в САЩ и Китай. Досега обаче ръстовете на курсовете се дължат по-скоро само на по-високите оценки, докато очакванията на анализаторите за приходите на повечето компании от Dax продължават да бъдат надминавани, пише в свой анализ германският Handelsblatt. „За по-нататъшно значително увеличение на курсовете обаче очакванията за финансовите резултати ще трябва да се увеличат“, казва Валнер. Ето защо при подбора на акции в портфолиото инвеститорите трябва да продължават да обръщат внимание не само на оценката, но и на ръста на финансовите резултати на компаниите. Такъв е случаят например с HeidelbergCement, SAP и Wirecard. Анализаторът на DZ-Bank Михаел Бисингер също изразява загриженост: „Като се има предвид слабата икономическа среда и силното развитие на цените, то на фондовите пазари ще стане нервно“. Като постоянен рисков фактор той назовава политиката по митата, Brexit и политическите сътресения в основните страни на ЕС. Те биха могли да предотвратят по-нататъшното покачване на индексите на пазарите и да доведат до спадове. До края на годината DZ Bank очаква Dax да остане на ниво от около 12 000 пункта, а за Euro Stoxx 50 анализаторите предвиждат 3 400 пункта.     Дейвид Кол, главният икономист за Германия в частната банка Julius Bär, също обяснява възстановяването на американския фондов пазар с факта, че Федералният резерв се отказа от по-нататъшно увеличение на лихвените проценти. Той е оптимист по отношение на по-нататъшното развитие в САЩ: „Възстановяването на цените на акциите, предпазливата централна банка и по-ниският натиск върху заплатите са добри предпоставки за по-високи корпоративни печалби. Това би могло да доведе до още една положителна изненада за инвеститорите“, казва Кол.  ", "date": "2019.05.04", "title": "Анализаторите предупреждават за бурен борсов май"}
{"url": "http://www.classa.bg/%D1%81%D0%B2%D1%8F%D1%82/item/395187-%D0%BA%D0%B0%D0%BA%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%B8%D1%81%D0%BA%D0%B0%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D1%85%D0%BE%D1%80%D0%B0", "text": "Европейските избори чукат на вратата. Какви са нагласите на младите хора? Проучване сочи, че те искат Европа, в която тяхната дума да се чува повече.  Миграцията и околната среда са темите, които най-много ги вълнуват.       Европа е близо до сърцата им. Не обаче и политическото ѝ представителство. Само всеки втори млад европеец между 16 и 26 години смята европейските избори за много важни. А всеки пети от анкетираните не се чувства наистина представен от Европарламента. Това показват резултатите от проучване на фондация ТУИ. И нищо чудно. Средната възраст на депутатите в европейския парламент е 56 години. Най-младият депутат в Брюксел е един 30-годишен българин. Минималната възраст за кандидатстване в една трета от страните членки на ЕС е 21 години. В Италия и Гърция минималната възраст е дори 25 години. Въпреки това младите хора се чувстват привързани към Европа и искат да участват във вземането на решения. Особено по теми, които са много важни за тях. \"Поколението Европа настоява да му се чува думата и иска да участва във вземането на решения. Това е посланието на тазгодишното ни проучване към всички, които носят политическа отговорност\", казва директорката на фондация ТУИ Елке Хлавачек.     В Германия положението е малко по-различно в сравнение с общата картина в Европа. След миграцията, предоставянето на убежище и опазването на околната среда, третата по важност тема е социалната политика. В никоя друга страна социалната политика не се окачествява от младите хора като много важна тема за ЕС. Въпреки че повечето германски младежи оценяват миграцията като най-важния проблем, те не са против отворените граници. 43 процента от анкетираните, които смятат миграцията за най-важния проблем, окачествяват отворените граници като шанс. Само 27 процента от анкетираните са на мнение, че отворените граници представляват заплаха. Младите хора оценяват свободното придвижване в рамките на ЕС изключително положително и според тях, то не подлежи на дискусия. Втората по важност тема за европейската младеж е опазването на околната среда и защитата на климата. Месеци наред младите хора в Европа вече протистират срещу замърсяването на околната среда с движението \"Fridays for Future\". Те призовават политиците да предприемат много повече за опазването на околната среда и климата. Промяна и визия за бъдещето Как обаче да стане така, че младите европейци да бъдат привлечени не само в политическия дискурс, а и в реалния политически процес? Политическите партии трябва да улеснят приемането на млади хора в редиците си, препоръчва Маркус Шпитлер от научния Център за социални проучвания в Берлин. \"Младите хора се интересуват особено много от такива партии, които могат да им предложат някаква промяна и визия за бъдещето. 67 процента от анкетираните смятат, че е необходима радикална промяна за въвеждане на ред в политическата система\", посочва той. Желанието за промяна между другото е и причина за това, че понякога младите европейци се интересуват от популистките партии.     Загриженост буди също фактът, че само малко над половината (58 процента) европейски младежи смятат демокрацията за най-добрата държавна форма. 38 на сто от младите французи споделят това мнение. В Италия и Полша това са  46 на сто от младите. Демокрацията като най-добра държавна форма се радва на високо одобрение в Германия и Швеция (66 процента), както и в Дания (65 процента). Само едно малко малцинство от под един процент от младежите считат други държавни форми за по-добри. 60 на сто от анкетираните споделят, че е твърде \"вероятно\" да гласуват на евроизборите на 26 май. Една цифра, на която трябва да се гледа внимателно. Защото между намерения и дела съществува голема разлика, особено сред младите хора.          ", "date": "2019.05.04", "title": "Каква Европа искат младите хора"}
{"url": "http://www.classa.bg/%D1%81%D0%B2%D1%8F%D1%82/item/395182-%D0%B7%D0%B0-%D1%86%D1%80%D1%83-%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B3%D1%83%D0%B0%D0%B9%D0%B4%D0%BE-%D1%81%D0%B5%D0%B3%D0%B0-%D1%81%D1%82%D1%80%D1%83%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%BC%D1%8A%D1%80%D1%82%D1%8A%D0%B2,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B6%D0%B8%D0%B2", "text": "„След неуспешния опит на Хуан Гуайдо да свали президента на Венецуела Николас Мадуро, сега той струва повече мъртъв, отколкото жив не само за ЦРУ, но и за собствените си опозиционни хора\", предупреждава Даниел МакАдамс, изпълнителен директор на Института Рон Пол, където той анализира ситуацията във Венецуела, в програмата \"Доклад за свободата\". Програмата бе посветена на неуспешните опити на Гуайдо да свали правителството с помощта на Вашингтон, както и на опасната възможност латиноамериканската страна да се впусне в мащабна вълна от насилие в случай на провокация. \"Ако има операция под фалшив флаг или ако бъде убит важен служител на някоя от двете страни, не може да се каже какво може да се случи\", предупреди републиканският политик. В този смисъл МакАдамс каза, че самият Гуайдо с неговата история, след като не е успял да мобилизира протеста срещу правителството на Мадуро, може да бъде цел на този тип провокация. Експертът обяснява, че опозиционният лидер \"досега е бил нещо като нещастна фигура, защото призовава за масови протести и никой не се появява. Но не мисля, че в този момент той осъзнава, че в действителност той струва повече мъртъв, отколкото жив, не само за ЦРУ, но и за собствените си опозиционни хора\", предупреждава МакАдамс. За съобщението, направено от Гуайдо във вторник за \"заключителната фаза на операцията за сваляне на правителството\", МакАдамс каза, че \"това изглежда нещо като отчаяние, откакто през януари венецуелският опозициционер се обяви за президент и нищо не се случи, той не успя да привлече военните към себе си\". От друга страна, той разкритикува американските чиновници, които категорично подкрепят Гуайдо и неговите усилия да завземе властта във Венецуела, докато възмутено осъждат предполагаемата руска намеса в президентските избори през 2016 г. \"На колко места сме участвали през последните 20-30-40-50 години? Искам да кажа, това е нашият бизнес, той укрепва нашата империя\", казва бившият конгресмен. Той нарече \"клоунска група\" хората като държавния секретар, Майк Помпео, или съветника по националната сигурност Джон Болтън, който призова венецуелските войници да защитават конституцията на своята нация, като вземат страната на Гуайдо. \"Те нямат ни най-малка представа какво е конституционното право в нашата страна и точно те тръгват да възстановяват конституционния закон в други страни, това са просто клишета и без никакъв смисъл!\", каза той.", "date": "2019.05.04", "title": "\"За ЦРУ и опозицията Гуайдо сега струва повече мъртъв, отколкото жив\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395184-%D1%81%D1%8A%D1%8E%D0%B7%D1%8A%D1%82-%D0%BD%D0%B0-%D1%81%D1%8A%D0%B4%D0%B8%D0%B8%D1%82%D0%B5-%D0%B8%D1%81%D0%BA%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%E2%80%9D%D0%BA%D0%BE%D1%80%D0%BF%D1%83%D0%BB%D0%B5%D0%BD%D1%82%D0%BD%D0%B8%D1%8F-%D0%BF%D0%BE%D0%BB%D0%B8%D1%82%D0%B8%D0%BA%E2%80%9D", "text": "  Съюзът на съдиите в България поиска от Висшия съдебен съвет (ВСС) проверка на историята за срещата с ”корпулентния политик”, която бе разказана преди две седмици от бившия шеф  на Софийския районен съд Методи Лалов.       На конференция* в София съдия Методи Лалов разказа за неформална среща в заведение, която се е състояла преди гласуването на кандидатурата му за председател на районния съд през 2012 година. Срещата е била с тогавашните шефове на Софийския градски съд Владимира Янева и на Върховния административен съд Георги Колев, пише Медиапул. По думите на Методи Лалов на тази среща той разказал за своите планове за управлението на съда, но без да поема никакви странични ангажименти. Изненадващо в заведението се появил известен \"корпулентен политик\", по определението на съдия Лалов. След като забелязал магистратите, политикът отишъл на тяхната маса и се включил в разговора.     От пресъздадените реплики става ясно, че между него и председателите на съдилища Владимира Янева и Георги Колев няма никаква дистанция. Съдия Лалов пресъздаде така съдържанието на проведения разговор между \"корпулентния политик” и съдиите Георги Колев и Владимира Янева: \"Попита – какво става тук? Те му обясниха – ами тук сме се видели, за да обясни това момче, каза Георги Колев, за своята концепция и евентуално да получи подкрепа и от мен. Аз знаех, че избор без подкрепа от лошите няма да има, невъзможно е. В този момент този корпулентен политик, твърде известен, знаете, каза – ама да не стане така, и сега цитирам – да се отметне тоя човек, както се отметна Пенгезов, който аз водих при Ахмед Доган\". Съюзът на съдиите призовава ВСС да провери обстойно и безпристрастно разказите за тази срещата. \"Бездействието и мълчанието относно твърдения за неясно политическо или икономическо овладяване на кадровия процес на съдиите в нарушение на Конституцията може да се приемат от обществото като потвърждение за накърнената независимост на съдебната власт и дискредитираното разделение на властите. Не бива да допускаме това\", се казва в призива на магистратската организация. ССБ напомня и множеството изказвания на бившия председател на Софийския апелативен съд Веселин Пенгезова за намеса на депутата от ДПС Делян Пеевски в делата на съдебната власт.     \"Самият знак, че Съдийската колегия (на ВСС) демонстрира воля да извърши реална проверка на твърденията за нелегитимно влияние и да вземе сериозни системни мерки за предотвратяване на подобни опасни тенденции за правовата държава, ще бъде възприето от съдиите и гражданите като добро начало\", казва съдийската организация. Съдия Колев вече потвърди за срещата с Лалов и Янева, но отрича на срещата да е присъствал Делян Пеевски, пише още медиата и прпомня, че съдия Георги Колев в момента е ръководител на отделение във Върховния административен съд, а Владимира Янева бе уволнена от състемата заради присъдата си по делото \"Червей\". *  Историята на Методи Лалов видя бял свят по време на конференцията \"Независим съд – свободна държава! За правотото и справедливостта\", организирана от Инициатива \"Правосъдие за всеки“ и гражданско движение БОЕЦ миналата седмица. Видеозаписът от изказването на съдията, който споделяме, бе разпространен в социалните мрежи. Съюзът на съдиите в България поиска от Висшия съдебен съвет (ВСС) проверка на историята за срещата с ”корпулентния политик”, която бе разказана преди две седмици от бившия шеф на Софийския районен съд Методи Лалов.", "date": "2019.05.04", "title": "Съюзът на съдиите иска проверка на ”корпулентния политик”"}
{"url": "http://www.classa.bg/%D1%81%D0%B2%D1%8F%D1%82/item/395185-%D0%BD%D0%BE%D0%B2%D0%B8-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%83%D0%B1%D0%B8%D0%B9%D1%86%D0%B8-%D0%B8%D0%B4%D0%B2%D0%B0%D1%82-%D0%BA%D1%8A%D0%BC-%D0%B7%D0%B5%D0%BC%D1%8F%D1%82%D0%B0", "text": "Шест астероида ще се приближат до нашата планета до 2029 година, сред които е и опасният Апофис, който може да причина глобална катастрофа, пише сайтът Спейс.   Първият космически обект ще се окаже в близост до Земята още през 2027 година, твърдят учените от Лабораторията за реактивни двигатели в Пасадена. Небесното тяло, получило обозначението 1990 MU, по предварителни оценки има диаметър 2,8 километра. След него близо до нас ще се окажат пет други астероида. Последният от шестицата е Апофис, който се очаква през 2029 година. По-рано се считаше, че той ще се приближи до Земята през 2036 година.     Учените от Пасадена изтъкват, че нито едно от шестте небесни тела няма да представлява заплаха за Земята. Въпреки че два от астероидите ще преминат на по-малко разстояние от планетата ни, от това на което се намира Луната от нас.    ", "date": "2019.05.04", "title": "Нови космически убийци идват към Земята"}
{"url": "http://www.classa.bg/%D1%81%D0%B2%D1%8F%D1%82/item/395186-%D1%86%D0%B5%D0%BD%D0%B7%D1%83%D1%80%D0%B0-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D1%80%D1%83%D1%81%D0%B8%D1%8F-%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D0%BA%D0%B8%D1%82%D0%B0%D0%B9", "text": "Русия се капсулира виртуално. Със закон страната се сбогува с глобалната мрежа и подготвя пътя за собствен, лесно контролируем интернет. Русия обаче не е единичен случай.         Русия, Китай, Виетнам, Куба, Северна Корея. Списъкът на страните с ограничен или забранен достъп до интернет е дълъг. \"Правителства по цял свят се опитват да увеличат контрола си върху интернет\", казва холандският експерт по въпросите за защита на личните данни Йорис ван Хобокен. Според него, това е в пряка вързка с възхода на автократичните системи. Най-пресният пример в това отношение е Русия. Тези дни президентът Путин подписа закон за създаването на самостоятелен руски интернет. Съгласно закона, руският трафик в интернет в бъдеще трябва да се осъществява само през сървъри, разположени в Русия. Руските доставчици на интернет трябва да гарантират, че трафикът в техните мрежи може да бъде централно контролиран. Законът трябва да влезе в сила на 1 ноември. Москва следва опита на Пекин Руските доставчици на интернет услуги уж трябвало да могат да идентифицират и да блокират  потенциални заплахи. \"По този начин Русия създава правна рамка за блокирането на части от интернет и за по-строг контрол върху съдържанията вътре в страната\", подчертава Йорис ван Хобокен. При това Русия има един много \"успешен\" пример за подражание. А именно - Китай. Докладът на неправителствената организация Фридъм Хаус за свободата в мрежата от октомври 2018 година описва Китай като \"страната, която най-силно е ограничила свободата в интернет\". Китай има собствени платформи, които приличат на Ютюб, Уотсеп и Туитър, но критичните съдържания в тях се блокират.     Младите китайци, които никога не се пътували в чужбина, познават големите американски платформи само по разказите на други юзъри. По този начин комунистическата партия може да контролира съвсем точно какви информации получават китайските граждани. Йорис ван Хобокен обаче твърди, че за цензурата в интернет има и икономически причини. \"Икономическа сила като Китай има интерес от насърчаване на собствената индустрия. Китайската търсачка Baidu например е много успешна високотехнологична фирма. С други думи, рестриктивните мерки в интернет не са въведени само по политически причини\", казва експертът. Екстремният случай Северна Корея Навсякъде по света се засилва контролът върху интернет. Докладът за свободата в мрежата показва, че през 2018 година свободата в интернет е намаляла за осма поредна година. Някои страни като Русия и Китай залагат на собствен интернет. А в Северна Корея капсулирането е стигнало да крайност. Севернокорейският интернет обхваща само няколко севернокорейски сайта. Повечето посегателства срещу свободата в интернет служат за регулиране на определени съдържания. Това могат да бъдат политически послания, но също и някои смислени правила за защита на децата например, казва Йорис ван Хобокен. Особена загриженост будят атаките срещу свободата в интернет, които разкриват една инфраструктура, която е в състояние да изключи временно цялата система. Това потвърждава и докладът за свободата в интернет. В почти половината държави, в които свободата в мрежата е ограничена, атаките срещу нея са били свързани с избори. Политическата нестабилност също се използва като предтекст за засилен контрол върху интернет. След терористичните нападения в Шри Ланка например временно бяха изключени социалните медии, за да бъде предотвратено разпространяването на слухове.     Спорът за \"ъплоуд-филтъра\" Не само автократичните държави ограничават свободата в интернет. Демократични страни също ограничават свободата в мрежата. В Германия например се води остра дискусия около закона, който задължава интернет платформите да изтриват послания на омразата.  Т.нар. \"ъплоуд-филтър\" на ЕС също е оспорван. \"Правилата в мрежата трябва да бъдат много добре балансирани между сигурността, свободата и защитата на личните данни. Ние обаче имаме нужда от правила. Наказуемите действия трябва да бъдат преследвани\", казва говорителката на Зелените Табеа Рьоснер. Неправителствената организация \"Репортери без граници\" стартира през 2015 година инициативата #CollateralFreedom за заобикаляне на ограниченията в интернет. Всяка година на Световния ден на цензурата в интернет (12 март) в мрежата се допускат цензурирани сайтове.      Тази година това се удаде в три платформи в Саудитска Арабия, Пакистан и Китай. Въпреки нарастващия контрол върху интернет, Табеа Рьоснер съзира и надежда. \"Винаги ще се намерят способни и умни хора, които ще намират път да заобикалят контрола в мрежата\", казва тя. Само че това не е никак лесно. Именно в автократичните системи информационната мрежа ще се контролира все по-строго.    ", "date": "2019.05.04", "title": "Цензура в мрежата: Русия по стъпките на Китай"}
{"url": "http://www.classa.bg/%D1%81%D0%B2%D1%8F%D1%82/item/395178-inkspired-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%BA%D0%BD%D0%B8%D0%B3%D0%B8-%D0%BE%D1%82-%D0%BD%D0%BE%D0%B2%D0%BE%D0%B2%D1%8A%D0%B7%D0%BD%D0%B8%D0%BA%D0%B2%D0%B0%D1%89%D0%B8-%D0%B0%D0%B2%D1%82%D0%BE%D1%80%D0%B8", "text": "Гало Варгас, еквадорски гражданин от град Гуаякил, Еквадор, започнал да пише книгите си преди известно време. Но когато поискал да публикува произведенията, той открил, че \"това е трудна битка, тъй като е много трудно да се намерят редактори, а след това и издатели, които да поемат отговорност\". Затова той решава да създаде уеб страница, за да публикува текстовете си, като също осъзнава, че положението му не е уникално, и други автори имат същия проблем. \"Новите писатели, които нямат опит, наистина изпитват огромни трудности с традиционните издатели\", казва Варгас в интервю. Така че, вместо да създаде платформа само за неговите книги, през 2015 г. той създава Inkspired, \"платформа, където писателите могат да пишат и публикуват своите произведения в една общност от читатели\". Според Варгас това е екосистема от приложения, която се предлага за операционните системи iOS и Android. Варгас разделя писателите на три категории: независими, които сега започват да пишат или никога не са публикували на която и да е платформа; други, които вече имат някакви публикации, но не са известни по целия свят; и посветените автори, които имат публикации по целия свят. \"Inkspired се фокусира повече върху първата категория и нараства много във втората и не включва третата категория, защото за това има други търговски платформи. Ние сме независими автори, с нови непубликувани истории\", подчертава той. Днес Inkspired има каталог от 50 000 произведения, на повече от шест езика, които са публикувани в над 100 страни. Платформата е достъпна на английски, испански, португалски, френски, немски и руски език. За разлика от други пространства от този тип, в Inkspired, произведенията са безплатни: просто се регистрирате за достъп до тях. \"Има романи, истории, микро-истории и дори комикси. Тези текстове преминават през полуавтоматичен механизъм за проверка, чрез който се потвърждава, че отговарят на насоките на общността на Inkspired и имат приличен правопис и граматика, наред с други изисквания\". \"Много от тези творби са в процес на публикуване, защото авторите имат възможност да качват текстовете си по глави\". обяснява Варгас. \"Ако читателят желае да проследи тази публикация, когато бъде достъпна следващата глава ние му изпращаме известие на мейла\", обяснява той и споменава, че това позволява да се създаде \"връзка между читателя и книгите\". Варгас посочва \"В тази платформа новите автори разполагат с инструменти, за да могат да пишат белетристика по по-гъвкав начин и да публикуват директно пред заинтересована аудиенция\". В допълнение, Inkspired им помага да създадат един вид първоначална\" фен-група\", за да започнат да създават своя публика и да проверят дали идеята или историите, които пишат, наистина ще служат в бъдеще. „Платформата позволява на писателите да получат достъп до цифрови показатели, за да видят броя харесвания, колко последователи имат и дори колко от тях четат или спират да четат главите на текстовете им\". От 2 май платформата на възникващите писатели ще проведе „Купата на авторите\", състезание, в което всеки може да участва, независимо от езика, националността или литературния жанр, който желае да избере. Най-добрите ще получат договор за издаване на наградените им произведения.", "date": "2019.05.04", "title": "Inkspired - платформата, която предлага безплатно книги от нововъзникващи автори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395180-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%BB%D0%BE%D0%B6%D0%B8-%D0%BB%D1%8A%D0%B6%D0%B8%D1%86%D0%B0-%D0%BA%D0%B0%D1%82%D1%80%D0%B0%D0%BD-%D0%B2-%D0%BC%D0%B5%D0%B4%D0%B0", "text": "\"Цветан Цветанов сложи лъжицата катран в кацата с мед\" - това каза премиера Бойко Борисов в ефира на \"Панорама\" по БНТ. Той допълни, че ще иска оставки \"колкото трябва\" като визираше скандала с апартаментите на властта. Борисов подчерта, че Цветанов си е заложил главата срещу военното крило на \"Хисбула\", както и при делото за \"Наглите\",  но със сагата около евтините апартаменти е заличил всичко постигнато. На въпроса какво ще се случи с Цветанов премиерът отговори, че има ден за прошка и той е 26 май. Според министър-председателя на европейските избори ще се види дали избирателите прощават на ГЕРБ, или не. С подобен тон премиерът коментира и критиките от страна на президента Румен Радев. Борисов каза, че е по-добре да се огледаш, преди да критикуваш. Той беше категоричен, че не иска да става президент и дори не му е минавало през главата. Уточни обаче, че ще изкара пълния си мандат и ще стабилизира партията си. Освен това премиерът отрече да има диктатура в България и даде пример с шегите, които от сутрин до вечер се разказват за него. Все пак Борисов каза, че работи с президента по много теми и се надява това сътрудничество да продължи. Той не пропусна да отбележи, че е виждал възхода и падението на много мъже с власт като Тодор Живков и царя. \"Затова ме е яд за моите съпартийци - защото ги гледам как се сриват\", допълни Борисов.     Той не пропусна да коментира и обвиненията, че строи магистрали, вместо да гради социална политика и посочи, че само през дългия уикенд 500 хил. автомобила са напуснали София по пътища, които \"от 30 години не бяха пипани\". Последен в плана на Борисов е пръстенът на околовръстния път към Банкя. В заключение каза, че след като изкара мандата си, той ще даде път на много млади хора.", "date": "2019.05.04", "title": "Бойко Борисов: Цветанов сложи лъжица катран в меда"}
{"url": "http://www.classa.bg/%D1%81%D0%B2%D1%8F%D1%82/item/395179-%D0%BF%D0%BE%D1%87%D0%B8%D0%BD%D0%B0-%D0%BF%D0%B8%D1%82%D1%8A%D1%80-%D0%BC%D0%B5%D0%B9%D1%85%D1%8E,-%D0%B8%D0%B7%D0%B8%D0%B3%D1%80%D0%B0%D0%BB-%D1%87%D1%83%D0%B1%D0%B0%D0%BA%D0%B0-%D0%B2-%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8", "text": "Актьорът от Star Wars Питър Мейхю, който играе Чубака в оригиналната трилогия, почина във вторник, обяви семейството му в Twitter. Той бе на 74 години. Актьорът почина в дома си в Северен Тексас, заобиколен от роднини. „Питър беше човекът зад маската на Чубака в оригиналната трилогия на„ Междузвездни войни \", епизод 3 от предисторията и „Новата трилогия\", той се бореше да напусне инвалидната количка и да представи отново „Чубака\" в \"Междузвездни войни VII: Пробуждането на силите\", гласи семейното изявление. Мейхю е работил в болница в британската столица Лондон, когато е бил открит от филмовия продуцент Чарлз Х. Шниър. Той е играл някои незначителни герои по телевизията, преди да се яви на кастинг за ролята на Чубака. Мейхю от време на време се появява в други филмови и телевизионни проекти, но героят му, Чубака, остава най-важният в живота му. Социалните мрежи бързо реагираха на трагичните новини, като се сбогуваха с любимия си герой с известната фраза от сагата: \"Нека силата бъде с него\".", "date": "2019.05.04", "title": "Почина Питър Мейхю, изиграл Чубака в \"Междузвездни войни\""}
{"url": "http://www.classa.bg/%D1%81%D0%B2%D1%8F%D1%82/item/395181-facebook-%D0%B8-instagram-%D0%B7%D0%B0%D1%82%D0%B2%D0%B0%D1%80%D1%8F%D1%82-infowars-%D0%B8-%D0%B4%D1%80%D1%83%D0%B3%D0%B8-%D1%81%D1%82%D1%80%D0%B0%D0%BD%D0%B8%D1%86%D0%B8-%D0%BD%D0%B0-%D1%83%D0%BB%D1%82%D1%80%D0%B0%D0%B4%D0%B5%D1%81%D0%BD%D0%B8%D1%86%D0%B0%D1%82%D0%B0", "text": "Водени от политиката си „срещу присъствието на опасни личности и организации\", Facebook и Instagram наложиха на своите платформи вето на поредица от страници, които разпространяват речта на омразата и популяризират екстремистко съдържание и невярна информация, информира The Atlantic, след като се свърза говорител на компанията-майка. Сред затворените страници са противоречивите медийни InfoWars, известни с това, че се фокусират върху теориите на конспирацията и често са маркирани като източник на фалшиви новини, както и страницата на основателя Алекс Джоунс. Този сайт, който съдържа актуални новини по различни теми - най-вече популярни сред консерваторите - е бил използван от Джоунс, за да говори както за нарастването на популизма в Европа, така и за кризата в отношенията със Северна Корея. негативните последици от легализацията на марихуана, предполагаемата лъжа за кацането на Аполо на Луната, намеренията на американските елити. да настанят Доналд Тръмп в лудница или предполагаемите връзки на Хилари и Бил Клинтън с педофилна мрежа, базирана в пицария (всичко без доказателства). За славата на Джоунс допринася и неговия дехуманизиращ език към мюсюлманите, мигрантите и транссексуалните хора, както и твърденията му, че масовото клане в началното училище Sandy Hook е монтаж на левите, за да се насърчи по-голям контрол на оръжията или че стрелбата в гей клуба Pulse е по вина на самата LGBTI общност. От своя страна, InfoWars осъди \"политическа цензура\" срещу нея и атаките срещу свободата на изразяване, за което обвинява демократите. Миналата година беше блокирана от Facebook, Twitter и YouTube и беше забранена от Apple.   Друга фигура, чиято страница беше затворена от Facebook, е на спорният британски журналист от гръцки произход Мило Янопулос, крайно десен, който се сблъска с обвинения в педофилия заради декларациите му, че някои деца могат да са достатъчно зрели, за да дадат съгласие за сексуални отношения с възрастни и чиито коментари за транссексуалните, гейовете (въпреки че самият той е), феминизма и движението на Black Lives Matter, предизвикаха ожесточена критика. Прочистването на Facebook беше разширено и със страниците на редактора на Infowars, Пол Джоузеф Уотсън; дясната журналистка и теоретик на конспирацията Лора Ломер, белия републикански и републикански полковник Пол Нелен и лидер на групата на Нацията на исляма Луи Фарахан, виден глас в афро-американската общност и радикален проповедник, известен с антисемитската си реторика.   \"Винаги сме забранявали лица или организации, които популяризират или прибягват до насилие и омраза, независимо от тяхната идеология. Процесът на оценка на потенциалните нарушители е обширен и това ни доведе днес до решението за закриване на тези страници\", посочиха от Facebook.", "date": "2019.05.04", "title": "Facebook и Instagram затварят Infowars и други страници на ултрадесницата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395183-%D0%BB%D1%8C%D0%BE-%D1%82%D0%B0%D0%BD-%D0%BF%D1%8A%D1%82%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BE%D1%81%D0%B5%D1%8F%D0%BD%D0%BE-%D1%81-%D0%BA%D0%BB%D0%BE%D0%BF%D0%BA%D0%B8", "text": "[Папа] Франсиск ще посети от 5 до 7 май България, където ще трябва да се изправи пред студенината на Православната църква и преди всичко да обърне веднъж завинаги страницата за „българската следа“ в покушението срещу Йоан Павел II през 1981 г. Един от култовите изрази на българския министър-председател, неръждаемия Бойко Борисов, който е в третия си мандат от 2009 г. насам, гласи: „Три папи са ме галили по главата.“ Произнася го през декември 2015 г., докато посреща в кабинета си британския си колега по онова време, Дейвид Камерън. Англичанинът учтиво поглежда снимката, представяща го с папа Франциск, докато преводачът очевидно се опитва да преведе думите на главата на правителството в София. Днес, когато приматът на Католическата църква се подготвя да стъпи на българската земя (ще бъде в София от 5 май до 7 май, преди да отиде в Македония), всички отново се връщат към тази фраза. Идеалният виновник „Шегата настрана, трима папи са много, а две папски посещения за по-малко от двадесет години също не са зле за малка държава като България, знаейки, че настоящият папа все още не е направил официално посещение във Франция, например”, анализира Тони Николов, специалист по религия и главен редактор на списание „Християнство и култура” в София. Кои са папите, полагали длан на челото на българския министър-председател?      Йоан Павел II, Бенедикт XVI и Франсиск, продължава той като припомня, че бившият каратист Бойко Борисов, тогава шеф на българската полиция, е отговарял за безопасността на Карол Войтила по време на историческото му посещение в страната през 2002 година. Православна България (само 0,7% от населението са католици) поддържа наситени и същевременно сложни връзки с Ватикана. Взаимоотношения, над което неизбежно тегне сянката на покушението срещу Йоан Павел II през 1981 г. Прословутата „българска следа“ – стрелецът, турчинът Али Агджа, е имал връзки с Държавна сигурност…) – свежда до нула връзките, вече много напрегнати, между комунистическа България и Римокатолическата църква. Дипломатическите отношения между София и Ватикана са възстановени едва през 1990 г., една година след падането на режима на Тодор Живков. Що се отнася до атентата, който си остава една от най-непроницаемите тайни на Студената война, България винаги е претендирала за своята невинност, твърдейки, че през годините нейните служби са играли ролята на идеалния виновник в сложното уравнение, включващо много по-мощни актьори като италианската мафия, турските „сиви вълци“ и съветската КГБ. И все пак, когато Йоан Павел II най-накрая стъпи в България през 2002 г., той заяви за най-голямо облекчение на своите домакини, че „никога не е вярвал в тази история с българската следа“. Неговите думи се възприеха като истинско опрощение. Десетилетия на враждебност „Пристигайки в България, папа Франсиск следва пътя, прокаран от Йоан Павел II, този на помирението, но и със свой принос“, казва Тони Николов, който припомня трайния интерес на сегашния папа към региона на Балканите. „Франсиск се интересува от периферията на Европа, но също и от света, от бедността и конфликтите, които се развиват там. Ако не беше така, защо да посещава страна като Македония, в която има още по-малко католици от България?” Може би случаят с неизяснения атентат ще отстъпи място, за първи път от 1981 г. насам, на по-актуални теми, като тази за мигрантите.     Но десетилетията на недоверие, дори враждебност, оставят следи. След като бъде приет от българския министър-председател, Франсиск трябва да се срещне за кратко (по последни новини) с българския патриарх Неофит. Но няколко дни преди пристигането му Българската православна църква припомни, че тя по никакъв начин не е участвала в организацията на пътуването и отрече всякаква икуменическа дейност, като например обща молитва – която се подразбираше от програмата на Ватикана. За да бъде още по-ясен, Светият синод дори официално забрани на представителите си да участват в каквато и да е служба със Светия отец по време на престоя му в България. Атмосфера.    ", "date": "2019.05.04", "title": "Льо Тан: Пътуването на папата в България е осеяно с клопки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395173-%D0%B1%D0%BE%D0%B3%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BF%D0%BB%D0%B0%D1%82%D0%B8-9,4-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%BD%D0%BE%D0%B2%D0%B8%D1%8F-%D0%BE%D1%84%D0%B8%D1%81-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%B4%D0%B0-%D1%83-%D0%BD%D0%B0%D1%81", "text": "България ще вложи общо 9,4 млн. лева през тази и следващите четири години, за да подпомогне създаването на изнесен офис на Световната банка у нас. Разчетите са направени от Министерството на финансите. Според тях през тази година от държавния бюджет ще бъдат заделени 1,4 млн. лева, съобщава БНТ. Това е вторият подобен изнесен център на Световната банка извън Америка като първия се намира в Индия. Очаква се основно у нас да работят специалисти по информационните технологии, които да представят услуги на Вашингтон. Новите работни места, които се очаква да бъдат открити ще са 300. Все още обаче не е определено място, където ще бъде изграден центъра. Началото на проекта ще бъде поставено през юли тази година като за пет години ще бъде изцяло изграден офисът и ще заработи на пълен капацитет. Точното съдържание на споразумението за създаване на изнесения офис на Световната банка няма да бъде оповестено заради клаузи за конфиденциалност.", "date": "2019.05.04", "title": "Богата България ще плати 9,4 млн. лева за новия офис на Световната банда у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395175-%D1%81%D0%B5%D0%B4%D0%BC%D0%B8%D1%87%D0%B5%D0%BD-%D0%BE%D0%B1%D0%B7%D0%BE%D1%80-%D0%B1%D0%BE%D0%B3-%D0%B5-%D0%BD%D0%B0%D0%BC%D0%B5%D1%80%D0%B5%D0%BD,-%D0%BF%D0%B0%D1%80%D0%B8-%D1%81%D0%B5-%D1%82%D1%8A%D1%80%D1%81%D1%8F%D1%82", "text": "В седмицата около Великден пространствено-времевият континуум беше превъртян в България като километраж на кола пета употреба. Почивни и работни дни се омесиха в каша от подранили почивки, задръстени магистрали, изгорени отпуски, временна набожност и перманентна бедност, а за мнозина - и в извънредно бачкане, нищо че е празник. Изводът след Страстната седмица е, че у нас понякога се търси Бог, но по-често се търсят пари. Търсят се поне по 351,11 лв. Толкова е линията на бедността в България - онзи средномесечен доход на член на домакинството, падането под който те прави официално \"беден\". А търсещите, т.е. бедните у нас не са малко - 1 550 800 души или около 22 процента от населението на страната са били под тази линия през 2018 г., информира ни НСИ. Не е особено утеха това, че относителният дял на бедното население намалява с 1,4 процента. Осъзнаването на празноджобовата реалност, която ни заобикаля, макар невинаги да я виждаме, е горчив залък. Особено когато е овкусен от продължаващия няколко седмици скандал за това кой във властта какви имоти има. И той достигна до ново развитие. Държавен фонд \"Земеделие\" вече също търси пари -  предяви искове за връщането на повече от 10 милиона лева, които са били предоставени безвъзмездно за строителство на \"къщи за гости\", които така и не са заработили като такива. Нищо че някой после е гостувал сам на себе си в построена за без пари вила. Това нагарча още повече - до степен, в която ти се иска да започнеш да плюеш с надеждата да се отървеш от гадния вкус. До спазми може да те докара осъзнаването, че ако не бяха предизборните шашми и сигналите за \"къщите за гости\" на един или друг човек във властта, тези 10 милиона лева можеше да си останат непотърсени. Горчи, горчи. Пари се търсят и от Гигинския манастир. При това не малко - почти 400 000 лева, взети някога като заем от фалиралата вече КТБ. Поискал ги манастирът за ремонт, дал ги на строителна фирма, която обаче също взела, че фалирала. Фирма няма, пари няма, дълг има. Храмовете на Българската православна църква не подлежат на принудително изпълнение, Законът за вероизповеданията вече не го разрешава. В същото време, държавата, която е длъжна да събере вземанията от длъжниците на КТБ, няма право дори да потърси сметка от игумена на манастира, попаднал (волно или неволно) в схема за източване на банката. С преклонена глава пропускаме очевидния пример за иновативност - някой да източи едни пари не от еврофондове, а от манастир. Да, не е за хвалба.  Но да не каже после някой, че религията губи значението си в ежедневието на българите. Ето, някои и пари изкарват от нея.     А това, между другото, е същият онзи манастир, в който бяха изографисани банкерът Цветан Василев и съпругата му. Сега е моментът да се прекръстите, ако сте пропуснали. И точно в тази по-страстна от Страстната седмица на гости (ама не в къща за гости) идва папа Франциск. Католиците в страната с право ликуват. За много други по-големият проблем ще се окажат задръстванията в центъра на София, а по-интересен акцент ще е това какво ще яде папата в България, а не защо това посещение е значимо. Все пак яденето е с пари, а тяхното търсене не спира. Бог вече е намерен, нали възкръсна? Питайте всички онези, които боядисаха яйцата, изчукаха ги и ги изядоха. Свещичките бяха запалени, църквите посетени. Догодина по това време - пак. Дотогава - молитви за върнати заеми, по-малко злоупотреби с еврофондове и повече хора над линията на бедността, вместо под нея. Амин!  ", "date": "2019.05.04", "title": "Седмичен обзор: Бог е намерен, пари се търсят"}
{"url": "http://www.classa.bg/%D1%81%D0%B2%D1%8F%D1%82/item/395174-%D1%83%D1%87%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82,-%D1%87%D0%B5-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B5%D1%87%D0%BD%D0%B0%D1%82%D0%B0-%D0%B7%D0%B0%D0%BC%D1%80%D1%8A%D0%B7%D0%BD%D0%B0%D0%BB%D0%BE%D1%81%D1%82-%D1%89%D0%B5-%D1%81%D1%8A%D0%B1%D1%83%D0%B4%D0%B8-%D1%81%D0%BF%D1%8F%D1%89%D0%B8%D1%8F-%D0%B3%D0%B8%D0%B3%D0%B0%D0%BD%D1%82", "text": "Повишаването на температурата в Арктика е застрашило вечно замръзналата повърхност в северното полукълбо, което би могло да има двойно отрицателно въздействие върху околната среда, тъй като ще ускори отделянето на газове, които от своя страна ще увеличат. скоростта на глобалното затопляне. Мерит Турецки, от Университета в Онтарио, Канада, публикува в списанието Nature, че с увеличаването на температурата, микроорганизмите разграждат органичната материя на почвата и по този начин освобождават парникови газове като въглероден диоксид, метан и азотен оксид. Тревогите, които това поражда в научната общност, непрекъснато се засилват: досега термичните марки на Арктическия регион растат два пъти повече от световната средна стойност, което въздейства на вечната замръзналост, чийто бърз срив, който може да настъпи за дни или седмици, също така променя ландшафтите, формирани в продължение на милиони години. Тази ситуация, предупреди Мириам Джоунс, съавтор на доклада, предизвиква горските екосистеми да изоставят минералните езера или влажните зони, като променят и местообитанията на дивите животни. За разлика от постепенното топене, рязкото естество на този процес действа ускорено върху по-дълбоките въглеродни резерви, което води до освобождаване на метан, газ, който има много по-силен парников ефект от въглеродния диоксид. \"Виждаме, че този спящ гигант се събужда точно пред очите ни, това се случва по-бързо, отколкото някой е предвидил\", каза Турецки. Той добави, че е доказано, че въпреки че \"внезапното размразяване засяга по-малко от 20% от района на вечната замръзналост, въглеродните емисии от този относително малък регион имат потенциала да дублират свързаната обратна връзка за климата.\" Изправен пред тази ситуация, екипът от учени препоръча засилване на контрола върху този сектор на Арктика и ефектите от неговото топене с последващото преформулиране на политиките за управление на околната среда. \"Ако можем да ограничим човешките емисии, все още можем да спрем най-опасните последици от затоплянето на климата, нашият прозорец на действие се приближава, но все още го имаме и можем да направим промени, за да спасим Арктика, каквато я познаваме, а заедно с нея - климата на Земята - каза Турецки.", "date": "2019.05.04", "title": "Учените предупреждават, че изчезването на вечната замръзналост ще събуди \"спящия гигант\""}
{"url": "http://www.classa.bg/%D1%81%D0%B2%D1%8F%D1%82/item/395176-%D0%BC%D0%B0%D0%BB%D0%B0%D0%B9%D0%B7%D0%B8%D1%8F-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0-%D0%B2%D0%B8%D0%B5%D1%82%D0%BD%D0%B0%D0%BC%D0%BA%D0%B0%D1%82%D0%B0,-%D0%BE%D0%B1%D0%B2%D0%B8%D0%BD%D0%B5%D0%BD%D0%B0-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%BE%D0%BB%D1%83%D0%B1%D1%80%D0%B0%D1%82%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Малайзийските власти освободиха в петък 30-годишната Доан Тхи Хуонг, която прекара повече от две години в затвора по подозрение в убийството на Ким Чен-нан, полубрат на севернокорейския лидер Ким Чен-ун на 13 февруари 2017 г. Прокурорите свалиха обвиненията в убийство миналия месец, след като тя се призна за виновна в \" умишлено причиняване на вреда с опасно оръжие\". Ким Чен-нам умря, след като носна кърпичка, напоена с нервен агент VX, бе хвърлена в лицето му, в залата за заминаване на международното летище в Куала Лумпур. След контакт с кожата на 10 милиграма от това токсично вещество, смъртта настъпва след около 15 минути. Освен виетнамката, 27-годишната индонезйка Сити Айсиа, също бе съдена за убийството на полубрата на севернокорейския лидер. Тя каза, че \"е измамена и изобщо не е разбрала\", че е била манипулирано от севернокорейските разузнавателни служби. Обвиненията срещу нея бяха отменени на 11 март.", "date": "2019.05.04", "title": "Малайзия освобождава виетнамката, обвинена в убийството на полубрата на Ким Чен Ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395177-%D0%BA%D0%B0%D0%BA-%D0%B3%D0%B8%D0%B3%D0%B8%D0%BD%D1%81%D0%BA%D0%B8%D1%8F%D1%82-%D0%BC%D0%B0%D0%BD%D0%B0%D1%81%D1%82%D0%B8%D1%80-%D1%81%D0%B5-%D0%BE%D0%BA%D0%B0%D0%B7%D0%B0-%D0%BD%D0%B5%D0%BA%D0%BE%D1%80%D0%B5%D0%BA%D1%82%D0%B5%D0%BD-%D0%B4%D0%BB%D1%8A%D0%B6%D0%BD%D0%B8%D0%BA", "text": "Неделя, 10 май 2015 г. Гигинският манастир \"Св. св. Козма и Дамян\" посреща делегация от политически гости, каквито рядко се появяват в църковни храмове извън най-големите християнски празници. Тук са премиерът Бойко Борисов, еврокомисарят Кристалина Георгиева, министърът на земеделието Десислава Танева, ръководителят на ДФ \"Земеделие\" Румен Порожанов и др. Причината: Гигинският манастир е един от големите бенефициенти по Програмата за развитие на селските райони. Общо 793 000 лева са осигурени безвъзмездно за възстановяване на западното му крило. Същата европейска програма е финансирала и проекта на община Брезник от 2013 г., с който е ремонтиран пътят до манастира в с. Гигинци. За тази цел са отпуснати над 3,7 милиона лева помощ от ПРСР. \"Имаме 32 млрд. лева за следващите 7 години. В резултат на вашата отлична работа, на вашите министри, вече 10 млрд. лева по този програми са на разположение на България, да служат на българските граждани. Много ви обичам всички, много ви се радвам\", казва Георгиева в деня на освещаването. Само 1,5 г. по-късно манастирът, който трябваше да служи за образец на \"отличниците\" в усвояването на европейски средства, се появи в  , които към февруари 2017 г. все още имат непогасени задължения към банката. Общата дължима сума на манастира \"Св. св. Козма и Дамян\" е 486 957 лв. Това е единственият обект на Българската православна църква в \"черния\" списък на КТБ. Дължимите средства са главницата и лихвите по банков кредит от 8 май 2014 г., отпуснат от КТБ на ръководството на манастира (негов игумен е отец Никанор). Размерът му е  395 000 лв.,  лихвата - 9%. Целта на кредита е \"окончателно разплащане на задълженията на манастир \"Св. св. Козма и Дамян\" със строители и изпълнители по проект \"Реконструкция на старо манастирско крило и подобряване на прилежащите пространства, включително вертикална планировка\". Строителната фирма \" КИК-Дизайн \" ООД, която е един от изпълнителите на европроекта на Гигинския манастир, се е вписала като солидарен длъжник по кредита. \"КИК-Дизайн\" ООД също присъства в списъка на некоректните длъжници на КТБ към 2017 г. Дружеството има да връща малко над 280 000 лева и почти 22 000 000 евро на трезора на Цветан Василев.  Общата сума в лева на дълговете на \"КИК-Дизайн\" към КТБ е 42 836 354,56 лв.  В   на Временната парламентарна комисия за проверка на казуса \"КТБ\" се посочва, че обезценката на заема на строителната фирма към КТБ към 30 септември 2014 г. е 95%. Името на фирмата се появява и в списък с данъчни длъжници към НАП със задължения в размер на 8,2 милиона лв. (към август 2016 г.). Според решение на ВКС от No. 152 от 13.07.2018 г. - строителната фирма е била в състояние на неплатежоспособност и  свръхзадлъжнялост още към 31 декември 2012 г.  Към тази дата само вземанията на КТБ са били над 16 милиона евро, като са надхвърляли в пъти активите на дружеството от 574 000 лв. Въпреки това, когато през март 2013 г. Гигинският манастир подписва договора си с ДФ \"Земеделие\" за получаване на финансовата помощ по европейската програма, управата на храма привлича именно \"КИК-Дизайн\" за изпълнител на проекта за над 790 000 лв. По думите на отец Никанор - фирмата е била избрана \"след прецизен подбор\". Договорът за заем от 2014 г. е сключен 6 седмици преди Корпоративна банка да изпадне в необратима ликвидна криза и да попадне под особения надзор на БНБ. Самият Цветан Василев е сред големите дарители на храма (банкерът дори беше изографисан като ктитор през 2013 г.). От своя страна, отец Никанор беше един от обществениците, които на 17 юни 2014 г. обявиха, че ще учредят граждански комитет в подкрепа на Василев (сред останалите му \"сподвижници\" бяха Влади Въргала, президентът на Българската федерация по мотоциклетизъм Богдан Николов, Тити Папазов, Силвия Кацарова, Аня Пенчева, Николина Чакърдъкова и др.). Според данните от синдиците на КТБ, кредитът на храма е трябвало да бъде обезпечен с особен залог съгласно договор от 8.05.2014 г., който не е вписан в Централния регистър на особените залози. Реалният залог е втората половина от финансирането, което Гигинският манастир очаква да получи по ПРСР през есента на 2015. Заемът обаче не е върнат след получаването на втория транш от парите по проекта за реновацията. Отец Никанор казва пред БТА, че друг строител е изпълнил проекта и вложените пари са му били възстановени от фонд \"Земеделие\". Междувременно Гигинският манастир и строителната фирма попадат в списъка на длъжниците към банката, които отказват да погасяват задълженията си въпреки съдебно-изпълнителните дела. \"Това поведение на длъжниците има съществено отражение върху размера на събраните (възстановените) суми в масата на несъстоятелността и съответно върху сумите, които ще се разпределят между кредиторите на банката\", пишат синдиците на КТБ на 16 февруари 2017 г. \" Фирмата, след като получи парите напълно от манастира, просто затвори врати, банката КТБ фалира. Отпуснатият кредит странно защо не е бил обезпечен \", казва игуменът отец Никанор пред bTV преди ден. Поводът за медийния интерес към манастира се оказа опита на синдиците на КТБ да продадат дълга му на трета страна срещу начална цена на публична продан от 333 900 лв. Търгът от 22 април 2019 г. обаче приключва без успех.     Възстановяването на дължимите пари чрез принудително изпълнение спрямо манастира е невъзможно. От 1 януари 2019 г. Законът за вероизповеданията не допуска то да се насочва върху храмове и манастири, както и вещи, свързани с богослужебната дейност, ритуали и обреди на Българската православна църква. В крайна сметка, ако никой не откупи дълга на Гигинския манастир, възможно е той никога да не се върне, така че да обезщети дори частично кредиторите на банката (сред които най-големият е Фондът за гарантиране на влоговете).", "date": "2019.05.04", "title": "Как Гигинският манастир се оказа \"некоректен длъжник\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395168-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BC%D0%B0%D0%B9", "text": "ОВЕН ( 21 март - 20 април ) Както никога досега, ще имате нужда от мъдър наставник. Определено ще го срещнете по пътя си, но трябва да се оглеждате на всички страни. В личния си живот сте толкова любвеобилни, че може да не съхраните страстта. Помисле, трябва ли толкова упорито да преследвате целта? Особено след като вече отдавна, живеете заедно с избраника си. ТЕЛЕЦ ( 21 април - 21 май )  Прекарайте този ден спокойно и без емоционални драми. Не правете никакви движения в посока на хазарта - ще останете без нищо. Финансовото ви положение, може да се подкопае от авантюристични сделки. Така че, по-добре се откажете от тях. Вечерта, ви очаква романтична среща, облечете се изящно. БЛИЗНАЦИ ( 22 май - 21 Юни ) Днес ви очаква един прав път - работата. Може дори да отмените всички събития и партита, така че нищо да не пречи на професионалното ви развитие. Ще бъдете в състояние да спечелите големи суми, само ако не се отказвате дори от най- малките задачи. Но ако пазарувате, нещата могат да излязат извън контрол. Спестяванията преди всичко!   РАК ( 22 юни - 23 юли ) Очаква ви творчески ден, когато можете да се започне всичко от нулата и да подпишете изгодни договори. Ако отговорите на симпатиите на даден човек, ще завържете бурен роман. Семейните е по-добре, да не заглеждат очарователни особи. Организирайте с партньора си почивка, с романтични нюанси. Отидете в кафене или ресторант. ЛЪВ ( 24 юли - 23 август ) Днес е добре да се откажете от рискови начинания. Ако не послушате този съвет, ще загубите всичко, което сте натрупали в продължение на много години. Конфликтите могат да бъдат малки, но продължителни. Следователно, по-добре се въздържайте от спорове, особено с близки хора. Вечерта е подходяща за среща с приятели и отдих на открито. ДЕВА ( 24-ти август - 23 септември ) Не се втурвайте в любовта, без да се огледате, в противен случай тя ще се изплаши от вашите пориви и ще избяга. Не пречи и да направите пауза, в отношенията си с избраника. Помислете внимателно и ако имате съмнения, тогава отложете приемането на важно решение. Възможни са приходи, които ще ви помогнат да върнете дълговете си и да купите всичко, от което се нуждаете. ВЕЗНИ( 24 септември - 23 октомври) Трябва да гасите в себе си пристъпите на ревност и подозрителност, в противен случай кавгите с другите хора, няма да могат да бъдат избегнати. Ще трябва да похарчите голяма част от средствата си, за плащане на битови сметки и данъци. С роднини предстои да решавате заедно някои важни въпроси, свързани с бита. Бъдете възможно по-дискретни. СКОРПИОН ( 24 октомври - 22 Ноември ) Днес внезапно във вас, може да се зароди някакво силно чувство. То може да бъде както любов, така и омраза. Ако емоционалното ви състояние постоянно се колебае, тогава е по-добре да си починете в тишина. Самотата ще ви носи повече ползи днес, отколкото общуването. Пътуването е малко вероятно да бъде изгодно, а по пътя са възможни извънредни ситуации.   СТРЕЛЕЦ ( 23 Ноември - 21 Декември ) Днес ще бъдете способни не само на благородни постъпки, но и на авантюри. Имайте предвид, че рискът без основателни причини може да доведе до сериозни проблеми. Включително и финансови. Опитайте се, да се изолирате от обществото днес. Може да се занимавате с тиха умствена работа. Тя ще се окаже по-ефективна. КОЗИРОГ (22 Декември - 20 януари ) Грамотно подхождайте към финансовите въпроси. В противен случай ще загубите способността си, да контролирате приходите и разходите. Е, ако имате собствен бизнес, тогава такова безразсъдство, ще доведе до задънена улица. Близък приятел, ще ви помогне да разрешите някой сложен проблем в личен план. Основното е да бъдете откровени, дори и в нюансите.  ВОДОЛЕЙ ( 21 януари -  19  февруари ) По-добре не мечтайте, а на практика прилагайте своите знания и опит. Така ще бъдете по-ефективни и продуктивни. В личния живот всичко е прекрасно, най-важното е, да не задушите избраника си в своите прегръдки. Но в работната среда напора напротив, ще бъде полезен. Особено, ако решите да разнообразите скучните и стари проекти.   РИБИ ( 20 февруари - 20 март ) Препоръчително е, да дадете на роднините си нужната подкрепа. Днес вашата помощ, ще им бъде необходима във всички отношения. За да подсилите имунитета си, е добре да отидете на почивка. Личното си пространство внимателно пазете, но в любовта пускайте, тези към които не сте безразлични, дори без да почукат.", "date": "2019.05.04", "title": "Дневен хороскоп 4 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395169-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%BF%D0%B5%D0%BB%D0%B0%D0%B3%D0%B8%D1%8F-%D1%82%D0%B0%D1%80%D1%81%D0%B8%D0%B9%D1%81%D0%BA%D0%B0", "text": "Според нейното житие Пелагия от Тарс произхождала от знатно и заможно семейство, отличавала се с изключителна красота и била сгодена за сина на император Диоклециан. По време на гоненията на християните бог се явил в съня ѝ в образа на епископ Клинон, който по това време се укривал в планините. Подтикната от видението, девойката успяла да открие епископа, тайно се покръстила и раздала дрехите и скъпоценностите си на бедните.  Нейната майка се досетила, че Пелагия е станала християнка и веднага известила за случилото се годеника ѝ, който се самоубил. Уплашена, майката изпратила съобщение до императора, че дъщеря ѝ е виновна за смъртта на неговия син. Диоклециан обаче, виждайки красотата на девойката, забравил чувството си за мъст и пожелал сам да се ожени за нея. Тя отказала да се отрече от вярата си и била изгорена жива в нагорещен меден кол.", "date": "2019.05.04", "title": "Св. преподобномъченица Пелагия Тарсийска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395170-4-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1493 г.  - Папа Александър VI става арбитър между Испания и Португалия за определяне на границите им на влияние в Новия свят.     1593 г.  - Основан е бразилският град Жабоатау дус Гуарарапис.     1626 г.  - Остров Манхатън е продаден от индианците на холандските заселници в Америка.     1675 г.  - Кралят на Англия Чарлз II нарежда да бъде изградена Кралската Обсерватория в Гринуич.     1715 г.  - В Париж е произведен първият сгъваем чадър.     1799 г.  - Мишел Ней е прехвърлен в Армията на Андре Масена.     1872 г.  - Завършва първото общо събрание на БРЦК, на което инициатор е Васил Левски.     1903 г.  - Четата на Гоце Делчев е обкръжена от турска войска край село Баница (Серско) и в сражението загива самият Делчев.     1924 г.  - В Париж са открити VIII Летни олимпийски игри.     1925 г.  - Публикуван е Закон за администрацията и полицията. С него се създава Дирекция на полицията с три отдела: Държавна сигурност, Криминален и Административна полиция.     1932 г.  - В Атланта, мафиотът Ал Капоне, обявен за „обществен враг № 1\" в САЩ, влиза в затвора за единадесет години с присъда за укриване на данъци.     1937 г.  - С Наредба-закон се забранява на българските граждани да участват в Гражданската война в Испания.     1945 г.  - Ханс Франк е пленен от американски войници близо до Берхтесгаден.     1949 г.  - Вследствие на самолетна катастрофа край Торино загива целият футболен отбор на италианския клуб Торино, с изключение на един играч, който не лети поради контузия.     1953 г.  - Ърнест Хемингуей получава наградата Пулицър за повестта си Старецът и морето.     1966 г.  - В СССР започва производство на леките коли Жигули и Лада по лиценз на Фиат.     1979 г.  - Маргарет Тачър става първата жена министър-председател на Обединеното кралство.     1990 г.  - Латвия обявява възстановяване на независимостта си след Съветската окупация.     1994 г.  - Израелският министър-председател Ицхак Рабин и лидера на Организацията за освобождение на Палестина Ясер Арафат подписват историческо споразумение, даващо автономия на палестинците в окупирания Западен бряг на река Йордан и в Ивицата Газа.     1994 г.  - Европейският парламент одобрява предложението за приемане в Европейския съюз на Австрия, Финландия, Норвегия и Швеция.     1999 г.  - 38 Народно събрание гласува искането на НАТО България да предостави части от въздушното си пространство за въздушни акции срещу Югославия.     2001 г.  - Папа Йоан Павел II започва пътуване, наречено по стъпките на Свети Павел - от Гърция до Сирия и оттам до Малта.     2005 г.  - Открит е естественият спътник на Сатурн Егир.  ", "date": "2019.05.04", "title": "4 май, историята в снимки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395171-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE-%D0%BA%D0%B0%D0%BA-%D0%BD%D0%B8-%D1%8F-%D0%BE%D1%82%D0%BD%D0%B5%D1%85%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Свободата на словото означава никой да не казва на журналистите какво да пишат и говорят - държавата, собствениците, рекламодателите или началниците. Защо това не работи в България -  Георги Лозанов анализира причините.         Днес е Световният ден на свободата на словото - повод отново да се запитаме има ли свобода на словото в България. Но единственият смислен отговор, който ми хрумва, се съдържа в песента на контракултурната рок група „Джендема”:     Между шамарите Така беше по времето на соца, когато групата е създадена, така продължава да е, а вероятно и винаги ще бъде. Защото свободата на словото не е нещо сигурно, тя се постига само ако застанеш \"между шамарите\" и резултатът всеки ден е различен. В съвременните общества на медиите им се е паднало да са \"между шамарите\". Те не се раждат свободни, а в ситуация на цензура, наложена от държавата и по онова време приемана за напълно естествена и оправдана от хората. И от 17 век насам журналистите се опитват да изгонят цензурите от своя дом, но никога не успяват докрай – просто цензурата сменя формите и методите си. А за журналистите  , без който не могат да си свършат работата. Сякаш за тях \"Джендема\" продължава песента така:     Свободата на словото като професионален инструмент за журналистите всъщност е нещо много просто и много трудно. Тя предполага никой друг, освен самите те, да не може да определя какво да говорят и какво да пишат - нито държавата, нито собствениците, нито рекламодателите, нито началниците... Причините са икономически Това, разбира се, е твърде непостижимо дори за развитите демокрации, та какво остава за нашата, която е  . Тук обаче ще ме прощават любителите на конспирации, но не мисля, че свободата ни е отнета в следствие заговор. А на бавен процес, далеч по-дълбок от чиито и да било персонални цели. При това той е валиден за света като цяло, но, както често се случва, при нас негативните тенденции попадат под увеличително стъкло.     Процесът на ограничаване на свободата на словото в основата си е икономически и е толкова е по-остър, колкото е по-малък националният медиен пазар. Той е предизвикан от все по-очевидната невъзможност на традиционните медии да се издържат от своите читатели, слушатели и зрители. А причината за това е, че аудиторията намира сходно съдържание – и като информация, и за забавление, но безплатно в интернет. Съдбата на традиционните медии става пряко зависима от компютърната грамотност на населението.   Пострадаха всички     Първа и най-силно пострада хартиената преса и специално всекидневниците. Тиражите се свиха рязко, а някои издания загинаха или бяха погълнати, което увеличи концентрацията на собствеността и оттам намали плурализма на съдържанието. В радиото като че ли всичко е по-спокойно, но само на пръв поглед. И там концентрацията уби малките играчи, а заедно с тях и по-различните формати, за да останат само радиовериги. Силата им е, че могат да излъчват рекламни пакети за цялата страна, но въпреки това цената на рекламата в тях падна до обидно ниски нива, което доведе до безмилостно орязване на парите за програма. Един компютър, една плейлиста с музика и почти никакъв говор. Радиото – с няколко изключения, вече не е журналистическа територия. Двете национални частни телевизии засега се справят най-добре, но и в тях под повърхността на екрана бушува криза. И това личи, както програмно – по свиването на журналистическите формати за сметка на развлекателните, така и по чисто финансови показатели. Само един факт – за 10 години цената на НТВ падна повече от тройно. През 2008-а тя беше продадена за 620 милиона евро, а през 2019 за 185 милиона. Какво последва от всичко това? Големите чужди инвеститори – като Вестдойче алгемайне цайтунг (ВАЦ), Нюз корпорейшън на Мърдок или гръцката „Антена” на Киряку, напуснаха. Дошли с цел печалба, без интерес към местните паралелни игри, те нямаше какво повече да правят тук. И медиите бяха превзети от родните капитали, натрупани в други бизнеси, тъй като самите медии не можеха да се издържат от собствения си бизнес. Дойде времето на голямото наливане в медийни каци без дъно. На този терен – по свое желание или по принуда, се пробваха почти всички публично известни едри собственици, последният от които е  . Те са твърде различни като биография, култура и мотивации. Но тъй или иначе са част от общата бизнес среда на прехода, с характерния за нея значителен дял на сенчестата икономика и корпоративни обвързаности между бизнес и политика.   В икономически капан     Но и вън от особеностите на българския бизнес, капитали, вкарани в медии, които не могат да се самоиздържат, за да имат възвращаемост, трябва да се пренесат от медийния пазар на пазара на влияние. Което значи да се използват за подкрепа на партии, за атака на конкуренти, за участие в хибридни войни. А за да може това да става, трябва не журналистите, а собствениците да казват какво да се говори и пише в техните медии. Така свободата на словото падна в икономически капан. В такава ситуация дори да влагаш средства в медиите, само за да поддържаш независимата журналистика, пак ще се озовеш от едната страна на някой фронт и ще започнеш да търпиш поражения. Преди време бях писал, че първото условие, за да си успешен бизнесмен през прехода, е никога да не си купуваш медиа. Както се видя, май само аз мисля така, вероятно защото не съм бизнесмен. Брънка от хомота , които сами финансираме. Не напразно дори   успя да вдигне на крак цялото гражданско общество. А също и да дочакаме интернет да се превърне в медиа. Засега той още е един информационен битак, където има всичко, и където най-ловките продавачи на съдържание са троловете и инфлуенсърите. Тяхната цел е да подменят собственото ни мнение с тяхното. Затова трябва да внимаваме. Защото  , както продължава да пее \"Джендема\".    ", "date": "2019.05.04", "title": "Свободата на словото: как ни я отнеха в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395172-%D0%BD%D1%8F%D0%BC%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-,-%D0%BA%D0%BE%D0%B5%D1%82%D0%BE-%D0%B4%D0%B0-%D0%B5-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE-%D0%B7%D0%B0-%D1%82%D0%B5%D0%B7%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4", "text": "Цацаров е бездействал години в нарушение на задълженията си, спомагайки да се прикрива престъпността на всички нива на държавно управление. Години, в които са подавани сигнали, извършвани разследвания от Бивол, публикувани конкретни факти, имена и обстоятелства. В същото време, за да се създаде статистика, която да се представи на ЕК се разиграваха шумни акции и процеси с печален край.     По заповед се образуваха и образуват дела срещу неудобните – тези, които останаха прави, не скриха лицата си и продължаваха да казват истинната. Това е геноцид. Борисов изпрати 2млн българи в чужбина да търсят препитание, Цацаров осигури безогледното ограбване и комфорта на властта, създавайки страх и убивайки всяка проява на смелост. Няма наказание , което да е справедливо за тези престъпления против българския народ!  ", "date": "2019.05.04", "title": "Няма наказание , което да е справедливо за тези престъпления против българския народ!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395166-%D1%81%D0%B8%D0%BC%D0%BF%D1%82%D0%BE%D0%BC,-%D1%87%D0%B5-%D0%B2%D0%B8-%D0%B3%D1%80%D0%BE%D0%B7%D0%B8-%D1%81%D0%BC%D1%8A%D1%80%D1%82", "text": "Рязкото влошаване на обонянието или пълната му загуба увеличават шансовете за преждевременна смърт на човек през следващите 10 години от живота му с около 50%.    Откритието е направено от изследователи от университета в Мичиган. Резултатите от прочуването са публикувани в статия за списанието Annals of Internal Medicine. Учените за първи път проучват последиците от загубата на обоняние и се опитват да разберат как е възникнала връзката с преждевременна смърт. Отбелязва се, че влошаването на обонянието се наблюдава все по-често при възрастните хора.     Изследователите анализирали данни от 2289 жители на САЩ на възраст от 71 до 82 години, събрани от Националния институт по здравеопазване и университета. Те потвърдиха, че загубата на миризма значително увеличава вероятността от смърт.     Проучването установи, че връзката между загубата на миризма и ранната смъртност е свързана най-вече със здравословни проблеми, но не и с болестта на Алцхаймер или Паркинсон, както се смяташе по-рано. Учените съветват винаги да се консултирате с лекар в случай на загуба на миризма.    ", "date": "2019.05.04", "title": "Симптом, че ви грози смърт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395167-%D1%81%D1%8A%D0%B4%D1%8F%D1%82-%D0%B3%D0%BD%D1%83%D1%81%D0%B5%D0%BD-%D0%BF%D0%B5%D0%B4%D0%BE%D1%84%D0%B8%D0%BB", "text": "40-годишният Дилян Д. е предаден на съд от Окръжната прокуратура в Търговище за блудствени действия с три деца. Той е обвинен и в склоняване на малолетни да наблюдават клипове с полови сношения между възрастн, съобщиха от пресцентъра на прокуратурата, съобщава Нова телевизия. Жертви на сексуалния насилник станали две момчета на 6 и на 8 год. и едно момиче на 9 години. Според обвинението престъпленията били извършени в периода от 1 май до 1 септември 2018 г. по време на лятната ваканция.      Престъпните действия на Дилян Д. били улеснени от факта, че децата живеели с насилника в една къща и той успял да се възползва от това и отсъствието на родителите им. Разкриването на престъпната дейност на 40-годишния подсъдим станало случайно. Приятел на бащата на едно от пострадалите деца видял, че 6-годишното момче влиза в къщата заедно с насилника, като носело кафе и запалена цигара. Дилян подкупвал децата с лакомства, давал им цигари и им разрешавал да пият кафе. Началото на наказателния процес, който ще бъде насрочен за разглеждане в Търговищкия окръжен съд, сексуалният насилник ще изчака в плевенския затвор, където ще бъде преведен до дни. От началото на досъдебното производство Дилян Д. е с мярка за неотклонение „Задържане под стража\".  ", "date": "2019.05.04", "title": "Съдят гнусен педофил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395164-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%BF%D1%80%D0%B5%D0%BA%D0%B0%D0%BB%D0%B8", "text": "Ким Кардашиян се слави с избора си на неподходящи тоалети. Риалити звездата не веднъж е блесвала в дрехи, които са истинска модна издънка. Е, следващата снимка, която публикува в социалната мрежа по никакъв начин не се различава от предните й провокативни грешки   . Риалити звездата доста често е склонна да опитва най-гротескните неща в модата, които някой може да си представи. Може би пък така просто иска да добави ирония към образа си или пък просто да привлече повече внимание. Е, която и от двете цели да е избрала Ким, то определено постига идеално целта си. Този пък Кардашиян наистина успя да шокира феновете си. Пусна се по палав розов гащериозон, розови ботуши и големи огледални очила. „Розовият могъщ рейнджър Ким”, написа под кадъра, който пусна в социалните мрежи звездата.   За ирония Ким определено получава 10 от 10. Но крайният резултат цялостно не е добър. Гърдите й стърчат, а гащеризонът се впива неприятно в интимните й части. Това облекло е окей за снимка, но не и за разходка или поява на каквото и да е публично място.   Редно е да отбележим и че Ким просто има афинитет към гащеризоните. Преди време тя се разходи из Париж с прозрачна одежда, която има пълно основание да претендира за най-лошо облекло за годината.      ", "date": "2019.05.04", "title": "Ким Кардашиян прекали"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395165-%D0%B0%D0%BA%D1%82%D1%80%D0%B8%D1%81%D0%B0-%D0%B3%D1%80%D1%83%D0%BF%D0%BE%D0%B2%D0%BE-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0", "text": "Актрисата от московския сатиричен театър Альона Яковлева разкри тайна, която е крила повече от 30 години. По време на предаването на НТВ 57-годишната актриса разказа как стана жертва на групово изнасилване.     Актрисата сподели как е успяла да оцелее след в трагедията и да не полудее от преживяното. Яковлева е дъщеря на прочутия артист Юрий Яковлев (лейтенант Ржевски от \"Хусарска балада\" и Иполит от \"Ирония на съдбата\"). Артистът изоставил дъщеря си още преди раждането ѝ, като се развел с майка ѝ след шест години брак.      Според Альона баща ѝ е имал ярка връзка с друга жена, когато майка ѝ е била бременна с нея. Сега болката от това предателство вече е притъпена, но не е напълно изчезнала, а само се е развила в друго качество. Тази промяна е била повлияна и от смъртта на баща ѝ през 2013 г., споделя тя.      Альона Яковлева станала жертва на изнасилване, след като на младини безразсъдно седнала в непозната кола късно вечерта на връщане от представление. Шофьорът и приятелят му откарали Альона в непозната къща, където ги чакал трети човек.  Актрисата не загубила самообладания и започна да се съблича, питайки: \"Е, кой ще е първият?\". След този въпрос един от изнасилвачите се отказал изобщо да се пробва. Но това не я спасило от сексуалните гаври и унижението.  Важното обаче е, че успях да запазя живота си, а да не бъда изхвърлена мъртва в някоя канавка, казва тя. Изнасилвачите дори я откарали до дома ѝ. Но актрисата била толкова шокирана от случилото се, че не си спомня номера на колата.     Но актрисата има и друга голяма тайна в живота си, свързана с мъж, за която категорично откаазва да говори. Тя има дъщеря Маша, която е отгледала сама, след бърз развод с баща ѝ. Альона е уверена, че след 50 г. животът не само не е свършил, но става още по-ярък и емоционален. Преди 4 години тя изживява красив роман с 25-годишен младеж, а в момента е в \"период на букети, бонбони и чести срещи с бизнесмен, но не толкова млад като предишния ѝ възлюблен\".   Альона е убедена, че няма нищо осъдително и необикновено една жена да се среща с по-млади от нея мъже, ако това носи взаимна радост.  ", "date": "2019.05.04", "title": "Актриса групово изнасилена"}
