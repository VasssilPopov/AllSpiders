{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386811-%D0%BD%D0%B5-%D0%BA%D0%B0%D0%BD%D0%B5%D0%BD%D0%B8-%D0%B3%D0%BE%D1%81%D1%82%D0%B8-%D0%B8%D0%B4%D0%B2%D0%B0%D0%BC%D0%B5-%D0%BF%D1%80%D0%B8-%D1%82%D0%B5%D0%B1,-%D0%BD%D0%B0%D1%80%D0%BE%D0%B4%D0%B5", "text": "Искам да започна с два цитата от последните дни, просто заради красотата на иронията:                                ~  , председател на БСП ~                                 ~  , президент на Република България ~  Веднъж успели да възприемем красотата на този контраст, да продължим нататък: „Не искаме гласовете ви за БСП, имаме нужда от вашата българщина“, ни каза Нинова. Чудесно, а какво означава това? Звучи като случайно свързани в изречение думи. Ако е така, и ние можем: „Пате, бюро, оса, дрън“.  Много хора разбират „българщината“ по различни от нейните начини. Ще сбъркам ли обаче, ако си помисля, че тя се презентира като защитник на българщината и следователно с идването ѝ на власт (с вашите/нашите гласове), ще просперира въпросната „българщина“?  Тоест… ѝ трябват в такъв случаи тия гласове все пак. Или бъркам? Тогава изказването ѝ звучи така: „Не искаме гласовете ви за БСП, а искаме гласовете ви за БСП“. (!!) Като цяло изказването си звучи като упражнение по PR, но не много сполучливо. Едно време разни козметични компании набираха служители, без много-много подбор и те хвърчаха наляво-надясно, пускайки страшни лафове, с които си мислеха, че зарибяват потребителя. И те звучаха приблизително така: не искаме парите ви, а да ви направим по-здрави.  Да, бе! Сигурен съм, че не искате парите ми! Да виждате прилика? Да? Не?  Както и да е.  И пак „българщина“, и пак патрЕотизъм . Що не вземете да слезете от вълната на тоя популизъм? Байгън вече. Всеки, който се опитва да ни убеди в нещо, на родолюбие го избива. Слязохте до нивото на реклама на бисквити.  Още нещо прави впечатление още на пръв поглед. Ето това: „Говоря ви като българка, а не като председател на БСП“. Я, по-добре си ни говорете като председател на голяма и парламентарно представена партия все пак – човек с глас, който се чува и ако обещава промени, има база, на която да стъпи. Щото ние – като българи, си говорим помежду си по цял ден, всеки ден и… все тая, да ви кажа.  Има и още от откриването на сезона: „20 от нашите представители ще останат в залата, останалите идваме при теб, народе“. Ох, мило ми е, и романтично някак. Спомних си и Смирненски, и Вапцаров. Само не знам защо толкова много хора написаха в социалните мрежи: „ Пазете си мандрите “… Защо такава асоциация сега, не знам.  Та, иде ми да питам и аз моите работодатели дали мога да го ударя на екскурзия при народа, че отдавна съм си го намислил. Ама си мисля, че няма да ме огрее… Все пак депутат е къде-къде по-СВОБОДНА професия.  А сега малко по-сериозно: Това им е част от задълженията на депутатите – да ходят сред народа, ще каже някой. Добре. Така е. И какво означава тогава това – че ни се фукат, че най-после ще започнат да си вършат работата ли? А от друга гледна точка – баш на шефката на партията ли ѝ е работа да обикаля или на нейните депутати, а тя да е контролно и свързващо звено? Ма кво разбираме ние!  Я, колко снимки ще си нащракат там – сред народа. То нали е модерно !  Може ли да предложим „народняците“, дето милеят за отрудения човечец, да дарят поне частичка от заплатите, дето ще продължат да получават и по време на екскурзията си? Или не може? Да не знаеме много, а?  И какво ще научите от срещите ви с народа? Ще ги питате дали са доволни? Не, не са. Ще ги питате дали са им малки заплатите и пенсиите? Да, малки са. Ще ги питате дали искат промяна? Да, искат (Вие ще им я предложите ли или ще им кажете, че имате една в задния джоб,  ама ще им я покажете, като ви изберат ?).  Ето, току що ви спестих няколко хиляди лева за гориво, пътни и командировъчни. Или да кажа: „НИ спестих“? Сега можете да седнете и да посвършите малко работа – например да генерирате градивна критика. Да поясня – това е нещо, в което след констатацията „ !“, следва пояснение как да спрем да бъдем зле.  Има един стар и елементарен трик за подвеждане. Не, не лъжа, а подвеждане. Да ви накарат да се самоизлъжете, с други думи. Ето такъв: съчетавате факти и контекст, като: „Аз често пътувам“ (всеки ден, с метрото – до работа и обратно); и: „Бил съм в Лондон, в Париж“ (в единствените два случая, в които съм излизал извън България). Но, казани съчетано, ви карат да си помислите, че говорещият пътува много по света, нали?  А ето сега един въпрос от Нинова: „Може ли да се намали ДДС-то върху лекарствата и храните?“ Подхвърлен така, кара хората да си мислят, че тя предлага да намали ДДС-то, ако я изберат за шеф на държавата. А, тя жената просто си пита, да си знае.  Въпрос, който звучи като обещание… ах, този магически контекст!  Ето сега и аз ще се упражня в този трик: „Възможно ли е (просто питам) БСП винаги да иска оставката на правителството в моменти на големи кризи, не защото са влюбени в справедливостта и възмездието, а защото осъзнават, че тогава недоволството на народа е голямо и, подхождайки чисто емоционално, ще гласува срещу управляващите и ще избере БСП? Възможно ли е „червените“ да оценяват възможностите си така, че да очакват победа само в такъв случай?“  Не е много приятно, нали? Въобще, като слуша изказванията на „червените“ лидери,  човек ще си помисли, че БСП е млада, новосъздадена партия, която никога не е управлявала  и нищо, ама нищичко не им лежи на съвестта. Чисти, като роса. Все едно не са генерирали чутовни гафове и кризи при управленията си.     Да обобщим: Стига популизъм; не ни се гледа екскурзиантски PR; спестете си ресурса и го насочете в изготвяне на планове и програми; искаме ГРАДИВНА критика; стига сте ни казвали колко сме зле и кой е виновен, знаем си, кажете как да се оправим – но не да ни обещавате, че ще се оправим, като ви изберем – СЕГА ни кажете защо да ви вярваме и как ще промените нещата, пък ние да си преценим искаме ли ви или не, защото, ако се изкачите, само за да се цопнете в същото патово блато, не ни трябвате – така ще сте полезни единствено на себе си. Или… то всъщност това е целта? ", "date": "2018.09.05", "title": "(Не)канени гости: Идваме при теб, народе!"}
{"url": "http://www.classa.bg/%D1%81%D0%B2%D1%8F%D1%82/item/386806-%D0%B7%D0%B0%D1%89%D0%BE-%D0%BC%D0%B5%D1%82%D0%B0%D0%BB%D0%B8%D1%82%D0%B5-%D0%BD%D0%B0%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%BC%D0%B5%D1%87%D0%B8-%D1%82%D1%80%D0%B5%D0%BD%D0%B4-%D0%B8-%D1%89%D0%B5-%D0%B2%D0%B8%D0%B4%D0%B8%D0%BC-%D0%BB%D0%B8-%D0%BE%D0%B1%D1%80%D0%B0%D1%82-%D0%BD%D0%B0-%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F%D1%82%D0%B0", "text": "През последните повече от два месеца станахме свидетели на стръмен низходящ тренд при металите, който понижи цените до многомесечни дъна.   първоначално спадна под 1300 долара за тройунция, след което последва пробив и под 1200 долара. В същото време   се срина до 14 долара за тройунция, което е най-ниската му стойност от началото на 2016 година. „Цените на металите зависят от два много важни фактора: доларовия индекс и 10-годишните държавни ценни книжа в САЩ”, зави Димитър Цонев управител на Admiral Markets UK клон България. Настроенията около 10-годишните щатски ДЦК бяха изключително бичи в началото на тази година като доходността по тях проби 3%, но не успя да се задържи над тези нива. В момента доходността се търгува в диапазона 2,8%-2,9%, отбеляза Цонев.     Доларът не започна много уверено годината и това доведе до покачване на двойката   от около 1,19 долара до 1,25 долара за евро, Димитър Цонев. Това рали бе последвано от спад до нива от 1,13 долара за евро като през това време доларовият индекс се покачваше агресивно. Именно това поскъпване на щатския долар принуди златото да пробие това важно ниво от 1300 долара за тройунция. След това видяхме спад и под 1200 долара. „Ние смятаме, че среброто ще направи дъно в следващите няколко дни, най-късно до 15 септември и ще се върне да се търгува обратно на нива от поне 16-17 долара за тройунция”, прогнозира управителят на Admiral Markets UK клон България. „Причината е, че кризата, която наблюдавахме при развиващите се страни, вероятно ще се пренесе към Европа и САЩ”. Един такъв сценарий може да накара Федералния Резерв на САЩ да забави цикъла по затягане на монетарната политика, с което няма да оправдае очакванията на пазарите. Всичко това ще даде сериозна подкрепа за металите, особено за златото и среброто.", "date": "2018.09.05", "title": "Защо металите навлязоха в мечи тренд и ще видим ли обрат на тенденцията?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386807-%D1%82%D0%B8%D1%85%D0%BE,-%D0%B1%D0%B5%D1%80%D0%B1%D0%B0%D1%82%D0%BE%D0%B2,-%D0%BC%D0%BB%D1%8A%D0%BA%D0%BD%D0%B8-%D0%B2%D1%81%D1%8F%D0%BA%D0%B0-%D0%BD%D0%BE%D1%80%D0%BC%D0%B0%D0%BB%D0%BD%D0%BE%D1%81%D1%82-%D1%81%D0%BB%D0%B5%D0%B4%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%83%D0%B1%D0%B8%D1%82%D0%B0", "text": "Тези дни един голям футболист стана арена на низки политически страсти. Някакви хора се покатериха на гърба на Димитър Бербатов и раздадоха измамна истина. Хиляди хора ги прочетоха в социалните мрежи, поради което щетата стана огромна. Английски медии потърсиха Бербатов по случай 10-годишнината от трансфера му в Манчестър Юнайтед. Димитър се върна в спомените, направи равносметка на живота си и разказа колко трудно му било като дете да тренира  – белил колене на асфалт, редял се на опашки за хляб, накрая имал огромен късмет, че бил трансфериран извън България. Ранното му детство протича по времето на комунизма и той споменава, че именно в тази епоха е живял. Нищо драматично не казва, политиката въобще не му е акцент. Но някои хора в България не прощават \"доброто старо време\" да не се величае. Отзвукът на интервюто у нас бе такъв: , написа известен журналист (оня, който нападна и Григор Димитров). , скочи и известен евродепутат (оня, който някога бе журналист). \" Бербатов репресиран, оплю България, нападна страната си \" , охулиха го сайтове и фейсбук-групи. Реакцията срещу футболиста можеше да бъде подмината, ако ставаше дума единствено за опит разни хора да трупат популярност на негов гръб (умишлено не споменаваме имената им). Но проблемът е по-дълбок. Всъщност става дума за цели три големи проблема. Преди да ги видим ето какво каза той всъщност пред английските медии: \"Нямахме изкуствена трева в училищните дворове, само груб асфалт. А топката отскача високо, трябва да я контролираш някак и това ти става някак като навик…\". И още: \"Спомням си като малък ставах в 6 часа сутринта, за да се редим на опашки за хляб. Първо отиваше баща ми, чакаше един час, след това майка ми го сменяше за още един час, после отивах аз, големият син, и стоях още един час и накрая идваше по-малкият ми брат.…. Когато станах по-голям и отидох да тренирам в големия град, в София, нещата също не бяха никак лесни. Делиш стая с четири други момчета, а родителите ти пращат някакви буркани с храна, за да имаш какво да ядеш.  Тогава всеки от четирима ни слага бурканите си на масата, събираме се и казваме:  \" Добре, това е, какво имаме за ядене днес? \"  И когато ги изядем, се чудим какво ще ядем после.  Ако оставаха някакви остатъци от цялата храна, събираш ги на топче, защото така или иначе са мазни, намазваш ги с масло и това е твоето ядене\".     \"Бербатов казва самата истина. А истината винаги трябва да се защити.\"   Първият проблем е, че Бербатов казва самата истина. А истината винаги трябва да се защити. Ранният социализъм може да е донесъл добрини в бита на доста хора, но късният бе разруха почти за всички – дефицит в магазините, режим на тока, партийно-роднинска икономика, в която всичко става чрез прословутите  \" връзки \" . Тогава е живял роденият през 1981 г. Бербатов, това си спомня. В какво е излъгал той – че децата играеха на асфалт, студенти и деца в спортни интернати \"оглозгваха до стъкло\" бурканите от мами и тати, че имаше опашки? Ситуацията бе точно такава в края на 80-те. Бербатов може да бърка конкретните опашки за хляб с времето малко след 1989 г. (Лукановите зими), но те бяха продължение на комунизма, част от неговия крах. А преди 1989 г. се чакаше на опашки за бира например. Най-голямото щастие за българите бе да влязат в кореком или на черно да продадат маратонки при екскурзия в СССР. Вторият проблем е извратеното налагане на ценности. Един хули Бербатов, защото се смята за ляв, е българските леви задължително тачат комунизма. Втори, защото се считат за патриоти, а патриотизмът според тях означава никога да не говориш лошо за условията на живот в България, дори да са истина. Трети го раздават консерватори и нападат Бербатов, защото много \"либерален\" им се струва. И т.н, и т.н. Що за чудо е всичко това? Не може ли да си патриот, без задължително да обичаш комунизма? Не може ли да си ляв, без задължително да пускаш сълзи и сополи по Тодор Живков? Не може ли да не харесваш либералите, без да сипеш лъжи и омраза? Извратеното налагане на тези представи води до това, че хиляди младежи, които не са живели през комунизма, започват да имат грешна картина за него. Днес те гледат мачове на Барса, Реал, Ливърпул и т.н., нали? Е, в късния комунизъм нямаше да ги гледат  - не само защото имаше един телевизионен канал, но и защото токът идваше по формулата 2:2, 3:1 и т.н. (даже не го знаят какво е). В интервюто Бербатов въобще не говори за политика, а за възпитание. И тук стигаме до третият проблем – най-големият. Цялата история с трудностите на своя живот той разказва в контекст на възпитанието – че на децата не бива да им се дава всичко наготово. Че събираните от масата трохи са сплотили и превърнали в колектив момчета от футболното общежитие. Че именно асфалтът го е направил добър футболист, защото е шлифовал техниката си. \"Това се опитвам и да науча дъщерите си. На тях не им се налага да се редят на опашка за хляб или да си правят ядене от остатъци и трохи, но им правя нещата малко трудни понякога, просто защото трябва да е така\", казва той. Говори и за трудностите на сърбина Неманя Видич, негов съотборник  в Манчестър, който пък е преживял война. И ако думите му въобще следва да са обект на широки коментари, то трябва да бъдат не с оглед на политиката, а със заръките към децата. Как пък някой не видя, че посланието на Бербатов не се отнася до комунизъм, капитализъм, либерали, консерватори и други тъпизми, а за добродетели? И всъщност отправя прекрасен апел. Но за някои хора точно тези глупости са по-важни от възпитанието на децата. Тях четем по цял ден в социалните мрежи, а Бербатов, който говори малко, е поредният, попаднал в мрежите им. Да млъкне по-добре, защото всяка нормалност следва да бъде убита!", "date": "2018.09.05", "title": "Тихо, Бербатов, млъкни! Всяка нормалност следва да бъде убита!"}
{"url": "http://www.classa.bg/%D1%81%D0%B2%D1%8F%D1%82/item/386808-%D0%BB%D0%BE%D1%88%D0%B8%D1%82%D0%B5-%D0%B3%D0%B5%D1%80%D0%BC%D0%B0%D0%BD%D1%86%D0%B8", "text": "Когато миналата седмица крайно десни тълпи маршируваха в източногерманския град Кемниц, развявайки расистки лозунги и нацистки поздрави, голяма част от германците се погрижиха ясно да се разграничат от това... и да хвърлят вината върху \"изтока\". \"Отново Саксония! Саксония все още ли е част от Германия?\", написа консервативният германски ежедневник \"Франкфурт алгемайне цайтунг\", а сп. \"Шпигел\" постави на корицата си думата \"Саксония\" в кафяво и със стар готически шрифт точно в стила на нацистите. Междувременно в статия по темата вътре журналист с леви възгледи предлага провинцията да бъде отделена от Германия заради огромните си различия с останалата част на страната. Във време, когато десният популизъм се увеличава в Германия, източната провинция Саксония се сдобива с особено лошо име. Кемниц е само последният явен случай, за който се разбра и извън страната. Градовете Хайденау, Фрайтал и Бауцен са придобили известност по сходни причини.  Погледнати от големите градове от бившата Западна Германия като Хамбург, Мюнхен или Франкфурт, тези малки източни градчета изглеждат безкрайно отдалечени.     Голямата дупка между Изтока и Запада в Германия продължава да расте, а вярата, че в териториите на бившата ГДР живеят \"лошите германци\" само засилва това усещане   А когато берлинските журналисти искат да се почувстват като чуждестранни кореспонденти, те отиват за един ден в източната част на страната и говорят с академик, който е направил някои изследвания за десния екстремизъм. След това пишат история, която звучи толкова чуждо на читателите им, колкото и новините от Ивицата Газа, Пхенян или от щатите, гласуващи за Тръмп в САЩ. Три десетилетия след падането на Берлинската стена разривът между Източна и Западна Германия все още е осезаем - и продължава да се развива. Борбата на бившата социалистическа република да навакса на западната част от страната след 1989 г. е доста тежка и тя отдавна жалее по края на тази отминала ера. Но \"соцталгията\" там намира своя огледален отговор и сред западняците, които си мечтаят за онези времена, когато Западна Германия беше освободена от източните си съграждани. Винаги, когато се появят новини за избухване на крайното дясно в Саксония или Бранденбург, ще се намерят граждани от другите провинции в страната, които да излеят недоволството си в социалните мрежи, коментирайки че повече няма да спират за бензин между Берлин и Мюнхен (един вид кракът им няма да стъпи в тези бунтовни провинции). Или че си искат обратно Стената, която да откъсне от тях тази \"тълпа от полудели нацисти\". Или че биха предпочели Чехия да им даде ядрените си отпадъци, но да вземе Саксония и останалите източни провинции. Мнозинството от германците - и особено онези, които живеят в добре развитите квартали на големите градове - са объркани от това, което се случва на изток. През последните няколко години Германия претърпя лека трансформация. Дори в чужбина е широко разпространено мнението, че страната се е справила с нацисткото си минало, за да се превърне в мултикултурна и толерантна държава и стълб на либералната демокрация. Признаването на вината - централна част от идентичността на Федералната република след 1945 г. - сега се е превърнало в нещо като повод за гордост и мнозина германци вярват, че тази им способност да признаят грешките на дедите си им дава някаква морална власт. Покрай вълненията и проявите на нацизъм в Кемниц Йозеф Йофе, известен коментатор и редактор-издател на ежеседмичника \"Цайт\", пусна последната си книга - \"Добрият германец\". Книгата описва възхода на нацията от покайващи се грешници до морална суперсила. \"Добрият германец\" започва с първото германско споразумение за репарации на канцлера Конрад Аденауер с Израел, след това се спира на колениченето на канцлера Вили Бранд във Варшава през 1970 г. и завършва със сегашното управление на Ангела Меркел, твърд защитник на либералните ценности във времената на Доналд Тръмп. Йофе нарича това история за \"порастването на нацията\" като според него Германия достигнала зрялост: \"Тази Германия е по-добра от когато и да било: либерална, демократична, устойчива на кризи и стабилна\". Има някаква правдивост в наратива Йофе. Но все пак това остава просто западногерманската перспектива към нещата, която обаче изключва източногерманския опит, който е доста по-различен. И той влияе дори върху тези, които нямат преки спомени от ГДР. Там признаване на вина няма, камо ли желание за изкупление. За ГДР Западна Германия е пряк и директен наследник на нацистите. В резултат на това много източногерманци смятат, че идентичността на \"добрия германец\" не е тяхна, и те се противят, че тя им бива налагана. Десните идеолози използват тази нагласа, като твърдят, че е нездравословно да се изгради национална идентичност на чувство за вина. Schuldkult - \"култът към вината\". \"Добрите германци\" на Запад, от своя страна, са дълбоко объркани от възхода на крайно-дясните екстремисти. Затова те винят жителите на Източна Германия. Понякога те неохотно признават, че част от тези избухвания се случват и в западни провинции. След това обаче добавят, че Саксония или Мекленбург-Предна Померания са много по-зле. Федерална република Германия, казват те, би била много по-добре, ако страната не беше обединена. Това обаче са само фантазии. След три десетилетия животът на хората на Изток и Запад е прекалено свързан, за да позволи такова разграничение. И десният популизъм е интересен пример тук. Защото макар източните провинции да са крепост за крайнодясната партия \"Алтернатива за Германия\", нейните политици възхваляват миналото на Западна Германия. А междувременно партията не се представя особено зле и в западните провинции. А ако действително в Саксония е най-наситено с неонацистки групировки, това е до голяма степен така, защото към 1990 г. крайнодесните от Запада мигрират на Изток с желанието да започнат основите на нещо голямо от нулата - от онези части на голямата вече държава, които са се срутили, и в които може да се гради. И те действително успяват - нещо, което се вижда сега по големите крайно-десни протести, групите скинари, обикалящи необезпокоявани из градове като Дрезден, по цялостното настроение... Преди 3 години в една своя реч тогавашният президент на страната Йоахим Гаулк говореше за две Германии - на толерантност и демокрация и на расизъм и ксенофобия. Втората той я нарече Dunkeldeutschland - \"Тъмната Германия\". Впоследствие той е посрещнат на Изток (откъдето е самият той) със сериозни протести и викове \"Добре дошъл в Тъмната Германия\". Въпросът обаче е, че това разделение става все по-дълбоко и внушава, че на Запад живеят добрите, а на Изток - лошите.  Подобно нещо не прави услуга на никого и само задълбочава проблема. И ако все повече източногерманци се сблъскват с идеята, че те са \"лошите германци\", като нищо това трайно ще стане част от местния манталитет.", "date": "2018.09.05", "title": "\"Лошите германци\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386809-%D1%81%D0%BB%D0%B5%D0%B4-%D0%BC%D0%B0%D1%80%D0%B8%D0%BD%D0%B5%D0%BB%D0%B0-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2%D0%BB%D0%B5%D0%B7%D0%B5-%D0%B8-%D0%B2%D1%8A%D0%B2-%D0%B2%D0%B8%D0%BD%D0%BF%D1%80%D0%BE%D0%BC-%D0%BA%D0%B0%D1%80%D0%BD%D0%BE%D0%B1%D0%B0%D1%82", "text": "Нова акция на Специализираната прокуратура - този път в офиси във \"Винпром Карнобат\" ООД, \"Сис Индустрийс\" ООД и \"Топаз мел\" ООД. Прокурорите са извършили претърсвания, изземвания, обиски на лица и разпити на свидетели. Образувано е досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари. Според държавното обвинение данъчните престъпления са били извършвани между 2009 г. и 2018 г. Намерените доказателства показват, че реални търговски дружества са подправяли счетоводните си регистри, включвайки в тях фактури от дружества от типа \"липсващи търговци\" (бел. р. кухи фирми, които не извършват дейност, но издават фактури), пише в пресъсобщението на прокуратурата.     Тези фактури са осчетоводявани и по този начин се е избягвало плащането на данъчни задължения в големи размери по смисъла на Закона за ДДС. \"Събрани са доказателства и за престъпления пране на пари - в периода 2009г. – 2018 г. са били извършвани финансови операции и е прикриван произход на имущество, придобито чрез тежко умишлено престъпление\", съобщават още от Специализираната прокуратура. Прокуратурата твърди още, че в средата на юли е разбита незаконна фабрика за производство на цигари, която е била ползвана от престъпната група. Въпросната операция на ГДБОП беше проведена на 19 юли, на територията на стара мандра край ЖП гарата на Карнобат. Бившият държавен имот е приватизиран от кмета на града Георги Димитров (бивш член на ВС на БСП, номиниран за последния си мандат от АБВ). Негов официален собственик е фирма, управлявана от сина на Димитров. Тогава кметът на Карнобат се разграничи от случая, като твърдеше, че имотът е отдаден под наем на трета фирма и \"някой е правил глупости вътре\". \"Ще видите преди 2 месеца в медиите публикации за открита фабрика за незаконно производство на цигари в Карнобат с изключително модерно оборудване. Капацитетът им е 1000 мастърбокса в един цикъл, който е от 5 дни. Това означава, че печалбата е била по 1,5 млн. на черно на седмица, по цени държавни е по-голяма - 6 млн. на месец. Работниците са довеждани от Армения, не са излизали от фабриката, докато работят, имало е спални помещения, кухня, фитнес. Сградата е собственост на сина на кмета на Карнобат, дадена е под наем на фирма - традиционно в такива случаи той е или чужденец или социално слаб, който не знае нищо\", каза зам.-главният прокурор Иван Гешев. Разследването се води от Следствения отдел към Специализираната прокуратура и се извършват едновременно на територията на София, Карнобат, селата Венец и Церковски. И трите фирми са собственост на бизнесмена Миню Стайков и съпругата му Рени Стайкова. От \"Маринела\" до Карнобат Акцията се случва по-малко от седмица, след като подобен обиск бе проведен и в офисите на хотелите \"Маринела\" и \"Марица\", собственост на Ветко и Маринела Арабаджиеви. Работната версия на прокуратурата там е сходна с тази за \"Винпром Карнобат\" - избягване на данъци в особено големи размери. При акцията бяха открити и иззети над 10 млн. лв., а Ветко и Маринела Арабаджиеви бяха обявени първо за общодържавно издирване, а след това беше издадена и европейска заповед за ареста им, тъй като не се намират в България. Техният син Вълчо беше арестуван при акцията, а впоследствие съдът го пусна на свобода срещу 20 хил. лв. гаранция. Двете семейства доскоро бяха свързани. Синът на Миню Стайков - Стайко, и дъщерята на Арабаджиеви - Александра, бяха женени допреди няколко години. Все още не е ясно дали има връзка между двата случая. Стайко Стайков беше задържан през февруари 2013 г. по разследване за укриване на ДДС в размер на 2,3 милиона лева при внос и продажба на захар. Освен на Стайков бяха повдигнати обвинения на още трима мъже - Симеон Танев, Добрин Добрев и Веселин Ранев. Няма публична информация дали обвинителният акт срещу сина на Миню Стайков е внесен в съда и дали има присъди.", "date": "2018.09.05", "title": "След \"Маринела\" Спецпрокуратурата влезе и във \"Винпром Карнобат\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386810-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%B2%D1%81%D0%B5%D0%BA%D0%B8,-%D0%BA%D0%BE%D0%B9%D1%82%D0%BE-%D0%B5-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81-%D0%B3%D0%B5%D1%80%D0%B1,-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD-%D0%BE%D1%82-%D0%B7%D0%B0%D0%B4%D1%83%D1%88%D0%B0%D0%B2%D0%B0%D0%BD%D0%B5", "text": "Няма нищо драматично, ако се наложи да се сменят още\", коментира Сидеров. Управлението е непрекъснато състезание, непрекъснато яздиш тигъра, смята лидерът на \"Атака\" \r\n   Управлението е непрекъснато състезание, непрекъснато яздиш тигъра. На ГЕРБ няма за какво да се сърдим, ние сме избрали да бъдем с тях. \r\n Това заяви в студиото на сутрешния блок на БНТ лидерът на \"Атака\" Волен Сидеров. \r\n По думите му ГЕРБ е една системна партия, докато Патриотите са антисистемна партия. \r\n „Хората не искат декларации, искат действия. Напоследък чувам доста критични бележки, че нещата се движат бавно, че не се правят достатъчно неща за народа“, обясни Сидеров. \r\n Според него въпреки напредъка, който имаме като страна, политиците не трябва да се успокояват и да потъват в една Нирвана. \r\n   \r\n   \"Да, имаме икономическа стабилност, растеж 4% и добър международен статус, постижения дипломатически, успешно европредседателство, но не трябва да се успокояваме\", обясни Сидеров в ефира на БНТ и допълни, че \"управлението е непрекъснато състезание\". \r\n   \r\n   „Да си в голяма партия в прегръдка и да не се задушиш е доста голямо начинание“, обясни той взаимоотношенията в коалицията ГЕРБ - Обединени патриоти. \r\n Депутатът коментира и отношенията си с вицепремиера Валери Симеонов. \r\n „Аз не нападам пръв, но умея да се защитавам. Аз не се разправям с някой, а изнасям уроци. Който си вземе поука, получава добра бележка, който не – слаба“, категоричен бе Сидеров. \r\n  „В момента хората са свидетели на нещо, което го наричат разправия или скандали вътре в патриотичната коалиция. Моите критични бележки бяха отправени към вицепремиера Симеонов - те бяха обосновани, аргументирани и във всички случаи бяха отговор на негови действия или изявления“, каза Сидеров. \r\n „Този, който е в управлението - вицепремиерът Симеонов, вицепремиерът Каракачанов, министрите, които сме посочили и цялостно погледнато правителството да разбере, че не можем да лежим на лаври, не може да се занимаваме с дребнотемия“, смята лидерът на „Атака“. \r\n Има опасност ние да загубим \"физиономия\", смята Сидеров, защото коалиция със силна голяма партия като ГЕРБ винаги носи този риск. \r\n Проблеми има, призна Сидеров - \"проблемите са, че се разконцентрираме, проблемите са, че може да загубим доверието, което сме спечелили, както станахме трета политическа сила \"Обединени патриоти\" така да отидем доста назад, ако не се концентритраме и не положим важните теми\". \r\n По думите му не може да се лежи на лаври, защото ОП не са във властта, за да затварят заведения, а партията му си има идеология. \r\n „Атака\" има идеология, \"Атака\" е идея, с която аз съм се появил и съм привлякъл вниманието на много българи. Аз съм този, който непресъкнато удря камбанката да се замислим“, обясни политикът. \r\n Той разгледа властта като една въртележка. \r\n „Трябва всеки ден да си поставяш въпроса за какво съм тук“, посочи още лидерът на \"Атака\". \r\n Сидеров продължи с училищните аналогии и обясни, че \"удар с линийката през ръцете е предупреждение\" визирайки искането на оставка на Валери Симеонов. \r\n \"Не сме във властта да затваряме заведения. Ние имаме идеология и има опасност да загубим своята идентичност. Защото властта е въртележка, изпадаш в дребнотемие, във вътрешни разправии\", коментира той. \r\n \"Ако не се концентрираме, ако не положим важните теми, ще загубим доверие и от трета политическа сила ще слезем надолу\", прогнозира Сидеров. \r\n Той нарече БСП и ГЕРБ \"двете страни на една монета, на джендърската философия\", защото са системни партии. \r\n \"Имаше много сериозен, много тежък разговор, критикувах и партньорите ни, и ръководството на ГЕРБ. Министрите на ГЕРБ трябваше да излязат да кажат: \"Господин Симеонов, каква диктатура, какво еднолично управление, нали и вие сте в това правителство\", каза още той. \r\n Той отново повдигна въпросите за концесиите и приватизация, които, според него, подаряват на чужди фирми милиарди. \r\n Сидеров нарече Жан Виденов \"честен премиер, свален от съпартийците си\". \r\n \"Тези трима министри са поели политическата отговорност. Така се прави. Хората това искат, защото се е случила трагедия, загинали са хора. Очевидно премиерът е преценил това. Не може да излизаме и да казваме: \"Ти защо не сподели с нас\". Няма нищо драматично, ако се наложи да се сменят още\", коментира Сидеров. \r\n", "date": "2018.09.05", "title": "Волен Сидеров: Всеки, който е в коалиция с ГЕРБ, е застрашен от задушаване!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386802-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%BE%D1%81%D0%B5%D1%89%D0%B0%D0%B2%D0%B0-%D0%B8%D0%B7%D1%80%D0%B0%D0%B5%D0%BB", "text": "«В рамките на три месеца Борисов два пъти посещава Израел и се среща с премиера Бенамин Нетаняху. И ей тъй ни в клин, ни в ръкав си припомняме, че писмото, с което Американската търговска камара нареждаше на българския парламент да промени конституцията, за да се разреши продажбата на родна земя на чужденци – та копие от това писмо беше изпратено и до посланиците на  Израел, Турция и САЩ.»          ", "date": "2018.09.05", "title": "В рамките на три месеца Борисов два пъти посещава Израел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386803-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D1%89%D0%B5-%D0%B8%D0%BC%D0%B0,-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B5-%D0%BA%D0%BE%D0%B3%D0%B0", "text": "Всички са наясно, че ще има предсрочни избори, въпросът е кога, каза в предаването „Тази сутрин” по bTV депутатът Драгомир Стойнев от БСП. При всяко управление на ГЕРБ има политическа и правителствена криза, която завършва с предсрочен вот. Сега е именно е такъв моментът, отбеляза той. Според Драгомир Стойнев правителството не е стабилно и това показва и фактът, че премиерът поиска оставките на трима министри, а управляващото мнозинство се колебае дали да ги гласува. Стойнев даде пример с оставките на енергийния министър Теменужка Петкова и на социалния министър Бисер Петков, които запазиха постовете си. „Тоест само замазвате пред хората, че уж поемате отговорност, а си оставате на постовете”, посочи той. Депутатите от БСП, които нямат да ходят в парламента, няма да вземат заплати и няма да ползват служебни автомобили за срещите си с хората, стана ясно от думите на Драгомир Стойнев. „Тяхната работа е да бъдат сред хората и да обяснят новия път, по който страната трябва да тръгне. Това малко е и апостолска работа”, подчерта той. Весела Лечева: Този парламент изчерпа своя потенциал „Този парламент изчерпа своя потенциал и възможности да взима важни решения. Най-малкото, което показва, е стабилност. В последната година и половина управляващата коалиция демонстративно и еднолично налагаше своите решения. По-скоро имаше диктатура на мнозинството, което не се вслушва в опозицията”, коментира председателят на ПГ на ”БСП за България” Весела Лечева пред БНР. „Опошляването на политиката и принизяването на дебата в пленарна зала води до големи проблеми. Имаме нужда от задълбочен анализ и разговор какви решения трябва да се вземат за бъдещето на България. Наше задължение, като отговорна партия, е да го започнем и да изградим алтернатива на сгрешения модел”, категорична бе Лечева. Тя посочи също, че всеки народен представител от БСП, в дните, в които няма пленарни заседания, е в своя регион и се среща с хората, но трябва да се направи нещо по-голямо и категорично, за да се покаже воля за промяна на модела на прехода. „Виждаме, че в последните години България оглавява негативните класации в сравнение с близки до нас държави. Българските институции не пораждат перспектива, а всеки ден протестите се заменят със скандали, а скандалите с протести”, изтъкна Весела Лечева. Крум Зарков: Управлението на страната е абсолютно изчерпано „Целият този водевил с оставките започва да става безинтересен. Управлението на страната е абсолютно изчерпано и без идея какво трябва да направи. Убеден съм, че в този парламент няма потенциал не само да се намерят решенията на проблемите, но и да се поставят правилните въпроси”. Това каза зам.-председателят на ПГ на „БСП за България” Крум Зарков пред Нова телевизия. Той добави, че смяната на министри играе ролята на механизъм, който трябва да спаси от отговорност главните действащи лица. „Дали ако се смени министърът на регионалното развитие, ще се промени политиката и практиките по отдаване на обществените поръчки за пътно строителство? Съмнявам се”, коментира Зарков.  Той заяви, че  всички, с изключение на управляващите от ГЕРБ, правят тежки констатации за това в какво състояние се намират страната ни и доверието в институциите. „Идеята за отиването при хората е не да правим приемни в понеделник и вторник, а да изградим алтернатива чрез „Визия за България” и да споделим нашите идеи. Няма как да го направим през парламента, тъй като той е запушен от кални политически битки”, категоричен бе Зарков. Той каза още, че 44-Народно събрание е изчерпано, защото за година и половина в нито една сфера не е направена качествена реформа. „Хаосът не е алтернатива, а синоним на управлението на ГЕРБ. Алтернатива винаги има. Тя може да не се харесва на управляващите, но я има. В момента, в България се работи по поне три стратегически документа, като един от тях е „Визия за България”, която ние ще отидем да представим пред хората”, заключи Крум Зарков. ", "date": "2018.09.05", "title": "Предсрочни избори ще има, въпросът е кога"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386804-%D0%B3%D1%83%D0%B1%D0%B8%D0%BC-%D1%85%D0%B8%D0%BB%D1%8F%D0%B4%D0%B8-%D1%85%D0%B5%D0%BA%D1%82%D0%B0%D1%80%D0%B8-%D0%BF%D0%BB%D0%BE%D0%B4%D0%BE%D1%80%D0%BE%D0%B4%D0%BD%D0%B0-%D0%B7%D0%B5%D0%BC%D1%8F,-%D0%B4%D0%BE%D0%BA%D0%B0%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D0%B8-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%85%D1%80%D0%B0%D0%BD%D0%B0", "text": "Плодородните обработваеми ниви в глобален мащаб са едва около 3% от площта на Земята и всяка година заради ерозията и замърсяването губим около 12 млн. хектара. Това се случва на фона на растящия брой на хората, които към 2050 година ще са около 10 млрд. души. Това коментираха експерти от „Байер България“ на среща с медиите. „Най-големите предизвикателства в момента са климатичните промени, растящото население и необходимостта то да бъде изхранено с достатъчни количества качествена храна“, заяви Габор Равицки, управител и търговски директор в дивизия „Кроп сайънс“ в компанията.  Ако опустошаването на плодородните земи продължава със сегашните темпове, имаме 60 години до превръщането на нивите в пустиня, изчисли Ивелин Тончев, мениджър техническо развитие. От сегашните налични плодородни земи по думите му на човек се падат по 1,6 декара, а при очаквания скок на населението до 10 млрд. души на човек ще се пада под 1 декар.     Затова земеделието е на кръстопът, казват експертите, които смятат, че с нови подходи в селското стопанство и иновации може да се продължи започналият през 50-те години на миналия век значителен ръст в продуктивността в селското стопанство. Тогава населението е достигало 2,5 млрд. души и именно промяната в земеделието е позволила сега хората да са над 7 млрд., смята доц. д-р Божин Божинов, ръководител на катедра „Генетика и селекция“ в Аграрния университет. Като отчитат и ролята на здравеопазването за увеличаването на броя на хората, експертите очертават и най-новите тенденции в научните изследвания в селското стопанство. Засилената продуктивност според тях се дължи 50% на новите селекционни модели и 50% на новите торове и машини. Според доц. Божинов най-бързият метод за създаването на нови сортове растения и породи животни е редактирането на геном. При този метод се „пренаписва“ информацията на съответното растение, например, но без да се използват гени от други видове. Така се появяват нови сортове или нови породи животни. Според него същото се е случило в миналото, но чрез селекция, например с култивирането на царевицата от човека, която не е съществувала в сегашния си вид в природата. Или пък с появата на кучето, пак с човешка намеса. Той посочи и още една „резерва“ за изхранването на населението – в момента една трета от селскостопанската продукция се хаби, например изгнива, преди да стигне до потребителите. В момента обществото разполага с огромни количества безопасна храна, твърди Ивелин Тончев. Според Елеонора Маркова, маркетинг мениджър в компанията, разработените до момента иновации позволяват повишаването на добивите и намаляването на разходите, както и преминаването към по-презицно земеделие. „В бъдеще трябва да произвеждаме повече с по-малко, затова трябва да разчитаме на иновациите в земеделието“, казва и Габор Равицки. Той отчита, че фермерите стават все по-отговорни към земята и даде пример с тенденцията за отглеждането на култури без оран на почвата.", "date": "2018.09.05", "title": "Губим хиляди хектари плодородна земя, докато населението расте и се нуждае от храна"}
{"url": "http://www.classa.bg/%D1%81%D0%B2%D1%8F%D1%82/item/386805-%D0%BB%D0%BE%D0%BD%D0%B4%D0%BE%D0%BD-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7%D0%B0%D0%BF%D0%B5%D0%BB%D0%B0%D1%86%D0%B8%D0%BE%D0%BD%D0%B5%D0%BD-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BB%D0%B8%D0%B4%D0%B5%D1%80-%D0%B2-%D0%B5%D0%B2%D1%80%D0%BE%D0%BF%D0%B0-%D0%BC%D0%B5%D1%81%D0%B5%D1%86%D0%B8-%D0%BF%D1%80%D0%B5%D0%B4%D0%B8-brexit", "text": "Лондонското Сити продължава да бъде лидер на финансовата активност в Европа и остава много по-напред от конкурентите си от Европейския съюз като Париж и Франкфурт само месеци преди Brexit. Това показва ново проучване на аналитичния център New Financial, което се фокусира върху стойността на реалната местна и международна финансова активност като управлявани активи и издаване на ценни книжа, съобщава Ройтерс. В световен мащаб Лондон е изпреварен единствено от Ню Йорк, който получава оценка 79 от максималните 100. Великобритания остава на второто място, но с доста по-нисък резултат от 40 пункта. Това обаче все пак е значителна преднина пред другите европейски държави, които се надяват да привлекат част от финансовия бизнес на Ситито след излизането на страната от състава на ЕС през март другата година. Според управляващия директор на New Financial Уилям Райт не е изключено преместванията на банки и инвестиционни мениджъри да доведе до промяна в позициите, но останалите финансови центрове в Европа „има още много да наваксват“. По отношение на международната търговия, която е в най-голям риск от Brexit, Великобритания получава дори още по-висок резултат – 46 пункта от 100. Това е почти двойно по-висок резултата от този на Люксембург и над три пъти от този на Германия и Франция, става ясно още от проучването. Европейските регулатори поискаха от банките в Лондон да лицензират нови центрове преди излизането на Великобритания от ЕС и все още не е ясно какъв и колко достъп Ситито ще има до пазарите на блока. Страната вече предупреди, че нейните компании ще пострадат от по-високи разходи и раздробяване на пазара, ако Лондон бъде откъснат от континента.       Междувременно ЕС готви реформи за създаването на капиталов съюз, който до известна степен да замени Ситито, но напредъкът все още е бавен. „На фона на Brexit се подчертава неотложността за останалата част на ЕС да напредне с проекта за съюз на капиталовите пазари, за да се развие по-голям и по-задълбочен капиталов пазар“, посочва още Райт. При разглеждането на качествени фактори като политическата стабилност, законодателството и качеството на живот първото място получава Швейцария, следвана от Люксембург и Ирландия.", "date": "2018.09.05", "title": "Лондон остава безапелационен финансов лидер в Европа месеци преди Brexit"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386801-%D1%89%D0%BE-%D0%B7%D0%B0-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%BE%D1%81%D1%82%D0%B0%D0%B2%D1%8F%D0%BC%D0%B5-%D0%B2%D1%8A%D1%80%D1%85%D1%83-%D1%81%D0%BD%D0%B0%D0%B3%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "ДИК… ТАТУИРАНАТА БЪЛГАРИЯ \r\n   \r\n    ", "date": "2018.09.05", "title": "Що за отпечатък оставяме върху снагата на майка България (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386797-4-%D0%B4%D0%BD%D0%B5%D0%B2%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B5-%D0%BD%D0%B5%D0%BF%D1%80%D0%B8%D0%BB%D0%BE%D0%B6%D0%B8%D0%BC%D0%B0-%D0%B7%D0%B0-%D0%BD%D0%B0%D1%81,-%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%BE%D1%82%D0%BF%D1%83%D1%81%D0%BA%D0%B8%D1%82%D0%B5-%D0%B5-%D0%B3%D0%BE%D0%BB%D1%8F%D0%BC", "text": "Фирми в САЩ, Западна Европа и Австралия почиват през целия август, всичко е въпрос на организация. Това казва финансовият експерт Мика Зайкова. Тя допълни, че 4-дневната работна седмица е неприложима за страната ни. По думите й е само за развитите икономики, а на нас ни липсват кадри. Мика Зайкова е родена на 2 февруари 1942 г. в София. Завършила е Минно-геоложкия институт, а след това и икономика със специалност „Планиране\". Защитила е дисертация и има докторска степен по икономика.    - Г-жо Зайкова, според проучване на Българската търговско-промишлена палата ½ от фирмите изпускат поръчки заради летните отпуски на служителите си. Кажете къде е проблемът - има ли връзка това с почивките, или всичко е въпрос на организация? И защо се въведоха изобщо графиците?    - Тук дори не става дума за графици, а е въпрос на организация. Много добре знаете, че за да получите допълнителен отпуск, трябва да бъде сключен колективен трудов договор. Работодателят сам преценява как това да се случи. У нас обаче се забелязва, че все повече намалява броят на реално сключените нови трудови договори. Причината е, че работодателите водят преговори със синдикатите, но по Кодекса на труда не са задължени да сключат такива договори. Също така нека припомня и че от 2011 година у нас след поправка в Кодекса на труда т.нар. сумирано изчисление на работното време се превърна във врата в полето. Преди това от фирмите се изискваше да отговарят на определени условия, за да може служителите им да работят на график. Какво се получи сега? В момента дори да работиш по 12 часа невинаги може да ползваш установените почивки. Дори и да си работил на национален празник или през събота или неделя. Когато работиш на такъв график, това не ти се води извънреден труд и съответно не получаваш допълнително заплащане за него. И това е неблагоприятно за доходите ти. Да не говорим пък, че голяма част от работещите в реалния сектор карат по 12-часови смени и са на норма. Това важи особено за шивашката промишленост. Много често там производители правят какви ли не трикове и разделят фирмата си на три. Едната сключва договори и предлага поръчки, другата е изпълнител, а третата продава. При това разделяне всяка една от тях формира печалба, което пък ощетява служителите. Така се получава, че всъщност нормата е зададена от самата фирма, тя е поръчителят.    - Вие лично знаете ли за такива фирми?     - Да, но не искам да задълбочавам и да назовавам конкретни имена. В Гоце Делчев например има такива. И такива предприятия ощетяват хората. В същото време добавете и икономическата среда - имам предвид ръста на инфлацията, която вече надвишава 3,5%, увеличението на цената на газа, като най-вероятно се задава и ново. Ако газът се увеличи с 15%, то и токът ще скочи поне с 5 на сто. Това няма как да не срине доходите ни.    - Редно ли е обаче фирмите да въвеждат ограничения за отпуските?  Оказва се, че всяка пета фирма го прави за периода между юни и септември.    - Всъщност у нас почти никой не почива повече от 10 дни. Няма българин, който да се притеснява да не изгуби работното си място, и да почива повече от 10 дни. В същото време лекарите съветват да почиваме поне 14 дни, за да възстановим пълноценно силите си. Колко хора у нас обаче вземат дълъг отпуск? По целия свят фирмите, които работят в сферата на услугите, малките и средните предприятия, почиват през целия август. Така е в САЩ, в Западна Европа, Австралия. А у нас 92% от фирмите са малки, но не могат да въведат тази практика. А всичко е въпрос на организация. Другото нещо, което работодателите изтъкват в проучването, е големият брой болнични на служителите им. Всъщност обаче те не са съгласни да изплащат първите три дни от отпуската по болест на служителите си и бих казала, че в това отношение са прави. Нали и без това плащаме осигуровки, защо НОИ не поеме изцяло тези разходи. Така или иначе, когато работиш в частния сектор, не може да си позволиш дълго време да отсъстваш работа. Не е така обаче в държавната администрация. Там нещата са съвсем различни. По-голямата част от бизнеса у нас е малък и среден, така че фирмите могат да си организират и служителите да почиват. Вярно е, че може да има и неправомерни отпуски по болест, но това е заради липсата на контрол от страна на институциите. На много места няма и лични графици. Законодателят дори е забравил да посочи колко пъти може да се прилага сумарното работно време. По време на проверки обаче никой не открива нарушения.    - Как тогава да се намери златната среда?     Време ли е у нас да се въведе 4-дневна работна седмица, или все още е неприложима за нашите условия? - Четиридневна работна седмица е за развити икономики, там, където има дигитализация. Не е за нашите условия, защото на нас ни липсва работна ръка. Вярно е, че правителството направи нужното и вече работодателите по-лесно може да си наемат кадри от страни извън ЕС. Но и това е нож с две остриета, защото пазарът може да се наводни. Става дума за кадри, които нямат работа в собствените им държави и тук не изискват нито високо възнаграждение, нито допълнителна отпуска. В същото време им е нужно обучение, а това натоварва другите работници на фирмата. Дори знам предприятия, които намаляват броя на собствените си служители, за да наемат чужди. Имайте предвид и че признаците на криза са налице. Ние сме отворена икономика и зависим от случващото се в Европа, Щатите и Китай, защото те са ни партньори. Погледнете и случващото се и в Италия. Нещата се усложняват и няма как да имаш непрекъснато възход, натрупват се дисбаланси. Най-големият дисбаланс за нашата икономика е неравенството. Над 80% от хората са бедни, което е голям процент. В същото време разликата между най-бедните и най-богатите е осем пъти, докато преди е била 6. Това показва, че този проблем не е решен. ", "date": "2018.09.05", "title": "4-дневната работна седмица е неприложима за нас, а проблемът с отпуските е голям"}
{"url": "http://www.classa.bg/%D1%81%D0%B2%D1%8F%D1%82/item/386798-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BD%D0%BE%D0%B2%D0%B8%D1%87%D0%BE%D0%BA", "text": "Лабораторни изследвания на Организацията за забрана на химическите оръжия (ОЗХО) са потвърдили заключенията на британските власти, че двамата британци, отровени в края на юни в Еймсбъри, са били изложени на нервнопаралитичен агент от типа на \"Новичок\". Това предадоха световните медии. ОЗХО съобщи, че анализ на реномирани лаборатории на проби, събрани от екипа на организацията, е \"потвърдил изводите на Обединеното кралство във връзка с идентичността на токсичния химикал\".      На 30 юни 44-годишната Доун Стърджис и 45-годишният й партньор Чарлз Роули бяха намерени в критично състояние в дома им в Еймсбъри, недалеч от Солсбъри, където през март с \"Новичок\" бяха отровени бившият руски шпионин Сергей Скрипал и дъщеря му Юлия. Стърджис почина на 8 юли, а Роули и двамата Скрипал оцеляха. Според ОЗХО веществото от Еймсбъри е \"същият токсичен химикал, открит в проби, свързани с отравянето на Сергей Скрипал\".", "date": "2018.09.05", "title": "Извънредни разкрития за \"Новичок\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386799-%D0%BF%D1%80%D0%BE%D1%84-%D0%BA%D0%B0%D0%BD%D1%82%D0%B0%D1%80%D0%B4%D0%B6%D0%B8%D0%B5%D0%B2-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BE%D1%82-100-%D0%B4%D1%83%D1%88%D0%B8,-%D1%83%D1%85%D0%B0%D0%BF%D0%B0%D0%BD%D0%B8-%D0%BE%D1%82-%D0%B7%D0%B0%D1%80%D0%B0%D0%B7%D0%B5%D0%BD-%D0%BA%D0%BE%D0%BC%D0%B0%D1%80,-15-20-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B3%D0%B8%D0%BD%D0%B0%D1%82", "text": "55-годишен мъж от пловдивското село Труд е с потвърдена вече от тестовете диагноза - западнонилска треска. След тежко прекоматозно състояние пациентът се подобрява, съобщиха от Университетската болница \"Св. Георги\" в Пловдив. Лечението му протича в Клиниката за инфекциозни заболявания. Проф. д-р Тодор Кантарджиев, директор на Центъра по заразни и паразитни болести обясни пред БНТ, че западнонилската треска е заболяване, което се среща често в съседните ни страни на Балканите, като има доста случаи, особено в Сърбия и Гърция. През 2015 г. за първи път у нас е доказан случай при дете, който за щастие е с благоприятен изход. На 3 септември е доказан западнонилски вирус в материали от 55-годишен мъж. „Ако 200 души бъдат ухапани от заразен комар, заболява един, който може да развие възпаление на централния мозък. От 100 души с такова възпаление, може 15-20 да загинат, в зависимост от степента на възпаление\", обясни проф. Кантарджиев. Опасният вирус се разпространява от нашите комари, които хапят вечер и през нощта, а резервоар на вируса са прелетните птици. Носилите категорично не са тигрови комари, това е заблуда, обясни експертът. Вирусът може да бъде пренесен чрез заразена кръв, потвърди проф. Кантарджиев.", "date": "2018.09.05", "title": "Проф. Кантарджиев шокиращо: От 100 души, ухапани от заразен комар, 15-20 може да загинат!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386800-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B3%D0%BE%D1%81%D1%82%D1%83%D0%B2%D0%B0%D0%BB%D0%B8-%D0%BD%D0%B0-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2%D0%B8-%D0%B2-%D1%81%D0%B5%D0%BD-%D1%82%D1%80%D0%BE%D0%BF%D0%B5-%D0%B7%D0%B0%D1%89%D0%BE-%D0%BC%D1%8A%D0%BB%D1%87%D0%B8-%D0%BC%D0%B5%D0%BD%D0%B4%D0%B0", "text": "  Видни магистрати, предимно прокурори, са гостували на Ветко Арабаджиев в имението му във Франция. Миналото лято на два пъти в Сен Тропе били засечени мастити представители на съдебната власт. Те се черпели с домакина и водели задушевни разговори с него.     Това разказаха за Фрог свидетели на приятелската атмосфера, които пожелаха анонимност. Според тях нерядко в лазурния Сен Тропе прелитали и политици от различни партии. Част от тях били скъпи – буквално - гости и на грандиозния рожден ден на Ветко Арабаджиев, описван в жълтите медии като „купон за един милион“. Пръскането на огромната сума трябвало да помрачи блясъка на рождения ден на друг милионер – Васил Божков.     Някои от магистратите и политиците гостували с прелестни млади създания без консервативни задръжки, наместо със законните си съпруги. Други намирали радостни емоции с девойки/момчета от местния “пазар“… Познати на Арабаджиеви твърдят, че гостуванията били превърнати в традиция, но може и да си измислят – от завист или други подбуди. Аргументите в тази посока са, че родните магистрати и политици са честни, некорумпирани, морално устойчиви хора, блюстители на закона.     Не е тайна, че Арабаджиев още през 90-те години се ориентирал към създаване на топли връзки с политици и управляващи. Един от знаковите активисти по това време Георги Марков от Пловдив, описва в своята страница в интернет, че “разносвача на кремвирши“ правил солидни дарения за СДС. Цитира и документи за внесените суми. Под тепетата отдавна се говори, че Арабаджиеви са давали пари на различни партии, за да си осигурят спокойствие. Гостуванията на прокурори във френското им имение говори, че и по линия на държавното обвинение, бизнесменът не се е притеснявал.       Преди десетина години медии писаха, че ГДБОП раследва Ветко Арабаджиев за източване на ДДС. Споменава се цифрата от над 100 млн лева.  През това време висш служител и шеф на данъчните в Пловдив е Менда Стоянова, сега депутат от ГЕРБ и председател на бюджетно-финансовата комисия в парламента. Същата Менда, която бе титулована със званието доктор хонорис кауза от Пловдивската музикална академия. Заслугата й била, че дала пари за ВУЗ-а от бюджета, които пари са на данъкоплатците. Защо години наред Арабаджиеви не са били спохождани от НАП е загадка. Освен ако не са били под закрила, коментират наблюдатели.      Носят се слухове, че Менда Стоянова е работила за Ветко Арабаджиев. Редно е високопоставената деятелка на управляващите да потвърди или да отрече, за да отпаднат тежките съмнения към нея. Преди време името й бе замесено и по казуса с укрити доходи и неподавани данъчни декларации от Кирил Рашков, известен като цар Киро. В този период пак Менда Стоянова е оглавявала пловдивската НАП.     Същото важи и за главния прокурор Сотир Цацаров. По време на милионерския възход на Ветко той е бил най-важният магистрат в Пловдив. Дали не е забелязъл нещо съмнително в главоломното забогатяване и разточителното харчене на милиони? Цацаров също запазва гробно мълчание. Напред е пуснал заместника си Иван Гешев, който с присъщия си гранде ентусиазъм се хвърли в поредната гръмовна акция, тарашейки хотели на бизнесмена. Направи и няколко саркастични коментара за милионите, открити в „кутии от обувки“ и автопарка на фамилията. След което изчезна от хоризонта.     Междувременно специализираният съд пусна сина на Ветко Арабаджиев и задържаните счетоводителки. Мотивите са, че младият, изучил се по чужбина мъж, нямало откъде да знае как са се появили милионите в кашоните и скъпарските коли в гаража на семейството. Счетоводителките и те нямало откъде да знаят. Изглежда са се задействали някои от гостувалите в Сен Тропе и останали с прекрасни впечатления от гостоприемството на фамилията, шегуват се наблюдатели на затихващия сюжет.  ", "date": "2018.09.05", "title": "Прокурори и политици гостували на Арабаджиеви в Сен Тропе. Защо мълчи Менда?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386791-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%89%D0%B0%D1%82%D0%B0-%D0%B0%D0%B3%D0%BE%D0%BD%D0%B8%D1%8F-%D0%BD%D0%B0-%D0%B5%D0%BB%D0%B8%D1%82-%D0%B8-%D0%BD%D0%B0%D1%80%D0%BE%D0%B4", "text": "Президентът Радев казва, че трябва да се смени системата, но не споменава коя система има предвид?! В търсене на отговор за коя по-точно система става дума, \"левите\" са категорични - неолибералната?! Оценката на \"десните\" е, че президентът така си говори, щото баща му е виновен за някакъв пътен инцидент?! В същото време \"народът\" е достатъчно ошашавен, но също не знае нито какво е било, нито какво е, а още по-малко какъв път да поеме?! Ще рече, че и на смъртния си одър като държава и общество, българските \"елит\" и \"народ\" продължават да възпроизвеждат историческата си колективна нашенска шизофрения!... Уважаеми дами и господа, драги ми другарки и другари, системата нито може да се промени, нито да остане същата при положение, че ние, българите, отново и отново разчитаме някой друг да се \"грижи\" за нашата собствена \"държава\" - в случая НАТО и Европейския съюз! ЕС днес се тресе по шефовете, а катаклизмите около предстоящата му гибел ще засегнат най-вече такава безпътна \"държава\" като нашата, тоест \"десните\" не могат да разчитат, че сегашната система ще продължи безоблачно да съществува! От друга страна, \"левите\" трябва да знаят, че неолибералната система няма как да бъде сменена при продължаващото членство на \"държавата\" в ЕС, независимо от продължителността на неговия разпад, а евентуалните примери с Вишеградската четворка, Италия и Австрия са повече от илюзорни, защото тези страни отдавна възпроизвеждат позитивната си национална идентичност! За разлика от тази наша шизофренна България, която векове наред прави цивилизационни \"избори\", които впрочем прикриват бягството на \"народ\" и \"елит\" от собствената ни отговорност за собствената ни \"държава\" - \"народът\" възпроизвежда непрекъснато отчуждението си от нея, а \"елитът\" чрез подкрепата на поредния покровител продължава да я разглежда като частна собственост за лично и семейно-родово благополучие!... Уважаеми дами и господа, драги ми другарки и другари, не само системата може да бъде сменена, но и условията за бъдещето съществуване на самата \"държава\" могат да бъдат осигурени само и единствено при положение, че ние започнем да гледаме на нея като наша собствена отговорност. Това е възможно да се случи само при положение, че България се превърне в независима, необвързана и свободна страна, за която мечтаеха Левски, Ботев, Ванче Михайлов и поредица от светли имена в историята, а това днес означава напускане на НАТО и ЕС! Само по този начин могат да се създадат условия за формиране на позитивна национална идентичност и адекватна цивилизационна принадлежност, още повече, както многократно съм повтарял, че България е Историческият Субект на Кирилицата (Сашо Димитров го казва още по-точно - на българицата) и на произтичащото от нея Православие! Кога ще разберете най-после, че Цивилизационен Субект не може да прави цивилизационни \"избори\" - да, за съжаление ние непрекъснато ги правим, но след всеки такъв следва погром над собствената ни страна и народ! И това ще продължи, уважаеми и драги, бъдете сигурни в това, дотогава, докато не осъзнаем своята собствена национална и цивилизационна идентичности, чрез което да формулираме и собствено Българския път в бъдещето!... Проблемът днес е, че историята може и да не ни чака - просто историческото време в съвремието тече изключително бързо! Може да се окаже, съвсем основателно при това, че след две-три десетилетия няма да има мнозинство на тази територия, което да се идентифицира като българи, а това означава да се постави под съмнение самото съществуване на държава, която може да се именува България! Недейте да забравяте, че утре се определя от това, което става днес, както днес от това, което беше вчера!... Вярно е, че може да изглежда като черна прокоба - впрочем, никой не е вярвал на Касандра, но Троя пада, в крайна сметка! Песимизмът ми се засилва от това, че унесени в поредните български абсурди, не чувам трезви гласове за онова, което предстои след години, а не дали трябва да има или не предсрочни избори - с няколко редки изключения, разбира се! Разберете, че наистина предстоят драматични събития, за които обаче ние като \"народ\" и \"елит\" очевидно не сме подготвени, защото отново ще разчитаме, както казва моят приятел проф. Иво Христов, \"историята да мине покрай нас\"! Опасявам се обаче, че поредното \"минаване\" ще бъде и последно, а продължаващата днес агония на \"народ\" и \"елит\" ще доведе до парцела на България в гробището на историята!... Това е положението, уважаеми дами и господа, драги ми другарки и другари!   Народе????", "date": "2018.09.05", "title": "Продължаващата агония на \"елит\" и \"народ\"!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386796-%D0%BE%D1%87%D0%B5%D0%B2%D0%B8%D0%B4%D0%B5%D1%86-%D1%81%D0%BD%D0%B8%D0%BC%D0%B0-%D0%BD%D0%BB%D0%BE-%D0%B8%D0%BB%D0%B8-%D1%81%D0%B2%D1%80%D1%8A%D1%85%D1%81%D0%B5%D0%BA%D0%B5%D1%80%D0%B5%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82", "text": "В мрежата се появи фотография на мистериозен летящ обект, сниман от жител на щата Северна Каролина. 35-годишният Джевиън Хил от Шарлот твърди, че е запечатал НЛО в края на август, когато карал колата си в дъжда. Поддръжниците на извънземните цивилизации са уверени, че това е ново доказателство за присъствието им на Земята, съобщава \"Дейли Мейл\".      Снимката на неидентифицирания летящ обект, Джевиън Хил публикува в акаунта си във Facebook.      Някои коментатори в мрежата твърдят, че на фотографията може да не е запечатан извънземен обект, а секретна разработка на американските военни, тестващи ново поколение самолети \"TK-3B\".      Някои скептици казват, че на снимката просто е излязло премигване от телефона, поставен в колата.", "date": "2018.09.05", "title": "Очевидец снима НЛО или свръхсекеретен самолет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386793-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%B4%D1%8A%D1%80%D0%B2%D0%B0-%D0%B7%D0%B0-%D0%BE%D0%B3%D1%80%D0%B5%D0%B2", "text": "Дървата за огрев са все по-малко – от това се оплакват търговците в някой райони на страната. Вече месеци наред хората чакат, за да могат да се снабдят с дърва за зимата. Само в един от пунктовете за доставка в Монтана са заявени около 300 кубика с дърва и търсенето продължава. Търговците обаче са с вързани ръце. Едната причина е дъждовното лято, което не им позволява да секат. „Хората, които сега се записват им казвам поне 20-30 дни минимум...ако времето държи да може да се влиза в гората ще се изпълнят всички поръчки, които са записани. Но има и друг проблем. Търговците се по-трудно се добират до дървата, които да остават за българския пазар\", обяснява собственикът на фирма за доставка Пламен Владиславов. Той смята, че за хората остават по-малки количества, защото по-голямата част от добиваната дървесина се изнася за Румъния, Гърция и Италия. Търсят се дърва за огрев и в горските стопанства в страната. В Югозапада, горското стопанство вече е раздало над 30 хиляди кубика дърва на 4400 домакинства, което е много повече от миналата година. „Цените са от 36 до 41 лева на склад в гората. Имаме и обособени централни складове, където вече е включен и транспортът до съответния склад. Там са от 65 до 75 лева\", обясни Дамян Дамянов от Югозападно горско стопанство. А цената на нарязани, нацепени и доставени до вратата дърва върви и още по нагоре. За въглищата няма голямо търсене наблюдават търговците. „Въглища има, цената е 350 лева за тон. Така свършиха миналата година, така и започна цената тази година. Няма намаление на цената, очаква се увеличение най-вероятно. Именно от това се опасява и семейство Маркови, които имат останали дърва от миналата година, но ще трябва да си купят и още\", разказа Пламен Владиславов. Специалистите съветват, хората да побързат да си набавят дърва през топлите месеци, защото цената им през есента ще тръгне нагоре.", "date": "2018.09.05", "title": "Недостиг на дърва за огрев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386794-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8%D0%B2-%D0%B8%D0%B7%D0%B1%D0%BE%D1%80-%D0%B2-%D0%B5%D0%BA", "text": "Омбудсманът на ЕС Емили О'Райли представи днес заключението си от проверката по случая със спорното назначение на новия генерален секретар на Европейската комисия Мартин Зелмайер. Посочва се, че еврокомисарите носят обща отговорност за допускането на тази проява на лошо управление. Препоръчва се занапред ЕК да изработи отделна процедура за назначението на този пост, която задължително да включва ясно обявяване на свободното място, поставяне на гласуването в предварителния дневен ред на съответното седмично заседание на комисарите, привличането на външни специалисти в оценката на кандидатите. В заключенията се посочва, че назначението на Зелмайер е прекрачило буквата и духа на правилата, както и че предварително и умишлено е бил създаден излишен дух на „спешност\" от необходимостта за избор на нов служител на този пост. На основата на тази „спешност\" е допуснато Зелмайер да няма съперници и изборът му да се извърши без предупреждение и без обявление. В отговорите си по скандала ЕК е преминала в защита, била е уклончива и войнствена, оценява омбудсманът. По думите на О'Райли опитът на комисията да представи случая за нещо обичайно подкопава общественото доверие в институциите на ЕС. Според нея породилите се опасения от назначението на Зелмайер са основателни. С някои от заключенията сме съгласни, заяви говорител на ЕК по-късно днес. Той поясни, че комисията възприема оценката на омбудсмана за професионалните способности на Зелмайер и за посветеността му на ЕС. Комисията е удовлетворена, че не са оспорени правните последици от избора на новия генерален секретар. Говорителят не отговори на въпрос дали при тези заключения на омбудсмана не е по-редно Зелмайер да се оттегли и да кандидатства отново за длъжността. ЕК настоява да не се променя процесът по назначенията на тази длъжност, а ако бъде изменен, промените да обхванат всички институции на ЕС, отбеляза говорителят. Той добави, че след три седмици по този въпрос е насрочена среща между представители на общностните институции. Говорителят заяви, че в хода на скандала със Зелмайер доверието в институциите на ЕС се е повишило, като се позова на официални данни. По неговите думи е възможно тези данни да не показват цялата истина. Говорителят добави, че службата за връзки с обществеността на ЕК е съставена от хора и затова са възможни грешки и недоразумения. Така той взе отношение по оценката на омбудсмана, че комисията е давала уклончиви, защитни и войнствени отговори. Говорителят оспори употребата на тези определения на английски език, въпреки че О'Райли е ирландка, английският й е майчин език, по-рано си е служила със словото професионално като журналист и има образование на лингвист.", "date": "2018.09.05", "title": "Противоречив избор в ЕК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386795-%D1%81%D0%BF%D0%B0%D0%B4-%D0%B2-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Популярността на френския президент Еманюел Макрон се намира на най-ниското равнище, откакто той встъпи в длъжност през май 2017 г. Тя спадна за един месец с 10% до 31%. Това показват данните от социологическо проучване, проведено от Ифоп и цитирано от ТАСС. Други проучвания потвърждават тенденцията за снижаване на рейтинга на стопанина на Елисейския дворец под 40% одобрение. Оказва се, че популярността на Макрон в момента е по-ниска от тази на неговия предшественик Франсоа Оланд, който за същия период на своето управление се радваше на подкрепата на 32% от избирателите. Настоящото допитване на Ифоп показва, че само 32% от французите смятат, че Макрон „провежда правилната икономическа политика\", в същото време на противоположното мнение са 68% от запитаните. Едва 22% вярват, че президентът е близък и се интересува от техните проблеми. На фона на намаляващата популярност на Макрон спада и подкрепата за неговото правителство. Премиерът Едуар Филип е загубил 3%, но е с по-голяма подкрепа от своя началник – 35%. Изследването е проведено от 30 до 31 август сред 1015 души на възраст над 18 години. Проучването е осъществено по поръчка на седмичника „Пари Мач\" и най-голямата регионална радиостанция „Сюд радио\".", "date": "2018.09.05", "title": "Спад в популярността на Макрон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386792-%D0%BE%D0%BF%D0%B8%D1%82-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%B0%D1%80%D0%B5%D1%81%D1%82-%D0%B2-%D0%BC%D1%82", "text": "Граждани нахлуха в сградата на транспортното министерство, за да направят граждански арест на зам.-министър Ангел Попов, предаде БГНЕС. Акцията е срещу издаването на шофьорски книжки и е в подкрепа на водената от Николай Колев – Босия политика срещу нерегламентирано издаване на документи за шофиране. Полиция съпроводи гражданското неподчинение от съображение за сигурност. Пред сградата на министерството се събраха над 10 души „Опитахме да извършим граждански арест на лицето, което е отговорно за смъртта на стотици български граждани по улиците. С подадената оставка на министър Ивайло Московски не се решават проблемите в тази сграда. Не дай Боже, утре ще загинат български граждани, някой трябва да носи отговорност. А Ангел Попов е подсъдим и все още изпълняващ длъжността заместник-министър. „След като институциите нямат административна мощ да обезпечат сигурността и здравето на гражданите, самите граждани като суверен имат непосредствена власт. Самите ние информирахме полицията и спешния телефон 112 за акцията и да ни помогнат, за да не се окаже, че извършване криминално деяние. Търсихме тяхното сътрудничество, но не го получихме. Шефът на охраната се опита да отвори вратата, но полицията не му разреши. Не разбрахме защо се получи това объркване – едните искат да ни пуснат, а другите – не\", разказаха протестиращите.", "date": "2018.09.05", "title": "Опит за граждански арест в МТ"}
{"url": "http://www.classa.bg/%D1%81%D0%B2%D1%8F%D1%82/item/386790-%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B0%D1%89-%D1%81%D0%B5-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B0%D0%B2%D0%B0", "text": "Турция и САЩ са страни със съвършено различни манталитети, но с наистина сходна ексцентричност. Щатите са привикнали да смятат всичките си съюзници по НАТО и страните от ЕС като пешки в своята външна политика, но турците не приемат подобно снизходително отношение. И въпреки че съвременна Турция е крайно далечен отглас от великата в миналото Османска империя, тя присъства в умовете на съвременните турски политици. „Ние сключихме с Русия споразумение по С-400. Някои се притесняват от това. Извинете, но ние няма да искаме разрешението на никой“, заяви турският президент Реджеп Тайип Ердоган. „Никой“, както може да се досетите, са САЩ, с които у Турция възникна спор относно покупката на руските ЗРК С-400. Американците разбират прекрасно, че въпросният руски комплекс гарантира въздушната сигурност на страната, в която ще бъде разположен. Щатите нееднократно са преодолявали ПВО на различните страни, били те Иран, Либия или Югославия. Но със С-400 американците не могат да се справят, затова и те се опитват да уговарят другите страни да се откажат от покупката на този комплекс. Сред тях са не само Турция, но и Индия, например. Но ЗРК не е единственият военен агрегат, по повод на който между Турция и САЩ възниква спор. Така Щатите искат да пробутат на турците своите изтребители Ф-35, които междувременно все повече се критикуват от военните експерти. Те са доста нискокачествени: лоша електроника, лоша система за снабдяване с въздух – общо са изяснени 966 дефекти. Затова и турската страна клони към покупка на руски Су-57, които в пъти са по ефективни и качествени.     Разбира се, американците не ги устройва подобно положение, но споровете около военната техника са само част от конфликта. Наскоро страните заеха различни страни на барикадата относно финансирането на Близкоизточната агенция на ООН за помощ на палестинските бежанци и организацията на работата (БАПОР). САЩ отказват да помагат на въпросната организация, което не е странно, предвид плътните контакти на американците с Израел. Турция, на свой ред, осъди американската страна по този въпрос, нали това ще окаже крайно лошо влияние на повече от пет милиона животи и ще усложни решението на палестинско-израелския въпрос. Но всичко това е от последните месеци. Конфликтът между страните започна значително по-рано. Ердоган така и не прости на САЩ за това, че американците не го подкрепиха, след като в Турция имаше опит за държавен преврат. Те се ограничиха единствено с призиви за установяване на „стабилност“. При това виновен, според турската страна, е проповедникът Фетхуллах Гюлен, който се укрива в САЩ, но американските власти, въпреки исканията на Турция, не го предават. През 2017 г. се случи още един срив в отношенията между двете страни и този път дипломатически. Турските полицаи арестуваха служители от американското консулство, във връзка с което Ердоган изнесе гневна реч. „Турция е правова държава, а не някакво племе. Тази мисъл трябва да се разбере ясно. Дадох заповед на турското посолство във Вашингтон да даде на американците огледален отговор“. Във военна сфера страните също не намират общи интереси. Така САЩ подкрепят кюрдите в Сирия, докато Турция е настроена крайно агресивно към тях. Е, не трябва да пропуснем и икономическата война. Анкара повиши вносните мита за 22 вина американски внос, а след това и Тръмп реши, че трябва да увеличи митата върху алуминия и стоманата от Турция. Така че конфликтът между САЩ и Турция започна още през 2016 г. а сега е достигнал до критичната си точка. Експертите смятат, че такъв разкол може да доведе минимум до това, че Пентагонът ще загуби важна авиобаза в Турция. Със сигурност едно е ясно: все повече съюзници се обръщат от Щатите, което впрочем, не е странно, предвид егоистичната политическа позиция на тази страна. Решението на Турция да купи руски ЗРК е напълно логично, нали те могат да осигурят сигурност на страната, а и като цяло сътрудничеството с Русия е по-изгодно в много параметри.", "date": "2018.09.05", "title": "Конфликтът между Турция и САЩ се задълбочава"}
{"url": "http://www.classa.bg/%D1%81%D0%B2%D1%8F%D1%82/item/386785-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5%D1%82%D0%BE-%D0%B2%D0%B5%D1%87%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Програма за изкуствен интелект е изчислила степента на затлъстяване на жителите на шест града в САЩ, чрез спътникови снимки на природната и модифицираната от човека среда. Работата е публикувана в списание JAMA Network Open.   Изследването използва метода на спираловидните невронни мрежи, един задълбочен подход към проучването, за да разгледа 150 000 сателитни снимки на средата, естествена и изкуствена (паркове, пътища, пешеходни пътеки, жилища и т.н.) в четири градски района на страната: Лос Анджелис (Калифорния); Мемфис (Тенеси); Сан Антонио (Тексас); и Сиатъл (Вашингтон).   Благодарение на тези изображения, невронната мрежа извлича данни за разпределението на растителността, разположението на пътищата и наличието на къщи. След това друг алгоритъм сравнява полученото с нивото на затлъстяване на местното население.   Анализът е способен да прецени по-точно броя на хората със затлъстяване, отколкото чрез броя на заведенията и ресторантите в конкретна област. По подобен начин се установява връзка между градското планиране и доходите на глава от населението.   Изследователите предполагат, че резултатите от това изследване могат да бъдат полезни за интервенции на квартално ниво: за по-ефективно инсталиране на реклами на здравословен начин на живот, или за да се определят най-подходящите места за магазините за здравословни храни. Това, съчетано с интервенции на индивидуално ниво, би могло да ограничи епидемията от затлъстяване.   Изследване на \"Глобалния товар на болестите\" през 2015 г., показва, че повече от една трета от възрастното население в САЩ е затлъстяло, а повече от 603 милиона възрастни по света имат сериозни проблеми с теглото.", "date": "2018.09.05", "title": "Затлъстяването вече се вижда от космоса"}
{"url": "http://www.classa.bg/%D1%81%D0%B2%D1%8F%D1%82/item/386786-%D0%B4%D0%B5%D1%84%D0%B8%D1%86%D0%B8%D1%82%D1%8A%D1%82-%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D1%83%D0%B4%D0%B2%D0%BE%D1%8F%D0%B2%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%B4%D0%B5%D0%BF%D1%80%D0%B5%D1%81%D0%B8%D0%B8", "text": "Хората с дефицит на почивка са по-склонни да показват симптоми на умерена до тежка депресия, заключава проучване на Allianz Global Assistance заедно с Ipsos.   Изследването, проведено в САЩ, определя хората с такъв дефицит като такива, които смятат, че е важно да имат почивки, но не са сигурни дали могат да ги вземат през тази година.   Клинично валидираните проучвания показват, че почти една трета от респондентите (30,4%) с дефицит на ваканция показват симптоми на лека до умерена депресия. В общата популация симптомите на лека депресия са установени при 23% от респондентите.   12% от тези с дефицит от ваканция разкриват признаци на умерена до тежка депресия, което е двойно повече от тези в общата проба (6%).   От всички, идентифицирани с потенциални симптоми на умерено тежка и тежка депресия, 62% не са прекарали отпуска през лятото на миналата година, а 56% са пропускали ваканцията повече от две години.   \"Това проучване показва връзката между отсъствието на ваканции и признаците на клинична депресия, въпреки че е необходимо по-задълбочено изследване, за да се разберат напълно дългосрочните последици от липсата на почивка върху психичното здраве на американците\", каза Даниел Дуразо , директор за комуникации на Allianz Global Assistance САЩ.   Трябва да се отбележи, че изследователите смятат за ваканция пътуване за поне една седмица на разстояние не по-малко от 160 километра от мястото на пребиваване.", "date": "2018.09.05", "title": "Дефицитът на ваканция удвоява възможността за сериозни депресии"}
{"url": "http://www.classa.bg/%D1%81%D0%B2%D1%8F%D1%82/item/386787-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%B7%D0%B0-%D0%BD%D0%B0%D1%82%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B2%D0%B5%D1%81%D1%82%D0%BD%D0%B8%D0%BA-%D0%B7%D0%B0-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BC%D0%B0%D0%BD%D0%B5%D0%B2%D1%80%D0%B8", "text": "В края на август Русия обяви, че военните маневри Восток-2018 ще се проведат в безпрецедентен мащаб за първи път от почти четири десетилетия и дори ще превъзхождат Запад-81. Восток-2018, които ще се проведат между 11 и 15 септември в централните и източните военни райони, ще включват около 300 000 войници и над 1000 самолети и хеликоптери.   Упражненията, които включват флотите на Северния и Тихия океан и ВВС, както и войски от Китай и Монголия, ще тестват 36 000 броя военно оборудване, включително танкове, бронетранспортьори и пехота.   \"Тези упражнения са сигнал за всички, че нивото на защитна способност на страната ни е много високо и ние имаме голям потенциал в тази област\", заяви миналата седмица, Юри Швиткин, депутат и вицепрезидент на Комитета по отбраната на Държавната дума, цитиран от германския вестник \"Ханделсблат\", който отразява маневрите.   Вестникът също така споменава, че Русия планира да извърши упражненията в съответствие с международното право и не забравя военните действия на НАТО близо до западната й граница.   В допълнение, вестникът цитира руски военен експерт, който квалифицира маневрите като \"послание към НАТО\" и предупреждава, че за Пентагона най-голямата заплаха ще бъде военен съюз между Русия и Китай, тъй като Пекин също ще участва в маневрите. Във всеки случай той подчертава, че упражненията ще се провеждат в Сибир и Далечния Изток, с което \"Русия показва, че не планира атаки срещу териториите на НАТО\".   Шивкин каза в коментар, че Восток-2018 ще има защитен характер и ще се проведе за насърчаване на сътрудничеството между различните видове войски и сили на партньорите на Русия. Ако в западните страни се страхуват от намеренията на Русия да развива своите отбранителни способности \"това е техен проблем\", каза той.   \"Те се страхуват? Нека се страхуват, всеки, който се опита да реализира агресивно поведение срещу нашата страна, ще получи в отговор подходящ удар \", предупреди Швиткин.", "date": "2018.09.05", "title": "\"Послание за НАТО\": германски вестник за безпрецедентните руски военни маневри"}
{"url": "http://www.classa.bg/%D1%81%D0%B2%D1%8F%D1%82/item/386788-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%BE%D1%81%D0%BF%D0%BE%D1%80%D0%B2%D0%B0%D1%82-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Все повече страни се стремят да се дистанцират от долара и да използват местните валути - или еврото - в своите сделки с други държави. Иран го направи тази събота, като елиминира долара от списъка с валути, който се използва в търговските сделки с Ирак.   По подобен начин много световни лидери многократно изразяват опасностите, произтичащи от доминацията на долара в международната търговия.   Турският президент Реджеп Тайип Ердоган заяви в неделя \"Сега ние трябва да прекратим постепенно господството на долара, веднъж завинаги, и да използваме между нас националните си валути \".   В изказване пред долната камара на руския парламент през май, президентът Владимир Путин обсъди икономическата криза и подчерта \"Светът вижда, че монополът на долара е крехък и опасен за мнозина. Нашите златни и валутни резерви се диверсифицират и ние ще продължим да го правим още повече\", подчерта Путин. Руският президент също така нарече опитите на Вашингтон да използва долара като инструмент за натиск срещу Русия като \"голяма стратегическа грешка\". На свой ред, президентът на Венецуела, Николас Мадуро обяви, че страната му възнамерява да прекъсне зависимостта от долара и да реализира своите транзакции в чужбина в юани, рубли, евро, рупии и други валути. \"Ще се освободим от изнудването на долара\", каза венецуелският президент.   От своя страна президентът на Южна Африка Кирил Рамафоса също постави под съмнение доминирането на долара и подкрепи създаването на единна валута за африканските държави. \"Трябва да се отървем от колониалния манталитет, който изисква да зависим от чуждите валути\", каза той.", "date": "2018.09.05", "title": "Световните лидери оспорват господството на долара"}
{"url": "http://www.classa.bg/%D1%81%D0%B2%D1%8F%D1%82/item/386789-%D0%BB%D1%8E%D0%B1%D0%BE%D0%B2%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D1%81%D0%B2%D1%8A%D1%80%D1%88%D0%B8-%D0%BC%D0%B0%D0%BA%D1%80%D0%BE%D0%BD-%D0%B2%D0%B5%D1%87%D0%B5-%D0%BD%D0%B5-%D0%B2%D1%8F%D1%80%D0%B2%D0%B0-%D0%BD%D0%B0-%D1%81%D0%B0%D1%89", "text": "Идилията \"Макрон-Тръмп\" изглежда свършва. Неотдавнашните изявления на френския президент, в които той увери, че сигурността на Европа не може да продължи да зависи от Съединените щати и индикациите за сближаване с Русия, разкриват пропаст в отношенията между Париж и Вашингтон.   \"Европа вече не може да се довери на САЩ по въпросите на сигурността\", каза наскоро Емануел Макрон, в реч по външната политика.   Но в началото на годината отношенията между двете страни представиха обещаващ сценарий. През април се проведе среща на върха между Макрон и Тръмп във Вашингтон, по време на която дори посадиха дърво в Белия дом. Съдейки по топлото посрещане на французите от американския президент, никой не би заложил на влошаването в отношенията, което ще настъпи след месец.   Първата стъпка към несъгласието беше оттеглянето на Вашингтон от историческото ядрено споразумение на Иран. Малко след приемането на решението, министърът на икономиката на Франция, Бруно Льо Мер, призова цяла Европа да спре да действа като \"васал на САЩ\" и да продължи търговските отношения с Техеран, въпреки политиката на \"икономическата полиция на планетата \".   След това през юни митата на Тръмп на вноса на стомана и алуминий предизвикаха глобална реакция и ответни мерки от страна на ЕС. Макрон описа митата като \"незаконни\" и предупреди, че \"икономическият национализъм води до война, а това е, което се случи през 30-те години на 20-ти век\".   По този повод независимият журналист Люк Рют заяви: \"Любовната история между Европа и САЩ завърши с конфликти\".   Реториката на Белия дом изглежда движи Европейския съюз все по-далеч от Вашингтон. Всъщност Тръмп подготви почвата за настоящата ситуация по време на президентската си кампания, когато той нарече Брюксел \"ад и бедствие\". По-късно Тръмп посочи, че САЩ имат \"много врагове, включително Европейския съюз\".   Ето защо в неотдавнашното си изказване относно сигурността на ЕС, френският лидер заяви също, че иска да насърчи цялостен преглед на сигурността, включващ всички европейски партньори, включително Русия. Дни по-късно, по време на пресконференция при посещение в Хелзинки, той настоя, че интересът на ЕС е \"да има стратегически отношения с Турция и Русия, които да генерират стабилност и в дългосрочен план - по-голяма сила и съгласуваност\".   Руският външен министър Сергей Лавров вярва, че позицията на френския президент няма да бъде формирана за един ден. \"Американският курс на действие на международната сцена кара всички да мислят\", каза той. Той добави, че „никоя държава с минимално самоуважение не може да понесе да диктуват политиката й\".", "date": "2018.09.05", "title": "\"Любовната история свърши\": Макрон вече не вярва на САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386782-%D0%B4%D0%BE%D0%BA%D0%BE%D0%B3%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B8-%E2%80%9E%D1%81%D0%BB%D0%B0%D0%B1%D0%BE%D0%BD%D0%B5%D1%80%D0%B2%D0%B8%D1%8F%E2%80%9D", "text": "Нека всеки сам да си отговори на този въпрос, без натрапнически определения и рамки. След снощната поредна сбирка на управляващата коалиция, наложила се заради истерични забежки на лидерите на Атака и НФСБ   и  , малцина са очаквали да произлезе съдбовен разкол в коалицията от дърлянията между кума Симеонов и кумеца Сидеров, колкото и да се репчат един на друг. Защо го правят освен, че целят по този начин да извиват постоянно ръцете на премиера? Коалиционният съвет продължи близо 3 часа в коментиране на смяната на тримата министри – на МРРБ  , на МВР   и на транспортния  . Те бяха поканени от премиера   да освободят постовете си заради трагичната катастрофа край Своге, в която загинаха 17 българи. Министрите, които са от квотата на ГЕРБ, подадоха оставки. Обаче и това стана повод за скандал между ортаците Сидеров и Симеонов. Чакаме още от същото, предвид предстоящи рокади, за които загатват от антуража на властта. Зад поредицата от кавги, предизвикани от двамата, всъщност прозира нескопосната им идея да си върнат симпатиите на електората, който се умори от техните скандали и неуравновесени постъпки и започна да се отдръпва. Идат евроизбори, за органи на местното самоуправление, също и от Атака и НФСБ са наясно, че имат проблем с привържениците си, та трябва да опитат да си ги върнат. Ето защо правят подобни самодейни сценки и водевили. Които обаче няма как да не разклащат устоите на крехкото мнозинство, сформирано по необходимост, предвид изборните резултати. От 4 май 2017 г., когато 44-ото Народно събрание избра състава на „Кабинета Борисов 3”, досега напрежението, което генерират от ОП не намалява. И комай докрая ще се кара така, защото такива са реалностите по тези географски ширини. Опозиция, която иска, но не може и сама се проваля на всеки вот, който организира. И коалиционни партньори, които хем ги боли, хем ги сърби, хем искат душите им да се реят...   „Патриотите си обещаха занапред да се опитват да толерират силните си характери”, съобщиха медии след срещата снощи. Да се чуди човек да се смее ли, да плаче ли, че народът ни праща в управлението такива хора! Които са по-скоро в категорията на емоционално нестабилните, отколкото в тази на „силните”. А третият партньор – лидерът на ВМРО  , понастоящем военен министър, пък символично се яви маскиран със синя каска. Изглежда този умиротворителен пиар трик се оказа печеливш, защото мигом фотоса му бе разпространен с огромна честота в социалните мрежи – този път дори без да се ползват способите на надутия трафик. Изглежда и лидерът на воеводите като малък е обичал да чете Ярослав Хашек, който твърдеше, че „най-хубавото в този живот е да се правиш на луд.'' Със сигурност помага, ако си заобиколен със „слабонервни” партньори като неговите.", "date": "2018.09.05", "title": "Докога патриотични „слабонервия”?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386783-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B8%D0%BB%D0%B8-%D0%BF%D0%BE%D0%BA%D1%83%D0%BF%D0%BA%D0%B0-%D0%BD%D0%B0-%D0%BF%D0%BE%D0%BA%D0%BE%D1%80%D1%81%D1%82%D0%B2%D0%BE-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D1%81%D0%B8-%E2%80%9E%D0%BB%D0%BE%D0%B2%D0%B8%E2%80%9C-%D0%B4%D1%8A%D1%80%D0%B6%D0%B0%D0%B2%D0%B8", "text": "Нека не забравяме това, докато преминаваме след следващите редове тук.  Светът не остана сляп за  . И не са много хората, които виждат нещо хубаво като краен резултат във всичко това. Имам предвид извън чергата на онези, които ще бъдат пряко облагодетелствани.  Какво ни каза китайският президент? Каза ни: „Само китайският и африканските народи имат думата, когато се съди дали сътрудничеството между Китай и Африка е добро или не. Никой не трябва да го очерня, основавайки се на допускания или въображение“.   ( .) И това ни казва две неща:  1. Официален Пекин не се отказва от императивния си заповеднически си тон спрямо света – „Никой не трябва да го очерня…“; „Само наша си работа е това, стойте настрана…“ и т.н.  2. Превод на изказването (И ПОВЕДЕНИЕТО като цяло): Ще си правим каквото си искаме. Можем да си го позволим!  И това не би било  толкова страшно, ако не се отнасяше за една империя на цензурата и погазването на човешките права.  Съвсем точно е изказването на бившия съветник на Обама за Африка Грант Харис, който сравни задлъжнялостта към Китай с метамфетамин – силно пристрастяващи, леснодостъпни и с дългосрочни негативни ефекти, надхвърлящи временното чувство на удовлетворение.  Знаете ли какво още е характерно за употребата на такива препарати? Трудното отърваване от зависимостта.  Но да сложим за секунда настрана негативите на тази зависимост (просто хипотетично, разбира се – прекалено големи са, за да бъдат пренебрегвани) и да погледнем за малко „в паницата“ на самия Китай. Звучи ли ви познато името на професор Сун Уенгуанг? Не? Той е пенсиониран университетски преподавател, прекарал голяма част от 60-те и 80-те години на миналия век в затвори, заради критиката си към комунистическия режим.  , когато насред телефонно интервю, което даваше за VOA, в дома му нахлуха полицаи и го отвлякоха. Властите, разбира се, отрекоха да знаят нещо за случая. Но каква беше причината за тази цензура? Ето и последното, което светът знае за него: Да се върнем сега на робството, с което започнахме тези редове. Всяка голяма империя е построена върху безплатния труд на робите – от Египет и Елада, през Рим, та чак до САЩ. Китай просто преоткри това. Ще ви дам само два примера от личен опит, за илюстрация.  : фабрика за вериги и крепежни елементи, бизнес среща, по времето на която българската делегация  е помолена да не снима. Защо? Пазене на тайни? Съвсем не. Светкавицата разсейвала работниците и можели да си отрежат пръстите. А, защо работят с допотопни машини, без  предпазни средства? Отговор липсва, но се подразбира – по-евтино е, работниците са заменими.  : фабрика за плоскости. Безброй много работници полират огромен блок мрамор по най-допотопния начин – клекнали и търкат. Въпрос: защо не използвате машина за целта, много по-прецизно е, бързо и безопасно? Отговор: така е много по-евтино.  „Много по-евтино“… Чий РЪЧЕН труд е по-евтин от машинен? Правилно мислите, ако се сещате за  .  В САЩ и Запада също има някакъв вид „роби“, ще каже вероятно някой, визирайки длъжниците с по пет ипотеки. И ще са прави, но донякъде. В тези държави процентно не са толкова много хората, борещи се за насъщния, там нивото на незадоволени нужди е съвсем друго. Онези „империи“ са се изградили вече с робски труд и са го оставили в историята си, докато Китай го превърна в начин на живот днес – XXI век.  Ясно е на всички, че, както всяка империя, и съвременната китайска ще се срине. Но дали ще сме живи да го видим… всъщност много по-важният въпрос е как ще се срине и какво ще последва! Защото може да се срине в следствие на екологична катастрофа например – всички знаем как Китай се отнася с природата. Представяте ли си колко милиони бежанци ще трябва да търсят дом! И всъщност тях „бежанци“ ли ще ги наричаме или „завоеватели“?  Да видим сега какво Си Цзинпин обещава: „помощта се предоставя без предварителни условия“. Ама, разбира се, има си хас да е с условия… Да сте чули за някоя фирма за бързи кредити, която да си рекламира мутрите, които ѝ събират задълженията?  И понеже няма никакви, ама никакви условия, ето какво отбеляза специалистът по китайска политика Жан-Пиер Кабестан: „Най-важното е, че много африкански страни вече се отказват от отправянето на критики към Китай, както и от воденето на критикувана от Пекин външна политика“.  Дотук с „няма условия“…  Финансирането е под формата на правителствена помощ, както и в инвестиции в компании. И докато второто го разбираме – влагаш, за да спечелиш в последствие, то първото как да го разбираме? Може би по абсолютно същия начин? Но с различна крайна печалба?  Ако повярваме, че това се прави просто, за да се помогне на Африка, то трябва да повярваме, че Китай е най-големият благодетел на света.  Друг е въпросът доколко бедните африкански страни имат избор. А пък съвсем, съвсем друг е въпросът колко от изброените инвестиции ще достигнат по предназначение, ще са полезни и ще се окажат в НЕкорумпирани ръце.  Смятате ли, че инвестициите ще са истински целесъобразни и ще решат проблема с бедността в африканските страни? Или само купуват покорство по високите етажи? Просто една мисъл: не е въпрос само на стени – и най-високата стена може да се прескочи. Имигрантите няма да бягат, ако няма от какво да бягат и има какво да ги привлича.  Но какво прави Европа по въпроса? Какво прави Западът? Чешем си езиците колко е вредно ГМО-то, което може да изхранва хиляди африкански села, докато Китай си „пазарува“ държави на едро.  Е, нали точно ние най-много мрънкаме срещу вълната бедни имигранти от Африка. ", "date": "2018.09.05", "title": "Инвестиции или покупка на покорство? Как Китай си „лови“ държави"}
{"url": "http://www.classa.bg/%D1%81%D0%B2%D1%8F%D1%82/item/386784-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D1%88%D0%BF%D0%B8%D0%BE%D0%BD%D1%81%D0%BA%D0%BE-%D0%BF%D0%BE%D1%80%D0%BD%D0%BE-%D0%B2-%D1%81%D0%B5%D1%83%D0%BB", "text": "Правителството на столицата на Южна Корея, Сеул, обяви план за провеждане на ежедневни проверки на всички обществени бани и тоалетни в града, в търсене на скрити камери, използвани за записване на интимните части на жените, съобщава агенцията. от новините Йонхап.   Мярката идва в резултат на епидемия от воайорство в азиатската страна. Според полицейските оценки между 2013 и 2017 г. в Южна Корея са записани над 6 000 случая на шпионаж със скрити камери, въпреки че броят им може да е много по-висок. От тях повечето от агресорите били мъже.   Зрителите инсталират малки шпионски камери на стените на обществени бани и тоалетни, или дори в женски обувки, за да записват насред улицата или в обществения транспорт това, което се вижда под полите. Записите от този тип се разпространяват бързо в интернет и социалните мрежи и формират свой собствен порнографски жанр, известен като \"молка\", който стана популярен в Южна Корея.   В момента всяка обществена баня или тоалетна в Сеул се преглежда веднъж месечно. Столичните власти са наели едва 50 инспектори, които да контролират повече от 20 000 обществени бани и тоалетни. Обаче служителите, натоварени специално с откриването на скрити камери, не са открили нищо през последните две години, според правителството на Сеул.   Според новия план ще бъдат наети около 8000 работници, които да поддържат и почистват помещенията и да могат да извършват ежедневни прегледи. Властите ще определят също така около 1000 обществени бани и тоалетни, които са особено подложени на скрити престъпления с камера и ще ги проверяват по-често.", "date": "2018.09.05", "title": "Епидемия от шпионско порно в Сеул"}
{"url": "http://www.classa.bg/%D1%81%D0%B2%D1%8F%D1%82/item/386781-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0-%D1%88%D0%B2%D0%B5%D1%86%D0%B8%D1%8F-%D0%B8-%D0%BF%D0%B0%D1%80%D0%B0%D0%B2%D0%B0%D0%BD%D1%8A%D1%82-%D0%BD%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0", "text": "За централната банка на Швеция (Банка на Швеция) пишат и говорят рядко. Между другото ЦБ е доста интересна институция. Шведите я наричат Риксбанк (Sveriges Riksbank). Мнозина смятат, че именно тя (а не Банката на Англия, създадена през 1694 г.) е първата на света Централна банка. Шведите наричат датата на раждане 1668 г. Така че тази година Шведската централна банка навършва 350 години. Банката на Швеция и днес иска да бъде първата сред централните банки на света. Така тя първа въвежда през 2009 г. отрицателния лихвен процент по своите депозитни сметки на равнище минус 0,25%. Банката на Швеция иска да бъде първата и на това направление като ликвидацията на наличното парично обръщение в страната. Още сега за парите в броя се в Швеция се падат едва около 1% от целия паричен оборот. Банката на Швеция се е прославила и с още едно деяние: точно преди половин век учреди наградата, която днес е прието да се нарича Нобеловата награда по икономика. Напомням, че Нобеловите награди са учредени през 1895 г. от шведския учен, изобретател, предприемач и филантроп Алфред Нобел. Според завещанието му по-голямата част от състоянието на Нобел – около 31 милиона шведски крони – трябва да отиде за учредяването на награда за постижения в пет сфери от човешката дейност: физика, химия, медицина, литература и за дейност, която укрепва мира. Никакво споменаване на икономиката не е имало в завещанието. През 1968 г. се отбелязва 300-годишният юбилей от Банката на Швеция. И по този случай ръководителите на Шведската централна банка решават да организират специална международна награда в областта на икономиката (икономическите науки) и да я нарекат на името на своя знаменит съотечественик Алфред Нобел. Същата година е създаден специален фонд за издаване на наградата. Ежегодно през октомври Шведската кралска академия на науките обявява името на лауреата, предварително избирайки го сред кандидатурите, представени от Комисията по присъждане на наградата по икономика в памет на Алфред Нобел. Награждаването на лауреата се случва заедно с това на лауреатите в другите отрасли в годишнината от смъртта на Алфред Нобел на 10 декември. Всеки лауреат получава медал, диплома и парично възнаграждение (което в момента е еквивалентно на около един милион щатски долара). По света съществуват много национални и международни награди за постижения в областта на икономиката и икономическата наука, но наградата на Банката на Швеция се смята за най-престижната. Тайната на престижа се крие в това, че тя се маскира под истинската „Нобелова”, за което са способствали Централната банка на Швеция, Шведската кралска академия и световните медии. Провежда се подмяна. Защо ѝ е на Централната банка толкова съмнителен проект? Има няколко теории. Една от тях се заключва в това, че заповедта за учредяването на „Нобеловата” награда по икономика е дадена на Банката на Швеция от стопаните на парите (основните акционери на Федералния акцент на САЩ). На Централната банка на Швеция е поставена задачата да издига икономистите, които са нужни на стопаните на парите – тези, които ще създават „теории”, способстващи укрепването на световната власт на стопаните на парите. Това са „теориите” на икономическия либерализъм, целящи размиването на държавните суверенитети“. Съгласно още една теория, инициативата за създаването на „Нобеловата” награда по икономика принадлежи на самата Банка на Швеция. През 60-те години на ХХ век повечето централни банки вече имат статут на „независими” от държавата. Банката на Швеция няма такава независимост. Предприемат се усилия по нейната „еманципация” от държавата, но по тих начин. И тогава ръководителите на Банката на Швеция решават да се опрат в своята борба върху „независимостта” на „авторитетните икономисти”, повдигайки техния авторитет с помощта на престижните премии. Ако всичко се нарича с неговото име, това е „покупката” на нужните за Банката на Швеция хора. А „нужни” са всички тези идеолози на икономическия либерализъм – разрушителите на традиционната държавност. Организаторите на проекта под името „Нобелова награда по икономика” изкусно маскират целите на проекта. Първоначално обществеността трябва да се приучи към наградите, за да не възникват подозрения относно научната работа на лауреатите. Работите на първите лауреати са наистина интересни, те дори разширяват представите за устройството на съвременната икономика. Първите лауреати по Нобеловата награда по икономика през 1969 г. стават Рагнар Фриш от Норвегия и Ян Тинберген от Холандия. Основание за присъждането на наградите е „създаването и прилагането на динамичния модел към анализа на икономическите процеси. Няколко работи на Ян Тинберген се превеждат на руски език и се издават в Съветския съюз. Общо между 1969 и 2016 г. наградата се връчва 48 пъти, нейни лауреати са 78 учени. Разминаването между броя награди и нейните лауреати се обяснява с това, че една награда може да се връчи едновременно на няколко души. Няколко години след началото на проекта качеството на работите на лауреатите пада под нулата. Работите по икономиката с „нобелов печат” придобиват редица ярко изразени особености. Една от тях е откровената пропаганда на икономическия либерализъм и се използва като аргумент за чиновниците, които прокарват решенията за приватизацията на държавните предприятия, дерегулацията на икономиката, свалянето на ограниченията в сферата на външната търговия и трансграничното движение на капитала, отмяната на антимонополните закони, предоставянето на пълна „независимост” на централните банки и т.н. МВФ готви документи, наситени с позовавания на трудовете на „Нобеловите” лауреати. В крайна сметка всички тези документи през 80-те години са сведени в катехизиса на икономическия либерализъм, назоваван „Вашингтонски консенсус”. Друга категория работи носи изключително приложен характер и претендира за това да бъде практическо ръководство за спекулантите, залагащи на световните стокови и финансови пазари. Такива работи се появяват особено много към края на 90-те години:: към това време махалото на разрушението на националните икономики с помощта на рецептите на „Вашингтонския консенсус” е вече пуснато в глобален мащаб. Интересите на „Нобеловите икономисти” се превключват почти напълно към хазартни финансови игри. Най-известните лауреати на „ранния набор” се оказват такива знакови либерали като Фридрих Хайек и Милтън Фридман. Преди това те са малко известни. Ето какво пише за тези двама „икономически гурута”, авторът на статията There is no Nobel Prize in Economics („Няма нобелови награди по икономика”:  Против „Нобеловата” афера на Банката на Швеция продължават да се изказват много сериозни учени, икономисти, обществено-политически дейци. Семейство Нобел категорично и настойчиво критикува учредената от Шведската централна банка награда и постоянно призовава за отмяната или поне за преименуването ѝ. През 2001 г., когато светът отбелязва 100-годишнината от Нобеловите награди (първите са издадени през 1901 г.) четири представители на това семейство публикуват в шведския вестник Svenska Dagbladet открито писмо, в което заявяват, че наградата по икономика принизява Нобеловите награди и тяхното достойнство. „ , заяви през 2005 г. правнукът на Нобел Петер Нобел. Той допълни:  Дори една от федералните резервни банки на САЩ коментира „Нобеловата” награда по икономика: „Малцина разбират, особено сред тези, които не се отнасят сред икономистите, че наградата в областта на икономиката не е официална Нобелова награда… Тази награда за икономически постижения е организирана почти 70 години по-късно – нея я прикачат към Нобеловите награди през 1968 г. под формата на ловка рекламна уловка, за да отбележат по такъв начин 300-годишния юбилей на Банката на Швеция. На не по-малко категорично разобличение „Нобеловите” лауреати по икономика се подлагат от страна на известните практици на финансовите пазари. Насим Никалъс Талеб в своя бестселър „Черният лебед”, назовава икономическо-математическите модели, получаващи „Нобелови печати” и след това препоръчвани на участниците във финансовите пазари като работен инструмент - „гаусиана” (по името на германския математик от първата половина на XIX век Карл Фридрих Гаус, чиято формула толкова обичат да използват „Нобеловите” икономисти”). „ Върхът на безумието е, че някои „Нобелови” икономисти се опитват да използват своите „открития” на практика. Така американските икономисти Гари Марковиц и Мъртън Милър през 1990 получават „Нобел” „за принос в теорията на формирането на цените на финнансовите активи”. Робърт Мъртън и М. Шоулз през 1997 г. получават „Нобел” за „методи за оценка на производните финансови инструменти”. Без да се впускаме в детайли ще отбележа, че техните работи поощряват спекулативните игри на пазарите, обещавайки, че употребата на разработените от тези модели застраховат играчите от рискове. Накратко, „Нобеловите гении” повярваха в собствената си гениалност и сами се хвърлиха в играта: Р. Мертон и М. Шоулз създадоха хедж-фонда Long-Term Capital Management (неограничен от нормативно регулиране инвестиционен фонд). Но още през 1998 фондът фалира, загубите се измерваха в милиарди. За щастие за тези „гении“, те спечелиха „Нобела“ няколко месеца преди своя банкрут. Другият „Нобелов гений“ Г. Марковиц е поканен да управлява инвестициите във „Фани Мей“, най-голямата ипотечна агенция в САЩ. През септември 2006 г. същият Николас Насим Талеб го нарече шарлатанин. След две години агенция „Фани Мей“ фалира. През 2018 г. Банката на Швеция има намерение да отбележи 350 години от своето раждане. Само че за празнуването на полувековната дата от учредяването на Нобеловата награда по икономика не се чува нищо. Да не би, защото проектът е приет за приключен и стопаните на парите повече не се интересуват от него?", "date": "2018.09.05", "title": "Централната банка на Швеция и параванът на Нобеловата награда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386776-%D0%BA%D0%B0%D1%82%D0%B8-%D0%BF%D1%80%D0%B0%D0%B9%D1%81-%D0%B7%D0%B0%D0%B1%D1%8A%D1%80%D1%81%D0%B0-15-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BC%D0%BB%D0%B0%D0%B4-%D0%BC%D0%B8%D0%BB%D0%B8%D0%BE%D0%BD%D0%B5%D1%80", "text": "Популярният модел и водеща Кати Прайс сменя мъжете като носни кърпички. 40-годишната футболна любимка заби 15-години по-млад любовник. Папараци засякоха Прайс да мърсува на плажа с милионера Алекс Андерсън в курорта Майорка.  Сексбомбата е по-известна в шоубизнеса като Джордан и се прочу с разкрепостеното си поведение и секс завоевания с известни футболисти.  Участничката в телевизионни формати показа уникално тяло и големи бомби, с които събра погледите на плажа.             ", "date": "2018.09.05", "title": "Кати Прайс забърса 15-години по-млад милионер"}
{"url": "http://www.classa.bg/%D1%81%D0%B2%D1%8F%D1%82/item/386777-urban-institute-40-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BD%D1%8F%D0%BC%D0%B0%D1%82-%D0%BF%D0%B0%D1%80%D0%B8-%D0%B7%D0%B0-%D1%85%D1%80%D0%B0%D0%BD%D0%B0,-%D0%BB%D0%B5%D1%87%D0%B5%D0%BD%D0%B8%D0%B5,-%D0%B6%D0%B8%D0%BB%D0%B8%D1%89%D0%B5", "text": "Редица хора в Съединените щати все още изпитват затруднения да плащат техните сметки — дори за нещо толкова важно като храната. Това е тежкото заключение на нов доклад, публикуван през уикенда от Urban Institute — надпартийна организация с нестопанска цел, базирана във Вашингтон, която е проучила през декември миналата година около 7600 възрастни американци, съобщава агенция MarketWatch. Проучването е публикувано преди официалното честване на Деня на труда в САЩ този понеделник.     Около 39,4% от анкетираните възрастни американци са посочили, че през миналата година семействата им са имали проблем да посрещнат плащанията на поне една от базовите нужди като храна, лечение, жилищни наеми или комунални услуги. Почти 24% от запитаните пък са съобщили за трудности при плащането през 2017 г. на две или повече от основните за човека потребности, докато 14% са заявили, че са изпитали проблеми при покриването на плащания за най-малко три от тези основни нужди. Изследването на Urban Institute проследява индивидуалното и семейното здраве по отношение на финансовото осигуряване във време, когато икономиката на САЩ се подобрява, а безработицата намалява до рекордно ниски нива. Изследователите от института обаче твърдят, че социално осигурителната мрежа на американците с ниски доходи «може би е претърпяла значителни промени». Всъщност почти две трети от семействата с доходи под федералното ниво на бедност, което понастоящем е 25 100 щатски долара за четиричленно семейство, срещат финансови проблеми по отношение на техните основни нужди. Най-често срещаните трудности сред американци са, че те са изправени пред продоволствена несигурност, като цели 23,3% от анкетираните твърдят, че нямат надежден достъп до достатъчно количество достъпна и питателна храна. Други базови потребности, за които гражданите на САЩ изпитват затруднения, включват плащането на медицински сметки (18% от респондентите), получаване на медицинска помощ (17,8%), пропускане на плащания на комунални сметки (13%) и пропускане на плащания за наеми или ипотеки (10,2% от анкетираните). Възрастните американци под 35-годишна възраст са с 8,6% по-склонни да съобщават за финансови затруднения, което съвпада и с резултати от други подобни проучвания, показващи, че младите пълнолетни американци изпитват повече трудности да останат финансово платежоспособни. Според проучването на Urban Institute, жените, чернокожите американци, испаноезичните американци и самотните възрастни е по-вероятно да изпитват трудности, за да се справят. Близо 20% от хората, чийто доход в рамките на едно домакинство надвишава с 400% федералния праг на бедност (или разполагат с годишно над 100 400 долара за четиричленно семейство) също са изпитали през миналата година някаква трудност да посрещнат поне една от базовите си нужди. Резултати от проучването на Urban Institute се подкрепят от предишни аналогични изследвания. По-рано тази година 43% от домакинствата в САЩ заявиха, че не могат да си позволят основен месечен бюджет за жилище, храна, транспорт, грижи за децата, здравеопазване и месечни сметки за смартфони, според анализ на правителствени данни, направен от Way Alice Project — организация с нестопанска цел, базирана в Ню Джърси, чиято цел е да се определи броят на хората, живеещи в бедност. В края на предходната година, изследователският център Pew Research Center, неправителствен мозъчен тръст във Вашингтон, пък представи свое собствено проучване сред близо 43 хиляди души в 38 страни по света. Според тази анкета, жителите на 20 държави заявиха, че сега хората като тях са по-добре, отколкото преди 50 години, но САЩ не е сред тези държави. Съединените щати бяха една от 18-те държави, в които хората посочиха, че те всъщност са в по-лошо положение, отколкото преди половин век. Агенция MarketWach напомня, че редица икономисти посочват за наличието на нарастващо неравенство в САЩ, отбелязвайки, че богатите стават по-богати, докато бедните остават забутани в нископлатени работни места", "date": "2018.09.05", "title": "Urban Institute: 40 % от американците нямат пари за храна, лечение, жилище"}
{"url": "http://www.classa.bg/%D1%81%D0%B2%D1%8F%D1%82/item/386778-%D1%80%D1%83%D0%BC%D1%8A%D0%BD%D0%B8%D1%8F-%D0%B4%D0%B0%D0%B2%D0%B0-%D0%BF%D0%BE-5000-%D0%B5%D0%B2%D1%80%D0%BE-%D0%B4%D0%B0-%D1%81%D0%B8-%D1%81%D0%BB%D0%BE%D0%B6%D0%B8%D1%88-%D1%81%D0%BE%D0%BB%D0%B0%D1%80-%D0%BD%D0%B0-%D0%BF%D0%BE%D0%BA%D1%80%D0%B8%D0%B2%D0%B0", "text": "До 5 хил. евро може да получи безвъзмездно всяко румънско домакинство, за да си инсталира фотоволтаичен панел на покрива. Такъв проект планира румънската администрация по околна среда. От нея ще могат да се възползват до 20 хил. домакинства. Соларните панели трябва да са с номинален капацитет от 6 киловата, като те ще се използват само за производство на електроенергия за собствени нужди.  ", "date": "2018.09.05", "title": "Румъния дава по 5000 евро да си сложиш солар на покрива"}
{"url": "http://www.classa.bg/%D1%81%D0%B2%D1%8F%D1%82/item/386779-%D1%81%D0%BC%D0%B8-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D1%82%D0%B5%D0%BA%D1%81%D1%82%D0%B0-%D0%BD%D0%B0-%D1%81%D0%B5%D0%BA%D1%80%D0%B5%D1%82%D0%BD%D0%B0%D1%82%D0%B0-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0-%D0%BD%D0%B0-%D0%BE%D0%BE%D0%BD-%D0%B7%D0%B0-%D1%81%D0%B8%D1%80%D0%B8%D1%8F", "text": "Вестник „Коммерсант“ публикува текста на секретната директива на ООН за това, че организацията ще бъде готова да помогне за възстановяването на Сирия само след политически преход на влстта в страната.  Вътрешният документ на ООН е датиран от 17 октомври миналата година и е предназначен за всички структури на организацията, работещи в Сирия.  „Само след осъществяването на истински и всеобемащ политически преход ООН ще бъде готова да съдейства за възстановяването (на Сирия – бел. Ред.) - се казва Директивата. В документа също е посочено, че ООН няма да участва в проектите по възстановяване на сирийската икономика, става дума само за хуманитарна помощ заради спасяването на живота и осигуряването на основните потребности на хората. „Мероприятията по развитието и възстановяването, които излизат извън тези граници, трябва да бъдат отразени в други механизми“ - се отбелязва в текста. При това приоритети за оказване на помощта трябва да остават потребностите на хората, а не на правителството. Автор на документа, по данни на вестника е бил бившият заместник на генералния секретар на ООН по политическите въпроси Джефри Фертман. Той е напуснал длъжността през пролетта на текущата година. За съществуването на секретната директива, забраняваща на подразделенията на ООН да вземат участие във възстановяването на сирийската икономика съобщи през август ръководителят на МВнР на Русия Сергей Лавров.  Той подчерта, че опитите на отделни страни да манипулират секретареиата на ООН са недопустими, а също призова западните партньори да се откажат от намерението да използват международните организации „на тъмно“.", "date": "2018.09.05", "title": "СМИ публикуваха текста на секретната директива на ООН за Сирия"}
{"url": "http://www.classa.bg/%D1%81%D0%B2%D1%8F%D1%82/item/386780-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%BD%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8", "text": "Президентът на Русия Владимир Путин веднъж получил от ръководителя на една държава предложение „да се договорят“, без да се отчитат интересите на другите заинтересовани страни направо в присъствието на ръководителите на тези държави. За това той разказа на срещата с учащите се в образователния център „Сириус“ в Сочи. Името на политика, от когото е постъпило такова предложение Путин не назова. Кога е станал този разговор, президентът също не уточни, отбелязвайки само, че  това „не е било вчера“ . По думите на Путин,  диалогът се е състоял след многочасов спор „с редица колеги по един от много важните регионални проблеми“. „И изведнъж, направо в присъствието на другите колеги той ми казва: „Защо спорим – хайде да се договорим с теб, а на тях ще им се наложи да се съгласят“ - разказа президентът. Путин, по неговите думи, отказал такова обсъждане, учудвайки се, че предложението е прозвучало в присъствието на другите президенти. „Поне да ми го беше казал на ухото“ - отбеляза Путин. Президентът разказа тази история, отговаряйки на въпроса за особеностите на преговарящите от различните страни, зададен от възпитаника на „Сириус“. „Срещат се най-необичайни ситуации“ - резюмира президентът. Според него такива случаи възникват, въпреки изработените през годините стандарти на преговорите. Образователният център „Сириус“ беше открит през септември 2015 г. в гр. Сочи от фонда „Талант и успех“ на базата на олимпийската инфраструктура по инициатива на президента. Центърът провежда своята дейност с подкрепата на Министерството на науката и висшето образование, Министерството на спорта и Министерството на културата.", "date": "2018.09.05", "title": "Путин разказа за неприлично предложение по време на преговори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386772-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D0%B3%D0%B5%D1%80%D0%B1-%D0%B8%D0%BC%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D1%88%D0%B0%D0%BD%D1%81-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D1%81%D0%B2%D0%BE%D1%8F%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Смяна на министрите – какво от това? Промяна на формулата – какво от това? Предсрочни избори – и какво от това? По-важният въпрос за нас от ДПС е какво да се прави след това, подчерта той ГЕРБ има последния шанс да поеме политическата отговорност за провала на своята политика и да предложи адекватни решения. Това каза от трибуната на Народното събрание председателят на ПГ на ДПС Мустафа Карадайъ, който прочете декларация от името на парламентарната група за посланията и приоритетите през новия политически сезон, предаде репортер на Агенция „Фокус“. „Смяна на министрите – какво от това? Промяна на формулата – какво от това? Предсрочни избори – и какво от това? По-важният въпрос за нас от ДПС е какво да се прави след това. Как и по какъв начин да се възстановим демократичните механизми на управление и как да се изгради отново авторитетът на държавността. Как да се възстанови нормалността? Как да започнем отново диалога с гражданите? Това са проблемите – за реанимиране на държавността, което е основна тема на настоящия парламентарен сезон“, каза още Карадайъ. Той посочи, че общата цел е да се спаси държавността. „Целта е да работим твърдо за правата и свободите на гражданите. Нужна е ясна програма за нов тип управление. Ред е на експертите и на обединителните идеи. Предупрежденията ми от първия ден са върху основния политически субект и тяхната отговорност за управлението на страната и грижа за гражданите. При тази остра криза на държавността от ДПС заявяваме, че е важно възстановяването на дискурса във всичките му видове, утвърждаване на експертността във взимането на политически решения, диалогът между партиите. ГЕРБ има последния шанс да поеме политическата отговорност за провала на своята политика и да предложи адекватни решения -днес, защото утре ще е късно. Формулата на властта е грешна и ако не се промени, нищо няма да се промени“, каза още Карадайъ.   \r\n  ", "date": "2018.09.05", "title": "Карадайъ: ГЕРБ има последния шанс да поеме политическата отговорност за провала на своята политика!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386773-%D0%BA%D0%B0%D0%B7%D1%83%D1%81%D1%8A%D1%82-%D1%81-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D1%81%D1%8A%D0%B1%D1%80%D0%B0-%D0%B1%D0%B8%D0%B2%D1%88%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B2-%D0%B4%D0%B2%D0%BE%D1%80%D0%B5%D1%86%D0%B0-%D0%B2%D1%80%D0%B0%D0%BD%D0%B0", "text": "Казусът най-вероятно ще стигне до съда в Страсбург, ако и последната съдебна инстанция се произнесе в полза на държавата. Излиза от решението на съда, че единствено една малка къща в Баня е тяхна, защото  само тя не им е взета, коментира Владимир Каролев. По-рано в предаването \"Здравей, България\" той заяви, че   ще търси правата си в съда в Страсбург, а въпросът с \"царските имоти\" трябвало да се реши отдавна със закон.  вече заяви, че е огорчен и решението на практика го праща във второ изгнание. Бившият премиер обяви още, че се уповава на помощ от чужбина.", "date": "2018.09.05", "title": "Казусът с царските имоти събра бивши министри в двореца \"Врана\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386774-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8-%E2%80%93%D0%BF%D1%8A%D1%82%D0%B8%D1%89%D0%B0-%D1%83%D0%B1%D0%B8%D0%B9%D1%86%D0%B8-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0", "text": "  Но този тих есенен дъждец тази година поизбърза и падна в разгара на лятото, точно когато родните ни депутати блажено се припичаха под жаркото августовско слънце. Паднаха и главите на трима министри – просто ей така.., за курбан. Така и не стана ясно какви са точните мотиви за това показно жертвоприношение. А преди това дъждецът отми постния асфалтец, положен от Трейс доста икономично, като за Бог да прости, за скромните 23 млн. Бог да прости и 17-те жертви на зверската катастрофа край Своге и да поживи оцелелите 26, които берат душа в няколко софийски държавни, т.е. оставени на доизживяване, които също берат душа, болници. Въпросът е: къде са парите, в чии джобове потънаха милиардите, превърнали се в луксозни имоти по цял свят, в яхти, самолети и бентлита? Публична тайна е, че до 80% от публичните средства, т.е. от нашите пари, отделени от залъка на всеки българин за пътна инфраструктура, се крадат.Затова и асфалтецът е оглозган, постен и хлъзгав. Затова карането в дясната лента по българските „автомагистрали“ е незабравимо изживяване и за водачи, и за пътници в МПС, сравнимо единствено с морска разходка с джет при 1,5 – 2 бала вълнение. Разликата е,че след подобно „изживяване“ е наложително да посетите личния си стоматолог...Затова при всяко пътуване от София до Бургас човек може да види поне по 2-3 коли и ТИР-ове обърнати на таван – апропо, ако прекосите Европа нашир и надлъж няма да видите нито едно подобно ПТП. И констатациите са винаги едни и същи – несъобразена с пътните условия скорост (Защо тогава по автомагистралите в Германия няма ограничение на скоростта?). С други думи, вина винаги носят шофьорите. КАТ-аджиите добре са си научили урока… Дали пък наистина причината не е в “лошия човешки мат‘риал”, както каза премиерът? А статистиката е ужасяваща – през последните 30 години, в които се наляха десетки милиарди за пътища и магистрали, десетки хиляди изгубиха живота си именно по тези “ремонтирани“ или новопостроени пътища. Дадохме повече жертви отколкото във войни, въстания и революции в новата ни българска история, след Освобождението. Остават два въпроса: предният, къде са парите и вторият – кога ще бъде назначен независим международен одит, който да провери качеството на изградените пътища и магистрали?", "date": "2018.09.05", "title": "Българските автомагистрали –пътища убийци. Кражбата на века!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386775-%D0%B2%D1%80%D0%B5%D0%BC%D0%B5-%D0%B5-%D0%B7%D0%B0-%D0%BB%D1%8F%D0%B2-%D0%BF%D0%BE%D0%BF%D1%83%D0%BB%D0%B8%D0%B7%D1%8A%D0%BC", "text": "Не, популизмът изобщо не е лошо нещо. Той е такъв само за хора, чието съзнание е промито от мулти-култи клишетата. Латинската дума populus означава народ. Съответно политики, които са насочени към подобряване живота на народа, т.е. популистките политики, не могат да бъдат лоши. Истинският проблем на мултикултуралистите и либералите е, че те ненавиждат народа. Те възприемат себе си като елит и се гнусят от всичко, което \"не е елит\". В някакъв смисъл тези хора наистина са елит. Но съвсем не защото са по-умни, по-талантливи, по-знаещи или по-можещи от останалите. Голямото им преимущество е в достъпа до медиите, които в голямата си част също са разположени в либералната матрица. Така се стига до парадокса едно нахално-нарцистично либерално малцинство да поучава огромната част от населението по целия свят как да живее и какво да мисли. Дълго време тази модел работеше безотказно. Моделът на либералния диктат изглеждаше безалтернативен. Днес обаче ситуацията е коренно променена. Днес има съпротива. Популистка съпротива. Разбира се, популизмът не е единно явление. В последно време силна популярст придобиха десните популистки движения. Те са критично настроени към статуквото, но основният им недостатък е, че концентрират основната част от обвинителната си енергия основно срещу чужденците и мигрантите. Това носи дивиденти в краткосрочен план /по-високи изборни резултати, дори участие във властта/, но като цяло е безперспективно. Каквито и проблеми да създават мигрантите, не те са коренът на злото, не те са виновни за трудностите, пред които се изправят обикновените хора. Затова и гневът трябва да бъде насочен не към хората с различна религия или различен цвят на кожата. Гневът трябва да се стовари върху местните елити - политически, икономически, медийни. Истинският сблъсък не е между местни хора и чужденците. Истинският сблъсък е между привилегированите от всички страни и губещите от статуквото във всички страни. Левият популизъм трябва да прави точно това - да посочва истинските, а не фалшивите противоречия и да сочи пътища за тяхното разрешаване. По принцип с това трябва да се занимават всички леви партии. Само че традиционната левица, класическите социалисти и социалдемократи, с моного малки изключение, отдавна изневериха на хората на труда. Традиционната левица е тотално либерализирана и, вследствие на това, маргинализирана. Някога могъщи социалистически и соцалдемократически партии, управлявали страните си в продължение на десетилетия, днес срещат трудности дори с влизането си в парламента. Причината за провала им е проста - те изоставиха хората на труда и прегърнаха сексуалните и всякакви други малцинства. Традиционните леви станаха част от либералния мейнстрийм и така загубиха мнозинството. Задачата на левия популизъм е да върне доверието на това мнозинство, което класическата левица пропиля. Как може да стане това? С обръщане към истинските, а не към някакви измислени, проблеми на повечето хора. Ето ви пример за измислен и, загубил всякаква актуалност, проблем. Преди 70-80 години хомосексуалистите са били дискриминирани, включително и законодателно. Затова и тогава борбата за техните права е била нещо напълно естествено и даже необходимо. Отдавна обаче тази дискриминация не съществува. Тъкмо обратното. В много сфери на модерния свят днес важи принципът \"Хомосексуалист - това звучи гордо\". Затова когато някой се изживява като страстен боец за правата на \"ЛГБТ хората\", той е изцяло извън времето и пространството. Истинските проблеми на хората са много по-различни от това, което ни представят мулти-култи либералите. Те са свързани с работата, достойното заплащане, достъпа до качествена медицинска помощ и качествено образование, сигурносттта. Глобалните неравенства, луксът, в който тънат малцина, и мизерията, обхващаща все повече хора, унищожаването на природата в името на пазарните принципи също са сред най-болните въпроси на нашето съвремие. Сигурно за представителите на горната средна класа, която е люпилня на всякакви либерали, и десни, и леви, много от тези проблеми не звучат достатъчно \"елитарно\". За либералите да говориш за повишаване на заплатите не е нито \"cool\", нито \"trendy\". За истинските леви хора обаче това е един от най-важните разговори. Някои наричат това популизъм. Нека. Точно от този популизъм имаме нужда.", "date": "2018.09.05", "title": "Време е за ляв популизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386771-%D0%B1%D0%BE%D0%B3%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F-%D0%BF%D0%BE%D0%BC%D0%BE%D1%89-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B7%D0%B0-%D0%B8%D1%80%D0%B0%D0%BA-%D0%B2-%D1%80%D0%B0%D0%B7%D0%BC%D0%B5%D1%80-%D0%BD%D0%B0-391-166-%D0%BB%D0%B5%D0%B2%D0%B0", "text": "България предоставя помощ за развитие за Ирак в размер на 391 166 лева България отпуска 391 166 лева по линия на Програмата за развитие на Организацията на обединените нации (ПРООН) за преодоляване на хуманитарната криза в Ирак, реши Министерският съвет. Финансовият принос е част от изпълнението на Плана за хуманитарен отговор за 2018 г. за Ирак, който трябва да помогне на 3.4 млн. изложени на риск и уязвими граждани вътре в територията на Ирак, в т.ч. 1.25 млн. вътрешно разселени лица. В последните години усилията на България и международната общност за справяне с кризата в Ирак дадоха своите положителни резултати. Повече от 3.8 млн. разселени лица след началото на кризата през 2014 г. вече са се завърнали по домовете си и все по-малка част от територията на страната остава в ръцете на терористите. Така с общи усилия постепенно се върви към осигуряване на стабилност в Ирак и Близкоизточния регион, каквато би била от полза за цял свят.", "date": "2018.09.05", "title": "Богата България предоставя помощ за развитие за Ирак в размер на 391 166 лева"}
{"url": "http://www.classa.bg/%D1%81%D0%B2%D1%8F%D1%82/item/386762-%D1%82%D0%B5-%D1%81%D1%82%D1%80%D0%BE%D1%8F%D1%82-%D1%81%D1%82%D0%B0%D0%B4%D0%B8%D0%BE%D0%BD%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D1%80-%D0%B8-%D0%BC%D1%80%D0%B0%D1%82-%D0%BA%D0%B0%D1%82%D0%BE-%D0%BC%D1%83%D1%85%D0%B8", "text": "Стотици загиват по строителните обекти за предстоящото Световно първенство по футбол в Катар. Непоносимата жега и лошите битови условия редовно взимат жертви.  Гастарбайтери казват, че животът им там е истински ад.             През 2019 година стадионът трябва да е готов. Престижният „Education City Stadium\" в Катар ще предлага места за 40.000 зрители. В разгара на лятото температурите в Катар често стигат и до 50 градуса, а работата на открито в подобна жега е твърде опасна за здравето. Затова арабската държава забрани извършването на строителни дейности от средата на юни до края на август в часовете между 11.30 и 15.00. Но спазва ли се това? Проверка на Дойче Веле, направена на 29 юли, установи, че и в обедната жега на един от обектите за Световното първенство по футбол продължават да се трудят около дузина строителни работници. Това представлява ясно нарушение на разпоредбите. Стотици работници загинаха по строителните обекти за предстоящото Световно първенство по футбол в Катар. Само през 2012 год. техният брой надмина 500 души. В 300 от въпросните случаи причините за смъртта така и не бяха изяснени. Властите в Катар твърдят, че повечето смъртни случаи нямат нищо общо с условията на труд - ставало дума предимно за инфаркти или за внезапно спиране на дихателната дейност. Правозащитни организации обаче смятат, че властите се опитват да прикрият истината и обвиняват Катар, че не предоставя резултатите от направените аутопсии, за да не се види истинската причина за смъртните случаи. Скандални нарушения   Никълас Макгиън е експерт трудово право. По поръчка на „Хюмън Райтс Уоч\" той е разследвал смъртта на работници в Катар. Разследванията на ДВ, според него, показват, че „строителните фирми не спазват дори най-основните разпоредби\". Експерти като Макгиън се питат дали Катар изобщо има намерение да подобри ситуацията. „Строителството си продължава пред очите на обществеността. Човек трудно може да повярва, че никой нищо не е забелязал\", казва той. ДВ показа на отговорната комисия видеоклип, в който се вижда, че строителните работи продължават и между 11.30 и 15.00 часа. От Комисията, отговаряща за строителството на обектите от Световното първенство по футбол в Катар, отговориха, че ще проверят случая и ще наложат наказания, ако бъдат установени нарушения на официалните директиви. Министерството на труда и социалната политика на Катар обръща внимание на това, че вече са били предприети мерки, подобряващи условията на труда на чуждите работници, включително и наличието на повече от 400 инспектори, които контролирали ситуацията по строителните обекти. На ДВ обаче не бе разрешено да си състави картина на място. Молбата на медията била подадена прекалено късно, заявиха официалните органи. Козметични корекции   Гастарбайтерите живеят в общежития като „Барава кампус\", на около 45 минути път с автобус, насред пустинята. Те са напълно откъснати от местните хора. На територията на селището има джамия, по няколко ресторанта с южноазиатска кухня и магазини, в които се предлагат например СИМ-карти за смартфони. Властите междувременно предоставят на работниците климатизирани автобуси, които ги докарват до строителните площадки. Въведена е и система за електронно изплащане на заплатите. Гастарбайтерите приветстват тези подобрения. Заплатите се привеждали редовно и навреме, но възнагражденията са мизерни: по 750 риала на месец – т.е. около 175 евро.   По стадионите на бъдещото Световно първенство по футбол условията за труд са лоши   Мохамед Акрам и Вазим Хан (имената са променени от редакцията) са от Индия и работят като електротехници при строителството на една гара за скоростните влакове. Мохамед Акрам казва, че не е усетил нищо от обявените преди две години реформи. От десет години той работи в най-богатата страна на света, но споделя, че нищо не се е променило. Единствената разлика била, че междувременно е настанен в общежитие, докато преди спял в каравана: \"Живеем по седем души в една стая. И храната е лоша.\" На въпроса къде е паспортът му, Акрам видимо започва да се притеснява и след известно колебание казва, че работодателят им е прибрал паспортите веднага след пристигането им. „За първи път чувам, че имам право да задържа паспорта в себе си\", казва той още. Тотален контрол   Катар беше поел задължението да предприеме мерки срещу т.нар. система \"Кафала\", с която контролира чуждестранните работници. Критиците ѝ твърдят, че с нейна помощ Катар ограничава свободата на придвижване на гастарбайтерите. Трудовата реформа, обявена преди две години, всъщност целеше именно това - работниците да имат право да задържат паспортите си. Повечето гастарбайтери в лагера „Барава кампус\" обаче споделят, че личните им документи все още не са им върнати. Вазим Хан вече се колебае дали да не си стегне куфарите и да се върне в Индия. Дошъл е в Катар преди шест месеца и казва, че животът в лагера е непоносим. \"Кучетата в моето село живеят по-добре. По цял ден се трудим в пот и смрад, от жегата постоянно ми се вие свят. Работя приклещен в едно тясно пространство между тавана и облицовката му, а вечерно време трябва да деля стаята с още шестима души. Парите, които ни плащат, не стигат за нищо - нито да живееш, нито да умреш\", казва той. Въпреки всички обещания по строителните обекти за Световното първенство по футбол в Катар продължават да загиват хора. Само няколко дни след журналистическото разследване на ДВ на стадиона „Al-Wakrah\" в Катар загина 23-годишен работник от Непал, който паднал отвисоко при изграждането на строително скеле.", "date": "2018.09.05", "title": "Те строят стадионите в Катар. И мрат като мухи."}
{"url": "http://www.classa.bg/%D1%81%D0%B2%D1%8F%D1%82/item/386763-%D0%B5%D0%B2%D1%80%D0%BE%D0%BF%D0%B0-%D0%B8%D0%BB%D0%B8-%D0%BA%D0%B8%D1%82%D0%B0%D0%B9-%D0%BA%D0%BE%D0%B9-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B0%D1%84%D1%80%D0%B8%D0%BA%D0%B0", "text": "Берлин окуражава германския бизнес да инвестира в Африка. Пекин също. И то доста по-успешно. Но африканците скоро ще разберат, че Китай не е техен благодетел. Европа не бива да унива.  Битката за Африка не е загубена.         Тази надпревара не е от вчера. Но сега тя става видима за всички. Германската канцлерка Ангела Меркел беше на посещение в Африка, където окуражи придружаващите я представители на бизнеса да инвестират в Африка. И много от тях са готови да го направят. Но инвестициите крият и рискове, а Берлин не би имал желание, а и възможност да се притече на помощ на всеки един, чиито сметки някой ден не излязат.     Китай действа по друг начин: Пекин организира среща на върха, на която дойдоха повече от 50 държавни и правителствени ръководители от Африка. И Китай окуражава своите компании да инвестират в Африка. Но китайската държава гарантира тези инвестиции и при нужда оказва съответната подкрепа. Африканците от своя страна приемат с благодарност даровете на фалшивите влъхви от Далечния Изток. Предстои им обаче да разберат, че Китай не е техен благодетел. Някои от съседите на Китай вече имаха възможност да се убедят в това. В този смисъл Германия и Европа не бива да униват. Те все още не са загубили това състезание.    ", "date": "2018.09.05", "title": "Европа или Китай: кой ще спечели битката за Африка?"}
{"url": "http://www.classa.bg/%D1%81%D0%B2%D1%8F%D1%82/item/386764-%D0%B5%D1%81-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%B5-%D0%B3%D0%B5%D0%BD%D0%B8%D0%B0%D0%BB%D0%BD%D0%B0-%D0%B8%D0%B4%D0%B5%D1%8F-%D1%81%D0%B0%D0%BC%D0%BE-%D0%B4%D0%B0-%D0%BD%D0%B5-%D0%B1%D0%B5%D1%88%D0%B5-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "Хората в Европа не са обхванати от някакво колективно националистическо опиянение. Успехите на популистите са резултат от една миграционна политика, чиито социални последици са драматични,  а никой не се захваща с тях.             Френският президент тръгва към европейските избори като спасител на европейското единство – чест и почитания! Защото наистина някой трябва да се ангажира с едно творение, което не се намира в добро състояние, което поражда омраза и подигравки, включително и сред някои държави-членки, нямащи иначе нищо против финансовите помощи на ЕС. ЕС, който е една от най-добрите идеи, хрумвали някога на европейците, всъщност изобщо не функционира чак толкова зле. Само да не беше проблемът с миграцията... В Скандинавия Макрон лично се убеди защо десните популисти участват във финландското правителство и защо крепят малцинствения кабинет в Дания. Тези популисти ще получат добри резултати и на предстоящите парламентарни избори в Швеция. Срещу това няма да помогнат никакви призиви към шведските избиратели да не гласуват за партията на „Шведските демократи\". Разбира се, че това са националисти! Но техните успехи не са израз на някакво колективно националистическо опиянение, те са резултат от една миграционна политика, която бе в съзвучие с автопортрета на ЕС като „морална суперсила\". Но социалните последици от тази политика са драматични, а за тяхното преодоляване все още не се прави почти нищо.", "date": "2018.09.05", "title": "ЕС всъщност е гениална идея. Само да не беше миграцията."}
{"url": "http://www.classa.bg/%D1%81%D0%B2%D1%8F%D1%82/item/386765-%D0%BF%D1%83%D1%82%D0%B8%D0%BD-%D0%BF%D1%80%D0%B0%D1%82%D0%B8%D0%BB-%D1%83%D0%B1%D0%B8%D0%B9%D1%86%D0%B8-%D0%B4%D0%B0-%D0%BE%D1%82%D0%BA%D1%80%D0%B8%D1%8F%D1%82-%D0%BA%D0%B8%D0%BB%D1%8A%D1%80%D0%B8%D1%82%D0%B5-%D0%BD%D0%B0-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE", "text": "Руският президент Владимир Путин е изпратил група експерти по сигурността и командоси да издирят и накажат убийците на лидера на Донецката народна република Александър Захарченко. Това съобщават руски медии, като се позовават на източник от силовите структури на ДНР. “Вчера през нощта (на 1 срещу 2 септември) пристигна група от Русия. Сериозни момчета. Руският президент им е заповядал да открият и накажат (замесените в убийството на Захарченко)”, цитира източника агенция “Росбалт”. Според специалистите, за залагането на взрива, който отне живота на донецкия лидер, на един експерт би му трябвал не по-малко от половин час. Веднага след убийството на Александър Захарченко от Кремъл обявиха, че то неминуемо ще доведе до редица последствия за тези, които са го извършили.  ", "date": "2018.09.05", "title": "Путин пратил убийци да открият килърите на Захарченко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386766-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B7%D0%B0%D1%85%D0%B0%D1%80%D0%B8%D1%8F-%D0%B8-%D0%BF%D1%80%D0%B0%D0%B2%D0%B5%D0%B4%D0%BD%D0%B0-%D0%B5%D0%BB%D0%B8%D1%81%D0%B0%D0%B2%D0%B5%D1%82%D0%B0,-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D0%B2-%D0%B8%D0%BE%D0%B0%D0%BD-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB", "text": "    В дните на цар Ирод, който управлявал Юдея от 30 г. преди Рождество Христово до 3 години след Рождество Христово, живял в град Хеврон един свещеник, на име Захарий, със жена си Елисавета, която била братовчедка на света Ана, майката на св. Богородица. Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели и да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древност дарил с рожба престарялата Сарра.     Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговият ред, той се отправил за   (различните длъжности в храма се разпределяли между свещеници от всяка смяна по жребие). Този път на Захарий се паднало да влезе в храма Господен, за да покади. Народът се молел отвън през време на каденето. Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал: – Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името  ; и ще имаш радост и веселие, и мнозина ще се зарадват за раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния Господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен! (Лука 1:5-17). Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела: – По какво ще узная това? Аз съм стар, па и жена ми е в напреднала възраст. Ангелът му заявил: – Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си! Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение. След като се изминали дните на службата, Захарий се върнал у дома си (Лука 1:18-23). Скоро Елисавета заченала. Благочестивите съпрузи топло благодарили на Бога, че проявил към тях тази велика милост. Като прославяла Бога, Елисавета си казала: – Тъй ми стори Господ в дните, в които ме погледна милостно, за да снеме от мене укора между човеците (Лука 1:24-25). На шестия месец след това събитие същият архистратиг Гавриил бил изпратен от Бога в галилейския град Назарет да възвести на пречистата Дева Мария, че ще бъде майка на Спасителя Господа Иисуса Христа. Светата Дева запитала: – Как ще бъде това, когато аз мъж не познавам? Небесният пратеник й отговорил: – Дух Свети ще слезе върху тебе, и силата на Всевишния ще. те осени; затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума! Смирено и благоговейно светата Дева казала: – Ето рабинята Господня; нека ми бъде по думата ти. Тогава ангелът си отишъл от нея (Лука 1:26-38). Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети н извикала възторжено, с висок глас: – Благословена си ти между жените, и благословен е плодът на твоята утроба! И откъде ми е това – да дойде при мене майката на моя Господ? Защото, щом гласът на твоя поздрав достигна до ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното й от Господа. Света Дева Мария разбрала от думите на Елисавета, че Бог й е открил истината: тя, смирената Девица, е избрана да стане майка на Спасителя на човечеството; и Той, Спасителят, ще дойде скоро на земята! Тя е:е могла повече да скрива високото щастие, което архистратиг Гавриил и възвестил. Затова изрекла величествената песен: – Душата ми величае Господа, и духът ми се зарадва в Бога, Спасителя мой, задето Той милостно погледна унизеността на рабинята Си; защото, ето, отсега ще ме облажават всички родове; задето Силният ми стори велико нещо, и свето е името Му; и Неговата милост е от род в род за ония, които се боят от Него!. Света Дева Мария останала при Елисавета около три месеца. И след това се върнала у дома си (Лука 1:39-56). Когато настъпило времето, Елисавета родила обещания син. Съседите и роднините й се зарадвали с нея. На осмия ден трябвало да дадат име на младенеца. Всички смятали, че той трябва да носи името на баща си. Но Елисавета казала: – Не, а да се нарече Йоан. Отгде е знаела Елисавета, че детето трябва да се казва Йоан? – Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица Я посетила. Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: \"Иоан му е името\". В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал: – Благословен е Господ, Бог Израилев, задето посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа Му да познае спасението чрез прощаване на греховете им, поради великото милосърдие на нашия Бог, с което ни посети Изток свише, за да просвети ония, които са в тъмнина и сянка смъртна, и да насочи нозете ни в пътя на мира. Вестта за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си: – Какво ли ще бъде този младенец? А младенецът растял и крепнел духом... В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на  , той се страхувал, да не би Тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус. Детето на Елисавета Йоан било също застрашено с убийство. Затова разтревожената майка се криела с него в някаква пустинна планинска пещера. Скоро престарелите родители починали. Закрилян от Бога, Йоан. техният син, израсъл в пустинята и останал там до деня, когато се явил на Израиля (Лука 1:57-80).", "date": "2018.09.05", "title": "Св. пророк Захария и праведна Елисавета, родители на св. Иоан Кръстител"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386767-5-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1698 г. Петър I въвежда данък върху носенето на брада в Русия.    През 1871 г. за вселенски патриарх е избран Антим VI.    През 1881 г. в София се провежда първото заседание на Българското книжовно дружество (днес БАН).    През 1939 г. Втората световна война: САЩ обявяват неутралитет след започване на войната.    През 1943 г. цар Борис III е погребан в Рилски манастир.    През 1944 г. по време на Втората световна война правителството на България скъсва дипломатическите отношения с Нацистка Германия. Същият ден СССР обявява война на царство България, под претекст, че правителството продължава да подкрепя Германия.    През 1955 г. е открит Оловно-цинковият завод в Кърджали.    През 1972 г. Мюнхенското клане - по време на XX летни олимпийски игри в Мюнхен, Западна Германия, терористи на палестинската паравоенна организация „Черния септември\" взимат в плен и убиват единадесет спортисти от Израел.    През 1974 г. е открит Химическия комбинат за минерални торове в Девня.    През 1977 г. САЩ изстрелват космическата сонда „Вояджър 1\" - в момента най-отдалечения и най-продължително време летящ космически апарат.    През 2009 г. в Охридското езеро се удавят 15 български граждани. Причината е авария на кормилната уредба на корабчето \"Илинден\" построено 1920 г., на което са се возили българските туристи.  ", "date": "2018.09.05", "title": "5 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386768-%D0%BD%D0%B0%D0%BA%D1%8A%D0%B4%D0%B5-%D1%81-%D1%82%D0%B8%D1%8F-%D0%B7%D0%B0%D0%BF%D0%BB%D0%B0%D1%82%D0%B8-%D0%BF%D0%BE-700-800-%D0%BB%D0%B2-%D0%B8-%D0%BA%D0%B0%D0%BA%D0%B2%D0%B0-%D0%B5-%D1%82%D0%B0%D1%8F-%D0%B8%D0%B7%D0%BC%D0%B0%D0%BC%D0%B0-%D1%81%D1%8A%D1%81-%D1%81%D1%80%D0%B5%D0%B4%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BD%D0%B0%D0%B4-1000-%D0%BB%D0%B2", "text": "Германският инвеститор г-н Ролман пред „Дойче веле” обяснява, че давал високи заплати във фабриката си за дрехи в Гоце Делчев – 900 лв. (това всъщност е най-високата, има и по 570 лв.) Не можело по-висока, Турция била голям конкурент. Японският инвеститор „Ядзаки”, производител на авточасти, в заводите си край Димитроврад и Ямбол дава 600 лв. заплата и още 280 лв. бонуси. Както и да го смяташ, това са заплати по 300-400 евро. С такава заплата в България се преживява. Но на практика това е бедност. Жилището, токът, колата, бензинът, дограмата или почивката в Гърция или в бетонираното Черноморие струва над възможностите на европейския гражданин от България. Той   потъва в кредити, за да си позволи елементарни неща   Малцина се хващат на работа с такава заплата тук, защото предпочитат да си вдигнат шапката на сезонна работа в Испания, Гърция, Англия и за няколко месеца там изкарват годишната си заплата при тукашните чужди инвеститори. Ами българските работодатели? Можеш да ги чуеш из страната да се оплакват, че давали по 600 лв. заплата (много, според тях) и нямало желаещи да работят. За такава заплата няма да намерят вече. И работодателските организации непрекъснато се оплакват, че правителствата вдигали минималната работна заплата. Ако трябваше да ги слушат, минималната още щеше да е 300 лева. Вижда ли се оптимизъм за развитие в България? Как ще стане? Кога и как чуждите или наши работодатели ще дадат заплати, с които да задържат хората тук, да има някакво производство? Беднотията ни се дължи и на това, че приемаме за нормално ненормални неща. Работодателите, които плащат ниски заплати, веднага си намират защитници, които ще обясняват, че такава е конюнктурата у нас, производителността, толкова е нормално за нискоквалифициран труд на българския пазар, ще те обвинят, че си „комунист” и т. н. Да, ама… Българинът не го интересуват сметките на работодателя. Той пита – „Каква заплата? 700 лв. ли? Мерси.” И отива да работи в чужбина. За 2-3 месеца в Гърция ще изкара и ще се прибере с 2000 евро. За 2-3 месеца в Англия ще изкара и ще се прибере с 2000 паунда. Колкото тук модерните работодатели ще му платят за 6-7 месеца. Повечето остават в чужбина за постоянно и дори трайно емигрират, продават си тук жилищата. Истината е, че работодателите у нас плащат колкото е възможно най-ниски заплати. Дори онези, които могат да дадат по-високи заплати,   плащат минимума. Това е пазар   Работната сила има цена, както бензина. Като можеш да я купиш за 700 лв. месечно, толкова плащаш. Като не можеш – повишаваш. Или местиш шивашката си фабрика в Бангладеш. Там не се знае дали производителността е по-висока, но заплащането със сигурност е по-ниско. Или продължаваш да се опитваш да плащаш в България като в Бангладеш. Докато се сетят модерните работодатели у нас да повишат заплащането, България се опразни. Сега вече и работници не могат да намерят. Други ще почнат да ти обясняват, че трябвало профсъюзите и левите да им издействат по-големи заплати. Модерно е да си десен, а модерният десен винаги намира историческа и актуална вина у левите („комунистите“). Работниците сами са си виновни, че не се организират и т. н. Впрочем синдикатите бяха силни като имаше големи държавни комбинати с по 10-15 хил. работници – Кремиковци, Нефтохим Бургас, заводите в Девня… Тогава беше силен синдикалистът Тренчев, който разграждаше комунизма. Работниците от Кремиковци многократно затваряха центъра на София с шествия и митинги. Да, ама… дойде капитализмът и тия синдикати се изпариха. Няма вече Кремиковци, в нефтохима в Бургас синдикатите са послушни помощници на собствениците от „Лукойл”, за Девня нищо не се чува. Само шивачки работнички и камериерки пищят от време на време за мизерни заплати и нищо не могат да постигнат. Синдикатите дълго се мъчиха да сключат със същия този Ролман колективен трудов договор и не успяват. Но на този фон валят оптимистични новини. Средна заплата за страната към първо тримесечие на т. г. е 1077 лв., според националната статистика. Добре е, нали? 550 евро, направо се мерим с Европа… Борисов обещава средна заплата 1500 лв. до края на мандата… Само трябва да се поясни   каква лъжа е това „средна заплата”   Най-ясен е примерът с депутатите. 240 депутати с близо 3600 лв. основна заплата, плюс 1000 българи с 510 лв. минимална заплата, общо имат средна заплата 1100 лева. На практика, пак според данни на НСИ към 70% от заетите българи имат заплати под средното за страната, тоест под 1077 лв. Реално масовата заплата в България е 700-800 лв. – работници, продавачки, учители, медицински сестри и т. н. Само 3% от българите имат над 1500 лв. заплата според статистиката – това са предимно работещи в банки и застраховане, в енергетика, програмисти. Например средна (!) заплата в хотелиерство и ресторантьорство е 655 лв. – данни на НСИ за първо тримесечие. Щом това е средна, значи по трудов договор 90% от заплатите са минимални 510 лв. Плаща се и на ръка. Но е всеизвестно, че няма хора в този бранш, защото малко плащат. Търсят хора и от чужбина. Експлоатират камериерки като слугини – онези, които ги бият и ги ритат клиенти и работодатели. Чудно място е България. Но ако кажеш, че не може да са такива ниски заплатите, веднага започват обяснения. Всеки има някакво стройна теория, а страната продължава да се опразва.    ", "date": "2018.09.05", "title": "Накъде с тия заплати по 700-800 лв.? И каква е тая измама със средна заплата над 1000 лв.?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386769-%D1%88%D0%B0%D0%BC%D0%BF%D0%BE%D0%B0%D0%BD-%D1%81-%D0%B0%D1%80%D0%BE%D0%BC%D0%B0%D1%82-%D0%BD%D0%B0-%D0%B4%D1%8E%D0%BD%D0%B5%D1%80", "text": "Всяка година - ама всяка, в дните преди 6 септември една общественозначима новина задължително преминава през националните телевизии -  паметникът на Съединението в Пловдив е измит! Каменно-черната грива на Майка Родина лъсва под струята на пароструйките на служители на \"Чистота\" и се отървава от обичайната си премяна от гълъбови дарове. Но защо всяка година това е новина?! Само едно-единствено нещо се променя в съдържанието на тези репортажи - ароматът на използвания от миячите шампоан. Тази година е жасмин, миналата беше люляк, по-миналата лимон и пролетни цветя. Всичко друго остава почти непроменено и за един репортер/редактор не е проблем, а даже невероятно улеснение, да изрови текста по темата, публикуван преди 365 дни, да смени аромата на шампоана и да го препубликува. Чиста работа. Изкъпана направо. Догодина общината може да помогне на медиите като направи нещата малко по-интересни и пусне, например, sms-гласуване за това какъв да е ароматът за банята на паметника.  Представете си го – успяваш да намериш място за паркиране в Капана (неслучайно се казва така), пускаш си sms-a за Синя зона и веднага си призован с втори sms да избереш – нар или черен шоколад с портокалови кори. Темата \"как да мирише паметникът на Съединението\" изобщо не е несериозна. На 6 септември вечерта под него се събира почти целият политически елит – като се започне от президента, мине се през членове на правителството, депутати, омбудсман и, разбира се, представители на местната власт. Няма да им мирише на неизмит камък, я! С оглед благото на политиците веднага могат да се предложат няколко варианта за по-екзотични (и пловдивски) аромати на шампоана за следващата година: Дюнер  - Това в никакъв случай не е подигравка с прекрасния Пловдив. Безспорен факт е, че дюнерите под тепетата са на едно съвсем различно ниво що се отнася и до вкус, и до мащаби (големият дюнер там отговаря на името си). Паметникът на Съединението да мирише на дюнер ще е мултикултурно постижение за Европейската столица на културата. Ще превърне измиването в новина от световен мащаб, а не само в пълнеж за емисиите у нас. Проблемът ще е, когато на 6 септември политическият елит се събере под паметника, а стомасите им закъркорят. Закъркори ли депутатски стомах, тежко и горко на държавната баница... Липа  – Ароматът на лятото, лятото е сезонът на айляка, а айлякът е Пловдив. Никой от властта няма да се оплаче, освен ако няма алергични. Асфалт  – Пловдивчани знаят, че да се движиш с автомобил в центъра на града е по-голямо предизвикателство от това да се промушиш сред хилядите туристи в Капана в Нощта на музеите. Ремонтите на основни булеварди в Пловдив са така чести и продължителни, че всеки е имал \"удоволствието\" да вдиша миризмата на прясно положен битум. Едно измиване на паметника с този специфичен аромат със сигурност ще върне на кмета симпатиите на ръководството на ГЕРБ, особено в тези смутни за правителството времена. Ванилия  - Жасминът тази година може би не е нито лоша, нито случайна хрумка. Все пак този аромат е известен афродизиак. Ванилията също е известна с тези си качества, така че тя също е една... любопитна идея. С оглед на това, че покрай паметника ще се съберат представители на враждуващи политически сили, членове на кабинета и техният критик президента, спорещи коалиционни партньори и прочие, жасминът и ванилията могат да им подействат сближаващо, а защо не и \"съединяващо\". Какъв по-мощен символ за единността на нацията от това политическият елит да се отърси от дрехи и задръжки, да забрави дребните спорове от пленарната зала и да сформира най- \" широката \" коалиция, виждана някога?", "date": "2018.09.05", "title": "Шампоан с аромат на дюнер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386770-%D0%BD%D0%B8%D0%BD%D0%BE%D0%B2%D0%B0-%D0%BE%D1%81%D1%82%D0%B0%D0%B2%D1%8F-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D0%B0%D0%BC%D0%BE-20-%D1%81%D0%B2%D0%BE%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "Парламентът да бъде разпуснат и да се проведат нов избори. Това е искането на парламентарната група на БСП, представено от лидера на партията Корнелия Нинова в началото на новата парламентарна сесия. По думите й мнозинството сегашното Народно събрание е изчерпало своята функция. Заради БСП искат оставката на правителството и провеждането на предсрочен парламентарен вот. Нинова посочи, че сесията на парламента започвала със сериозно обществено напржение и криза в правителството. Тя изброи срива на Търговския регистър, фалитът на застрахователно дружество \"Олимпик\" и трагедията край Своге, при която загинаха 17 души, като източници на напрежението. След катастрофата край Своге личала нестабилността в кабинета, тъй като премиерът Борисов искал оставки, които след това се оспорвали от Цветан Цветанов. \"В следващите дни ще сме свидетели на битката Цветанов - Борисов. Подадени от Борисов оставки се оспорват от Цветанов. Можем ли да организираме национална енергия, за да сложим край на този модел?\", заяви от парламентарната трибуна Нинова. \"Ниските доходи и бедността, а не фалшивите новини, са истинската заплаха за националната сигурност, господа управляващи\", каза още Нинова. По нейни само 20 депутати от БСП ще останат в залата, за да отстояват позициите на партията, а другите ще \"отидат при българите\" в търсене на разговор за това дали може да бъде \"променена системата\" на управление на страната. Левицата щяла да търси идеи сред българските граждани без да иска гласовете им за БСП.", "date": "2018.09.05", "title": "Нинова оставя в парламента само 20 свои депутати"}
{"url": "http://www.classa.bg/%D1%81%D0%B2%D1%8F%D1%82/item/386761-%D0%B2-%D1%82%D1%83%D1%80%D1%86%D0%B8%D1%8F-%D0%B6%D0%B5%D0%BD%D1%8F%D1%82-%D0%B8-12-%D0%B3%D0%BE%D0%B4%D0%B8%D1%88%D0%BD%D0%B8-%D0%B4%D0%B5%D1%86%D0%B0", "text": "Ислямски учени твърдят, че половата зрялост при момчетата се достига на 12 години, а при момичетата - на 9 години. От тази възраст те можели да се женят и без разрешение.  В Турция наскоро нашумя един скандален случай.           Фотографът Онур Албайрак снима сватби от 17 години насам, отбелязва изданието и представя героя на историята като симпатичен и уравновесен човек, който вдъхва доверие. Случката, в която е замесен, е следната. Албайрак трябвало да снима сватбено тържество в природния парк \"Тургут Йозал\", разположен недалеч от анадолския град Малатия. Още в началото на снимките обаче фотографът забелязва, че невестата гледа тъжно и цялата трепери от страх. Въпросът на колко е години явно я хвърля в смут. Онур Албайрак се обръща към жениха и му казва: \"Не снимам малолетни булки, това е мой принцип. Потърсете си друг фотограф\". След повторния му твърд отказ женихът агресивно се нахвърля срещу него. Онур Албайрак оставя настрана фотоапарата и му разбива носа, скицира случилото се \"Шпигел\" според публикации в турските медии.     В Република Турция, която по конституция е светска държава, 15 на сто от момичетата биват омъжени преди да навършат 18 години, а 1% - и без да са навършили 15 години, отбелязва по-нататък изданието. И пояснява, че става дума за религиозни бракове, защото гражданските бракове в Турция са възможни едва след навършване на 18-та година. Проблемът е, че духовните лица, които сключват браковете, съвсем не са някакви тайно действащи фанатици, а имами, чиято дейност се финансира и контролира от държавата. Турската дирекция по вероизповеданията - \"Дианет\" - разполага с над 100 хиляди служители и бюджет от един милиард евро. В официално издадения в началото на годината религиозен наръчник изрично се посочва, че, според ислямските учени, най-ниската възрастова граница на полова зрялост при момчетата е 12 години, а при момичетата - 9 години. От тази възраст нататък момчетата и момичетата носели пълна отговорност в юридически, религиозен и сексуален смисъл – с други думи, те могат да се женят и без съгласието на родителите.   Кучетата си лаят, керванът си върви   Тези тълкувания предизвикаха вълна от протести в Турция, така че в крайна сметка се наложи авторите на наръчника да го свалят от интернет. Но кучетата си лаят, а керванът си върви... За децата, които биват омъжвани или женени още съвсем невръстни, всичко това остана без последствия. В Турция детските бракове си остават възможни. След като фотографът Онур Албайрак намери смелост публично да застане срещу тази порочна практика, в очите на мнозина той се превърна в герой, посочва \"Шпигел\". Всъщност, героичната намеса на фотографа така и не успя да предотврати сватбата на 15-годишното момиче. Сватбената двойка просто останала без снимки от парка „Тургут Йозал\". \"Пак така бих постъпил, ако трябва. Да се сключват бракове с деца означава да се издевателства над малолетни\", пише във Фейсбук два дни след случая Онур Албайрак, цитиран от \"Шпигел\". След произшествието в парка обаче, негови приятели дни наред охранявали ателието му, за да го защитят от евентуални нападения. Във Фейсбук фотографът беше отправил и призиви към турските шивачи да не шият сватбени костюми за малолетни, а турските фризьори - да не правят сватбените прически на малолетни булки. \"Фактът, че си затваряме очите, е най-големият ни враг и той е толкова голям, че трудно ще го преборим\", пише Онур Албайрак. Междувременно обаче той е замлъкнал. Изтрил е всички постинги по случая от профила си във Фейсбук. И не дава интервюта - твърди, че вече нямал нищо общо със случая. \"Знае се, че е разпитван от полицията. И по всичко личи, че някой е отвърнал на удара\", заключава сп. Шпигел\".", "date": "2018.09.05", "title": "В Турция женят и 12-годишни деца"}
{"url": "http://www.classa.bg/%D1%81%D0%B2%D1%8F%D1%82/item/386756-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D1%81%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D1%88-%D0%BE%D1%82-%D1%80%D0%B0%D0%B1%D0%BE%D1%82%D0%B0-%D0%B4%D0%B0%D0%BB%D0%B5%D1%87-%D0%BD%D0%B5-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BB%D0%B5%D1%81%D0%BD%D0%BE,-%D0%BA%D0%BE%D0%BB%D0%BA%D0%BE%D1%82%D0%BE-%D0%B7%D0%B2%D1%83%D1%87%D0%B8", "text": "За обикновения средностатистически офисен служител малко са по-приятните неща от това в края на деня да изключи комптютъра си и да се отърве от потопа на служебните имейли. В днешно време обаче все по-често се приема за късмет да можеш да се откъснеш от работата вечер и през уикендите и да оставиш настрана кореспонденцията и стреса от офиса. Вместо това, според експертите, все по-често човек вече пренася със себе си бремето от работа вкъщи и мнозина са принудени да четат и пишат имейли и през свободното си време.  Не е изненада, че този начин на живот има някои сериозни последици. Работата в нетипично време или прекалено дългите работни часове отдавна се свързват с пораждане на депресия, тревожност и дори сърдечни заболявания. По-важното е, че има доказана връзка между възстановяването на силите през уикенда, производителността на труда през седмицата и личната инициативност на работното място. Допълнителни изследвания разкриват ползите от психологическо дистанциране в извънработно време и намалено емоционално изтощение от големите изисквания на работата, които помагат на хората да остават ангажирани. Ако знаем всичко това, логично възниква въпросът: защо все още допускаме работата да нахлува в скъпоценния ни уикенд?  \"Всичко започна, когато ми липсваше опит и се опасявах, че може да изпусна важна информация. Сега вече е рефлекс, като проверката на таймлайна на Facebook или Twitter\", казва Ромен Гонор, технически експерт в Smile, доставчик на ИТ услуги с офиси из цяла Франция. Някои хора смятат, че тази промяна е просто естествена еволюция на работното място и е резултат от упоритата ни неспособност да се изключим от самия процес. Според други обаче причините са далеч по-сериозни. Миналата година Франция гласува закон, който дава на някои служители в компании с над 50 работници правото да договарят дали да проверяват имейлите си извън стандартното работно време. Тази стъпка беше предприета след доклад през септември 2015 за ефекта от \"информационното затлъстяване\" върху здравето на французите в трудоспособна възраст, и впоследствие беше въведено трудово споразумение, което да се бори с този проблем. По-късно \"правото да се изключиш\" беше утвърдено официално със закон във Франция. Ксавие Алас Люкетас, председател на борда на френската консултантска компания по въпросите на мениджмънта Eléas, е позитивно настроен по отношение на тези промени.  \"Правото да не отговаряш на имейли или професионални запитвания извън офиса все повече се утвърждава в съзнанието на хората и в практическата реалност на Франция\", казва той. Гаетан дьо Лавилеон, служител на фернската консултантска компания за когнитивни науки CogX, дори е променил в резултат на закона начина, по който води кореспонденцията си. \"Сега използвам Boomerang, плъгин за Chrome, който забавя пощата\", обяснява той. Дьо Лавилеон се опитва всячески да избягва преглеждането на писма в извънработно време, и дори ограничава употребата си на имейли, като налага \"имейл паузи\", вариращи от 15 минути до 2 часа в рамките на деня. Междувременно този ход предизвика промени и в Германия, макар че доста зависи в кой пазарен сектор работите. Профсъюзи принудиха някои германски фирми да предприемат действия в тази насока. Автомобилният концерн Volkswagen беше един от първите, възприели забрана за имейли в извънработно време. Компанията конфигурира сървърите си така, че писмата да могат да се изпращат до телефоните на служителите не повече от половин час преди началото и след края на работния ден – и не през уикендите. Политиката беше въведена заради лобиране на трудовия съвет на компанията и представители на служителите. Автопроизводителят Daimler също въведе политика, която спира достъпа на служители до имейлите през почивните дни и празниците. Саманта Рупел работи на две почасови работни места в Германия – едно в университета и едно в благотворителна организация. Предоставен й е служебен лаптоп, за което е благодарна, но той е и воденичен камък, който я закотвя за работното място от разстояние. \"Добре е да имаш гъвкавостта да вършиш две различни работи и да можеш да проверяваш имейла си през уикендите, но понякога хората се опитват да те притискат, защото знаят, че си достъпен по всяко време\", признава тя. Нейните работодатели полагат усилия, когато тя работи през уикендите, да си възстанови тези дни като почивни през работната седмица – но се опасява, че на по-високостресови работни места без изрична забрана за имейл достъпа през уикендите, хората просто ще се изкушават да работят целодневно. Много от приятелите на Рупел работят в германския банков и финансов сектор и голяма част от разговорите на уикенд партитата са по служебни въпроси. \"Те нямат достъп до пощата си през уикенда и за тях това е фрустриращо, но според мен е за добро: те биха работили по 24 часа на ден\", коментира тя. По нейни думи през седмицата \"те се прибират вкъщи, вечерят, след което отново проверяват пощата си. Ако имаха възможността, щяха да го правят и през уикендите: това е конкурентен свят, където те винаги се опитват да бъдат по-бързи и по-добри от конкуренцията\". Нейният опит потвърждава изследвания, проведени из цяла Европа, с някои притеснителни последици. В проучване на Института по персонал и развитие (CIPD), проведено сред 2000 британски служители, 2/5 от изследваните лица потвърждават, че са проверявали имейлите си поне 5 пъти, докато са били в извънработно време. Една трета споделят, че не могат психически да се изключат у дома, като носят работата навсякъде със себе си. Според Гари Купър, професор по организационна психология в Манчестърската бизнес-школа и президент на CIPD, скорошната тенденция дори се отразява на начина, по който третираме служебните комуникации и проекти. В наши дни, казва Купър, имейлите са само на едно докосване на смартфона разстояние. \"Не носите лаптопа със себе си, когато излизате на вечеря, но носите мобилния си телефон. Смартфоните промениха всичко\", коментира той. \"Колкото по-големи са очакванията за следене на организационни и служебни имейли, толкова по-малко хората могат да се откъснат, толкова повече време прекарват в работа след края на работния ден, и толкова по-емоционално изтощени са\", обяснява Люба Белкин, доцент в департамента по мениджмънт на Лихайския университет. Дори и да не сте вманиачени по проверяването на работните имейли, самата възможност да ги преглеждате има своето отражение.  \"Независимо колко време служителите прекарват в писане и четене на кореспонденция след работно време, те все пак стигат до тях и имат негативен ефект\", казва Белкин. Два поредни доклада, подготвени от няйния екип показват, че дори очакването на имейли извън работно време предизвиква тревожност – и за служителите, и за близките им. Колкото повече време се отделя за служебна кореспонденция извън работно време, толкова повече случаи има на емоционално изтощение – и средностатистически участниците в проучването на Белкин прекарват 8 часа седмично в преглеждане на офисната поща в извънработно време. Допълнителни изследвания на Технологичния университет на Вирджиния установяват, че дори и хората да не се налага да проверяват имейлите си, ако смятат, че това се очаква от тях, това е достатъчно, за да предизвика сериозни нива на тревожност. Освен тревожността, която прелива към приятелите и близките, има и други сериозни здравни последици от постоянната свързаност.  \"Ако не се изключваме от работата, не се възстановяваме и не отдъхваме от работата. Първоначално това започва да се отразява на производителността на труда. Когато работите, сте уморени. В крайна сметка, ако не се възстановявате както трябва от работата, това може да доведе до всякакъв вид физически и психически здравословни проблеми, казва Анна Кокс, професор по взаимодействието между хората и компютрите в \"Юнивърсити колидж\" в Лондон, която се специализира в проучването на баланса между професионален и личен живот. Данните, събрани в редовно проучване на служителите в рамките на Европейското проучване на трудовите условия, показват, че тези, които работят повече извън редовното работно време, примерно съобщават за по-високи нива на сърдечно-съдови заболявания и скелетно-мускулни болки. Тоталната забрана на имейлите в извънработно време обаче не се приветства от всички. Във Франция например Гонор не е сигурен дали законът работи така, както е замислен. Неговият работодател не го е принуждавал да проверява пощата си в извънработно време дори и преди въвеждането на \"правото да се изключиш\", но той понякога е го преглеждал, за да следи текущите проекти. \"Ако компанията налага спазване на \"правото да се изключиш\" като спира достъпа до имейли на служителите, реално нямате избор, освен да се изключите. Това за мен е оказване на натиск, а точно това се опитваше да предотврати законът\", коментира той. Други смятат, че официализирането на уикенда със закон няма да бъде ефективно, нито че е вероятно да бъде приложено и в други държави. \"Далеч сме от това, според мен, когато се замислим за начина, по който имаме толкова голяма гъвкавост\", обяснява Кокс. Тя смята, че сме отишли твърде далеч от традиционната работа \"от 9 до 5\", така че въвеждането на строг \"график\" за проверка на имейли би срещнало силна съпротива във Великобритания или САЩ, вместо подкрепата, която получава във Франция. Има и допълнителни опасения. \"Реално то е невъзможно за налагане. Ако се чувствате несигурни на работното си място и има висока безработица, каквато има във Франция, ще отидете ли при работодателя си и ще кажете ли: \"Съжалявам, но ще се съдим за това?\", казва Купър Вместо това той смята, че е нужно сътрудничество между служителите и работодателите им, за да се гарантира, че те ще могат да си починат от работата. Изтрийте служебния си имейл акаунт от пощенския си клиент, и оставете грижите за понеделник.", "date": "2018.09.05", "title": "\"Правото да се изключиш\" от работа - далеч не е толкова лесно, колкото звучи"}
{"url": "http://www.classa.bg/%D1%81%D0%B2%D1%8F%D1%82/item/386757-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-%D0%BF%D0%BE%D1%82%D0%BE%D0%BF%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B1%D0%BE%D1%80%D1%81%D0%B8", "text": "Американските пазари завършиха борсовата сесия в сряда с понижения заради продължаващото търговско напрежение между САЩ и Канада, съобщава CNBC. Индексът на сините чипове  Dow Jones industrial average  отбеляза минимален спад от 0,05% до 25 952,48 пункта след по-лошо представяне на  Nike  и  Verizon . По-широкият измерител  S&P 500  се понижи с 0,2% до 2829,72 пункта заради по-лошото представен на телекомите и сектора на недвижимите имоти. С 0,23% се понижи технологичният бенчмарк  Nasdaq Composite , достигайки до ниво от 8091,25 пункта заради  поевтиняване на книжата на  Facebook . То успя да компенсира поскъпването на  Amazon , която по-рано днес успя за известен период от време да  . Миналата седмица САЩ и Канада не успяха да постигнат споразумение, което да замени НАФТА до крайния срок в петък. След сделката с Мексико президентът Доналд Тръмп написа в Twitter през уикенда, че няма „политическа необходимост за запазване на Канада в новото споразумение НАФТА”. Междувременно също миналата седмица стана ясно, че американската администрация е готова още тази седмица да въведе нови мита върху китайски вносни стоки за 200 млрд. долара, като Тръмп също така предупреди, че е готов да изведе САЩ от Световната търговска организация. По-рано днес Dow загуби близо 160 пункта, преди да възстанови изоставането. От своя страна S&P 500 и Nasdaq се понижиха със съответно 0,6% и 0,8%. Междувременно развиващите се пазари също остават във фокуса на инвеститорите. В понеделник аржентинският президент Маурисио Макри обяви въвеждането на извънредни мерки в опит да балансира бюджета на страната за следващата година, сред които по-високи данъци за износ и съкращения в правителствените разходи. След новината аржентинското песо поевтиня с над 3%, като се очаква натискът върху валутата да продължи и през идните дни.     Доходността по американските държавни облигации отбеляза ръст, след като по-рано днес стана ясно, че ръстът на промишлеността в САЩ  . Доходността по  10-годишните американски ценни книжа  е около 2,9%, а по  30-годишните  – 3,066%. Доларовият индекс , който отчита силата на американските пари спрямо кошница конкурентни валути, също се увеличи с 0,4% до 95,48 пункта. Междувременно „черното злато“ продължава да поевтинява. Американският лек суров петрол  WTI  губи 0,54% от стойността си до 69,42 долара за барел. Международният бенчмарк  Брент  пък свива цената си с 0,42% до 77,87 долара за барел. Златото  също поевтинява с 0,77% до 1197,40 долара за тройунция. В Турция централната банка обеща да направи стъпки за борба със „значителния риск“ за ценовата стабилност в страната по време на следващата си среща. Новината увеличи очакванията за увеличение на лихвените проценти до кроя на месеца.", "date": "2018.09.05", "title": "Търговското напрежение между САЩ и Канада потопи американските борси"}
{"url": "http://www.classa.bg/%D1%81%D0%B2%D1%8F%D1%82/item/386758-%D1%80%D1%83%D1%81%D0%B8%D1%8F-%D0%B8%D0%B7%D0%B1%D0%BE%D1%80%D0%B8-%D0%BF%D0%BE%D0%B4-%D0%B7%D0%BD%D0%B0%D0%BA%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BE%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0", "text": "В неделя в Русия са насрочени избори, на фона на усилията на управляващата политическа партия да се пребори с широките последици на критиките срещу одобрените планове за повишаване на пенсионната възраст с поне 5 години. Партията „Единна Русия“, която преди две години получи конституционно супермнозинство във федералния парламент, е обругавана на протестни митинги откакто лидерът й, премиерът Дмитрий Медведев, обяви пенсионната реформа преди 3 месеца. Седемдесет и един процента от анкетираните в национално допитване миналата седмица на най-големия в страната независим социологически център „Левада“ са казали, че не одобряват работата на Медведев, което е исторически връх. Почти същият брой, 68 процента от анкетираните, са казали, че не одобряват работата на парламента, което е най-високия показател от десетилетие. Ще се отрази ли такова неодобрение за партията „Единна Русия“ на регионалните и местни избори в неделя? „Би могло“, каза руският политически анализатор Наби Абдулаев за ДПА. „Изглежда интересът към политиката в регионите избледнява, като се състезават по-малко кандидати отколкото в предишни изборни цикли“, каза Абдулаев, директор за Русия на глобалното консултантско обединение „Контрол рискс груп“. Кметът на Москва Сергей Собянин, който има шансове да бъде преизбран в неделя, се разграничи от „Единна Русия“ като се кандидатира като независим. „Рейтингът на Собянин сред московчани е по-висок от този на партията. Той няма нужда от партията за кампанията си“, каза Абдулаев. Собянин „не иска да дължи нищо на партията, след като спечели“. Президентът Владимир Путин, който също се кандидатира като независим, когато беше преизбран тази година за четвърти мандат като държавен глава, миналата седмица се обърна към народа за подкрепа за пенсионната реформа. Путин, който е на 65 години, каза, че пенсионната възраст трябва да се повиши до 60 години за жените и 65 за мъжете, защото Русия се бори със „сериозни демографски проблеми“ и заради това бремето върху пенсионната система непрекъснато нараства. Четиридесет и три процента от руските мъже едва ли ще достигнат възраст от 65 години, като средната продължителност на живота в Русия е 66 години за мъжете и 77 за жените, по данни на Световната банка отпреди две години. „Единна Русия“ трябва да вземе много непопулярно решение, тъй като всеобщото отношение към тези политици стана отрицателно“, каза за ДПА руският специалист Павел Шариков. „Това е много лош знак за онези, които се кандидатират на изборите“, каза Шариков, политически експерт в държавната Руска академия на науките. Медведев, когото Путин отново назначи за премиер тази година, обяви пенсионната реформа в деня, когато руският национален отбор по футбол играеше мача на откриването на първенството за Световната купа, като победи категорично с 5:0 срещу Саудитска Арабия. Появиха се предположения, че правителството е направило така, че обявяването да съвпадне с деня на мача, а празничните прояви по повод Световната купа да отклонят вниманието. Мярката предизвика протести в цялата страна. На митинг на комунистическата партия в центъра на Москва в края на миналата седмица пенсионер твърдо осъди реформата като пагубна за бъдещето на страната. Но въпреки че хиляди излязоха на улицата, за да протестират, „това няма да промени нищо“, каза 73-годишната Валентина Рушникова, член на комунистическата партия още от съветско време. Говорейки за страната като цяло, тя каза, че в политическо отношение „хората са заспали. Те не осъзнават какво всъщност се случва“.", "date": "2018.09.05", "title": "Русия: Избори под знака на недоволството от пенсионната реформа"}
{"url": "http://www.classa.bg/%D1%81%D0%B2%D1%8F%D1%82/item/386759-bild-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BC%D0%B2%D0%BD%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B5%D1%81-%D0%B4%D0%B0-%D0%BD%D0%B5-%D1%81%D0%B5%D0%B4%D1%8F%D1%82-%D0%BF%D1%80%D0%B5%D0%B4-%D1%82%D1%80%D1%8A%D0%BC%D0%BF-%D0%BA%D0%B0%D1%82%D0%BE-%D0%B7%D0%B0%D0%B9%D1%86%D0%B8-%D0%BF%D1%80%D0%B5%D0%B4-%D0%BF%D0%B8%D1%82%D0%BE%D0%BD", "text": "Европа не е разединена – тя показа своята сплотеност и готовност да действа по въпросите на митническите такси и ядреното съглашение с Иран, заяви ръководителят на МВнР на Германия Хайко Маас в интервю за Bild. Но трябва да се откаже от принципа за вземане на единодушно решение за да може настойчиво да пази интересите си и да не седи „като заек пред питон“ в случай на икономически санкции. Впрочем Маас не губи доверието си към САЩ, защото Тръмп още не е цялата Америка. Германия много внимателно следи всичко, което засяга проявата на враждебност към чужденците, десния екстремизъм и расизма, разказа ръководителят на МВнР на страната Хайко Маас в интервю за немския Bild.   - подчерта той. Според Маас Германия трябва активно да се обявява против десния екстремизъм и в никакъв случай да не си затваря очите за действията на неонацистите и антисемитите. Само в този случай техните враждебни деяния няма да нанесат сериозен ущърб на репутацията на Германия. Според немския министър на външните работи, би било твърде голямо опростяване да приписваме този проблем изключително на източните земи.  . Маас призовава съгражданите си „  и да извисят глас, защото  . Що се отнася до днешните отношения със САЩ, Хайко Маас призна, че изказванията на Тръмп, превръщането на Европа заедно с Русия и Китай с противник на Америка не му харесва. Но въпреки всички проблеми, той още не е загубил доверие в САЩ.   - поясни позицията си ръководителят на външнополитическото ведомство на Германия. Междувременно Маас не толкова отдавна призова да се преразгледат партньорските отношения със САЩ. В частност, това означава, че   - подчерта немският дипломат. Против такива мерки трябва да се действа, решително отстоявайки собствените си интереси и това засяга не 80 милиона немци, а цяла Европа с нейните 500 милиона жители. На въпроса за това, как оценява поканата на Владимир Путин на сватбата на министъра на външните работи на Австрия Карин Кнайсл, Хайко Маас предпочете да не отговори и само кратко заяви, че на собственото си брачно тържество той не би поканил руския президент. Също ръководителят на МВнР на Германия опроверга твърдението за липсата на единство в Европа и напомни, че в ситуацията с митническите такси или ядреното съглашение с Иран Европа е проявила сплотеност и активност.  “ - счита немският дипломат. Според него, решенията, взети с мнозинство от гласовете е защита от ситуация, когато другите сили могат да привлекат на своя страна само една европейска страна, за да блокират вземането на решение. Маас има намерение да повдигне този въпрос на международно ниво следващата пролет след европейските избори. Да се опитваме да задължим Полша или Унгария да приемат десетки бежанци би било неразумно и не трябва да се допуска миграционното регулиране да продължи да разцепва ЕС, заяви Хайко Маас в интервюто си за Bild. Вместо това той предлага друго решение: страните, които не искат да приемат бежанци трябва да направят в замяна нещо друго – например да допринесат за борбата по отстраняването на причините за поява на бежанците в Африка. Освен това споровете в ЕС не са свързани само с бежанците. Така Полша и Унгария препятстват свободата на пресата и лишават съдебната система от независимост. По повод на отношенията с Турция ръководителят на МВнР на Германия отбеляза, че никой не е заинтересован от икономическия и политическия й провал, но при това става дума не за конкретни мерки на финансова помощ за турската икономика, а за нормализация на отношенията. А за това Турция сама трябва да направи крачка към Европа.", "date": "2018.09.05", "title": "Bild: Ръководителят на МВнР на Германия призова ЕС да не седят пред Тръмп като зайци пред питон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386760-%D0%BA%D1%80%D0%B0%D0%B9-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B5,-%D1%84%D0%B0%D0%BB%D1%88%D0%B8%D0%B2%D0%B0-%D1%82%D1%80%D0%B5%D0%B2%D0%BE%D0%B3%D0%B0", "text": "Някои заговориха за край на коалицията и дори за началото на края на Борисов. Само че коалицията оцеля - защото интересите, които я крепят, са по-силни от напреженията в нея.          Днес парламентът слага край на ваканцията си и поставя началото на новия политически сезон. Парламентарното заседание е извънредно по \"технически\" причини - предварително се \"отработва\" празничният четвъртък. Покрай катастрофата в Своге, последвалото отстраняване на трима министри и тридневния размисъл на една от партиите в управляващата коалиция дали да остане в нея или не се създаде усещането за политическа извънредност на момента.   Началото на края?   Някои заговориха за край на коалицията и на прословутата стабилност. И дори за начало на края на цялото политическо битие на днешния премиер, който вече трябвало да мисли не за спасяване на третия си мандат, а за личното си политическо спасение. Последваха ултиматуми, заплахи, обвинения, искания за оставки и \"високо напрежение\" пред затворените врати на коалиционния съвет. Какво е ставало зад тях само можем да предполагаме, но 4 часа по-късно се оказа, че тревогата пак е била фалшива - макар и може би не съвсем здрава, коалицията е жива. В името на страната и народа. Да, управлението това лято понесе (или, в някакъв смисъл, си самонанесе) поне два силни удара, извадили на показ негови характерни черти. Най-напред се срина търговският регистър като символ на некомпетентност и забатачени реформи. После катастрофата в Своге по доста неприятен за управляващите начин свърза директно и нагледно тяхната най-голяма гордост (пътищата и строителството) с тяхната най-голяма слабост (съмненията за корупция). Това обаче очевидно поне засега не е достатъчно, за да предизвика нещо повече от поредните вътрешно-патриотични скандали. Разбира се, това управление едва ли ще изкара целия си мандат, както бодро обещават някои негови представители. Но и възпламеняването на тема политическа криза и скорошни предсрочни избори изглежда доста преждевременно. Доколкото отстрани могат да се преценят интересите и мотивите на замесените политически фактори, никой от тях не желае такова развитие и не е готов за него.   Как БСП крепи управляващите   Всъщност, има една парламентарна партия, която публично говори за оставка на правителството и за предсрочни избори. Само че желанието се разминава с възможностите, а и едва ли е искрено. Макар да е втора политическа сила, БСП има най-незначителна роля в сегашната ситуация, понеже от нея не зависи нищо. Освен това знае много добре, че няма шанс да спечели скорошни избори, а с кресливото си поведение нейното ръководство допълнително намалява този шанс. Защото повече плаши, отколкото привлича и така директно налива гласове на основния си конкурент. Става дума за онази не малка група хора, които за нищо на света не биха искали да преживеят нови соцексперименти и ужасно се страхуват, че някой може да ги изтръгне от европейския им път и да ги захвърли в съветско-путинската орбита. На тези хора им стига една \"Визия за България\", декларация в подкрепа на Мадуро или митинг на Бузлуджа, за да гласуват за ГЕРБ. Което при други обстоятелства никога не биха направили. Така, без да е негова реална алтернатива, БСП на практика крепи днешното управление. А останалите?   За \"Воля\" предсрочните избори не са опция при каквито и да било обстоятелства, защото знае, че е в парламента за първи и последен път. Нейната група е най-малка, но ролята ѝ в сегашната ситуация е по-голяма от ролята на БСП. Защото тя е \"резервното колело\" на управлението. Именно затова, когато един Патриот заплашва, че ще напусне, друг Патриот може да му отговори, че и с него и без него \"нещата ще вървят напред\".   За т.нар. патриоти (по отделно или в нам ален състав) мястото в бъдещия парламент също съвсем не е гарантирано. Затова, въпреки че не мог т да се гледат, и за тях предсрочните избори не са желана перспектива. Освен това поне двама от тях са напълно удовлетворени от днешното си положение. Защото овладяха ключови сектори с големи поръчки и проекти и се сдобиха с ключова роля на удобна трансмисия за прокарване на чужди лобистки назначения и законодателни идеи. Те, ако имаше как, с облекчение биха се отървали от опърничавия си трети партньор. Той пък, по една или друга причина, е най-слабо въвлечен в сладостите на властта. Печели най-малко и губи най-много от присъствието си в нея. При цялата си противоречивост и въпреки периодичните си ексцесии, той изглежда най-адекватен в оценките си за управлението: едноличен стил, професионален дефицит, \"калинки\", популистски решения вместо тежки реформи, профанизиране на политиката, ширещи се корупция, лобизъм и беззаконие. Но и за него явно е рано да поеме по свой път без ясна и относително сигурна перспектива за бъдещето. Затова и се ограничава със символични жестове и закани. От ДПС може по случайност да се чуе нещо дежурно за нуждата от промяна. Но то не е нищо повече от опозиционна маскировка. Зад кулисите цари дух на взаимопомощ. Макар и да се говори за известни пукнатини вътре в движението, същото изглежда се отнася и за разпръснатата под прикритие навсякъде \"партия\" на Пеевски. Контролираните от него т.нар. медии са сигурен индикатор за това - громят президента и лидерката на социалистите (а на моменти дори и самия Доган) и защитават правителството. А единствената им критика към премиера е, че бил прекалено \"деликатен и толерантен\".   Моментът не дошъл   Според други пък, като \"взел скалпа\" на цели трима министри едновременно, премиерът е преиграл с демонстрацията на твърдост и сила. Защото, всъщност, бил \"небивало слаб, уязвим\" и загрижен за политическото си оцеляване. Това може донякъде и да е вярно - наоколо има достатъчно натрупани недоволства и напрежения, а и известно изхабяване с времето е неизбежно. Но от друга страна, както се видя, той не е загубил умението си да отиграва и контролира ситуацията. Вероятно все още знае и как да се оттегли, така че пак да се върне. Моментът за това обаче явно още не е дошъл. Евентуален бъдещ партньор още не е отгледан, а и сигурно има работи за довършване и позиции за овладяване. Предстои избор на членове на Конституционния съд, а покрай тях вероятно и на нов главен прокурор. Което си е супер приоритет.", "date": "2018.09.05", "title": "Край на коалицията? Не, фалшива тревога."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386752-%D0%BC%D0%B0%D0%BB%D0%BA%D0%BE%D1%82%D0%BE-%D0%BA%D0%BE%D1%82%D0%B5-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2", "text": "Бояна Генова, известна повече като Малкото коте, заради аферата с футболиста Валери Божинов, този път се насочи към далеч по-заможен мъж. Става дума за бизнесмена Ваньо Алексиев, който е собственик на най-скъпарския автомобил в България – „Бугати Широн\" за 5 милиона лева. Това забелязаха последователите на русокоската, която често харесва снимките на тежкия баровец, пише „Телеграф\".      Интересна подробност е, че Алексиев също следва блондинката, но на този етап е доста по-пестелив от нея по брой харесани публикации. Запознати разкриват, че Бояна винаги е залитала към по-големи от нея мъже, за това евентуална афера помежду им няма да е изненада за никого.", "date": "2018.09.05", "title": "Малкото Коте на Божинов..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386753-%D1%82%D1%8F-%D1%80%D0%B0%D0%B7%D0%BF%D0%B0%D0%BB%D0%B8-%D0%BC%D1%8A%D0%B6%D0%BA%D0%B8%D1%82%D0%B5-%D1%84%D0%B0%D0%BD%D1%82%D0%B0%D0%B7%D0%B8%D0%B8", "text": "Бившата изгора на световния шампион с Франция от това лято Адил Рами Сидони Биемон разпали мъжките фантазии с горещи снимки в социалната мрежа \"Инстаграм\". Моделката показа перфектни извивки край морето. Сексапилната брюнетка, която е модел на бельо, публикува снимки, на които позира с изрязан бански и дълги ресни. Сидони Биемон продължава да отглежда двете си деца от футболиста на Олимпик (Марсилия) сама и с нищо не намеква за нова връзка. За сметка на това пък около Рами и Памела Андерсън се заговори за сватба.       ", "date": "2018.09.05", "title": "Тя разпали мъжките фантазии"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386754-%D0%BE%D1%82%D0%B2%D1%80%D0%B0%D1%82%D0%B8%D1%82%D0%B5%D0%BB%D0%BD%D0%BE-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5", "text": "Няколко британци не успяха да стигнат до Ибиса заради отвратителното им поведение на борда на самолет. Жената и мъжът, които били много пияни, устроили невиждан бунт, още преди машината да излети, предава в.\"Метро\". Според очевидци двойката започнала да интимначи, като била на прага да стигнат до същинската част пред очите на пътниците. Когато пасажерите им направили забележка обаче, британците побеснели и спретнали невиждан цирк, стигнало се и до бой. Екипът на самолета ре  шил да остави агресивната двойка в Обединеното кралство. \r\n", "date": "2018.09.05", "title": "Отвратително поведение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386755-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви един истински празничен ден. Разбира се, много от мечтите, ще си останат само мечти, но дори и мисълта за тяхното реализиране ще ви носи вдъхновение. Обстоятелствата във финансовата сфера, няма да оправдаят надеждите ви, затова пък любимия човек, ще ви зарадва с много изненади. Вечерта се погрижете за здравето си. ТЕЛЕЦ ( 21 април - 21 май )  Днес, може да решите да прекарате времето си с приятели и роднини. Зад хоризонта, ще останат проблемите, които е трудно да решите сами. Обличайте се според времето, в противен случай, са възможни простуди, въпреки топлото време. От физическо натоварване и фитнес, е по-добре да се откажете, за да не застрашите общото си здраве. БЛИЗНАЦИ ( 22 май - 21 Юни ) Очаква ви щастлив ден в работата. Ще може да реализирате дори тези проекти, които от много време лежат, забравени в документите ви. Във финансовата сфера, ще трябва да се справите с проблемите, останали от минали години. Има възможност да създадете печелившо сътрудничество по ваши условия, което вече води до успех.   РАК ( 22 юни - 23 юли ) Препоръчително е да бъдете по-внимателни, при общуване с околните. Възможно е да станете жертва на манипулация, при това, от познати ви личности. Последователните действия в личния ви живот, ще доведат до правилни решения и обективни изводи. Прекалената ревност от ваша страна, е вредна за връзката ви. ЛЪВ ( 24 юли - 23 август ) Днес е по-добре да работите в екип, за да получите бърз и качествен резултат. Чрез обединяване на силите, може да завършите плановете си за няколко месеца напред. Преди да се захванете с нещо ново, завършете първо старите дела. Доброто финансово положение, ще ви позволи да си купите това, за което отдавна мечтаете. ДЕВА ( 24-ти август - 23 септември ) Препоръчително е, да бъдете по-мили и учтиви към хората, които до голяма степен са ви помагали в кариерата. Дори настроението ви, да не е на висота, трябва да контролирате емоциите си. Спестяването, ще ви помогне да отделите известна сума за нуждите на дома или за ваканция. Здравето ви, не е застрашено, ако се обличате според времето и не стоите на течение. ВЕЗНИ( 24 септември - 23 октомври) Трябва да работите в \"екип\", за да изпълните всички задачи, възложени ви от началниците. Сами едва ли ще достигнете тези висоти, които сте си поставили. Денят е добър, за кардинални промени в любовната сфера. Ако вече имате човек до себе си, е време да поемете инициатива и да му направите официално предложение.   СКОРПИОН ( 24 октомври - 22 Ноември ) Възможно е днес да се чувствате унили и депресирани. Ако ситуацията стигне много далеч, е по-добре да си останете у дома и да се лекувате. Новите ви планове, ще изискват огромна енергия, която все още нямате. Така че, правете нещо тихо, приятно и интересно. Добре ще е, да си припомните хоби, към което сте се увлекли като дете.   СТРЕЛЕЦ ( 23 Ноември - 21 Декември ) Днес, ще покажете невероятна преданост към работата си, дори ще се откажете от печелившо партньорство. Е, ако вашата интуиция ви говори така, тогава го направете. Въпреки че, някои от нюансите на сътрудничеството, могат да бъдат обмислени. В личния си живот, ще трябва да вземете решение, което ще засегне отношенията с вашият партньор. КОЗИРОГ (22 Декември - 20 януари ) Очаква ви красив ден, в който ще имате възможност да помечтаете. Всичко ще се развива - без пречки и недоразумения. Да се освободите от философските си възгледи за любовта, ще ви помогне приятел, който с личен пример, ще ви покаже, че реализмът тук е по-уместен. Оптимизъм няма да ви е излишен, ако ситуацията стане напрегната.  ВОДОЛЕЙ ( 21 януари -  19  февруари ) Може да загубите подкрепата на близки хора. Но това ще се случи поради ваша вина и прекомерна самоувереност. Ентусиазмът в личния живот, ще ви доведе до желаните промени. Може да завоювате човек, който наистина харесвате. Вечерта не мечтайте за неща, които може да се окажат химера.   РИБИ ( 20 февруари - 20 март ) Очаква ви, добър и топъл ден, когато мнозина ще се съгласяват с вашите решения безмълвно. Само че, такова отношение отвън невинаги е искрено, не се заблуждавайте. Задавайки си далечна цел, се подлагате на риск. Първо, направете това, което е близко и лесно и след това правете планове за бъдещето.", "date": "2018.09.05", "title": "Дневен хороскоп 5 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386751-%D0%BC%D1%80%D0%B5%D0%B6%D0%B0%D1%82%D0%B0-%D0%B2%D1%8A%D0%B7%D0%BC%D1%83%D1%82%D0%B5%D0%BD%D0%B0-%D0%BE%D1%82", "text": "35-годишната руска певица Анна Седокова публикува в \"Instagram\" снимки от семейна почивка в Лос Анджелис. На фотографиите певицата, облечена в доста разголен бански костюм, прегръща малкия си син. Постът предизвика вълна от негативност сред последователите на Анна в мрежата, които изразиха мнението, че присъствието на детето в такива откровени снимки е неподходящо. \"4 ч. сутринта В Лос Анджелис и сънят ми се изпари. Много съм гладна, но добрите ресторанти отварят след около три часа и аз съм също толкова гладна, колкото синът ми, който през цялото време се опитва да ме изяде\".      В коментарите си потребителите на \"Instagram\" осъдиха бившата вокалистка на групата \"ВИА Гра\" за твърде горещите снимки. \"Какъв ужас ... Нито капка благоприличие; известна личност е, има дете, а нито капка срам!\", пише един от потребителите й. \"Прекрасна\" семейна снимка\". Тя е достойна за албум и да бъде показана на наследниците. Особено на бъдещата снаха (в интернет, както знаете, всичко се съхранява)\", пише друга нейна абонатка.      Но някои коментиращи защитават Анна от атаките, отбелязвайки, че с такава фигура няма от какво да се притеснява. \"Прекрасна, честна снимка! Спортно изящно женско тяло и прекрасно дете - самото въплъщение на женската същност! Аня - браво!\", сподели мнението си един от феновете, които са възприели положително фотографиите.      \"Красивата Анна ... мило, малко дете и абсолютно безобразни коментари! Не е нужно да показваш позорните недра на въображението си\", написа друга застъпничка на певицата. В отговор Анна изписа доста за границите на сексуалността в съвременния свят. А на особено агресивните потребители певицата им напомни, че не им е длъжна за нищо. \"Хайде да се разберем. В какво точно съм ви длъжна като жена? И най-важното - на кого? На обществото? Или конкретно на вас? Знаете ли, аз не ви дължа нищо. На държавата - да, трябва да плащам данъци, а на вас - не\"", "date": "2018.09.05", "title": "Мрежата възмутена от..."}
