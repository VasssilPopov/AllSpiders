{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/375972-%D0%B3%D1%83%D0%B3%D1%8A%D0%BB-%E2%80%93-%D1%81%D0%B0%D0%BC%D0%BE-%D1%81-%D1%87%D0%B8%D1%81%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F", "text": "Google си осигури повече от три гигавата капацитет за чиста енергия, благодарение на три нови договора с енергийни компании. 100% от потреблението на компанията ще бъде от слънчева и вятърна енергия. Председателят на Google по енергетика и инфраструктура Сарон Арънс заяви, че компанията е „най-големият корпоративен купувач на възобновяеми енергийни източници на планетата\", пише GreenTech.bg, цитиран от technews.bg. След тези три договора потреблението на чиста енергия на Google е достатъчно, за да съответства на 100% от енергията, необходима за предлагане на продуктите й през 2017 г., съобщи компанията в блога си в Twitter. \"Като се има предвид, че разходите за слънчева и вятърна енергия намаляват драстично и тези сектори стимулират значителен ръст на заетостта, то преходът към чиста енергия води до безпрецедентни икономически възможности и това се случва по-бързо, отколкото очаквахме\", заяви директорът по глобалните инфраструктури на Google – Гари Демаси. До момента Google е инвестирала около 3,5 милиарда долара в енергийна инфраструктура. През декември миналата година компанията заяви, че ще премине изцяло на възобновяема енергия през 2017 г. и изглежда е постигнала тази цел.", "date": "2017.12.05", "title": "Гугъл – само с чиста енергия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/375965-%D0%B1%D0%B0%D0%BB%D0%BE%D0%BD-%D0%BB%D0%B8-%D0%B5-%D0%B1%D0%B8%D1%82%D0%BA%D0%BE%D0%B9%D0%BD%D1%8A%D1%82-%D0%BF%D0%B5%D1%82-%D0%BF%D1%80%D0%B8%D1%87%D0%B8%D0%BD%D0%B8-%D0%B7%D0%B0-%D1%83%D1%81%D0%BF%D0%B5%D1%85%D0%B0", "text": "Експлозивното поскъпване на криптовалутата може да се обясни само с откриването на невероятно обещаващ източник на богатства. Или с надуването на балон.   Биткойнът вече струва над 10 000 долара (в петък, 1 декември, курсът на криптовалутата бе на равнище от около 10 500 долара, след като федералният регулаторен орган в САЩ разреши търговията с биткойн фючърси, а на 3 декември следобед достигна исторически максимум от 11 800 долара - бел. ред.) 10 пъти повече, отколкото в началото на годината!   Един такъв експлозивен скок може да се обясни само с откриването на невероятно обещаващ източник на богатства. Или с надуването на балон, от типа на балона с луковиците на лалета през 16-и век, акциите на компаниите от Мисисипи през 18-и и безразсъдния ентусиазъм за всичко, свързано с интернет, в края на 20-и.   Първият мотив априори е изключен. Биткойнът, тази децентрализирана електронна валута, която циркулира в информационните мрежи, съществува от близо едно десетилетие. Никакъв голям пробив тази година не би оправдал един такъв стремителен растеж на цената. Вторият мотив би трябвало да е верният: биткойнът е ужасен балон, който ще се спука някой ден като всички други.   Има въпреки това поне пет причини за това експлозивно поскъпване. Първата е привлекателността на новото. Не тази, която се появява при създаването на един продукт, а онази, която се развива след няколко години разпространение и прилича на своеобразен първи падеж. Подобно забавяне вече е ставало факт с интернет стойностите през 90-те години на 20-и век или с акциите на железопътните компании през 19-и.   Втората причина е примамката на печалбата. При условие че на финансовите пазари облигациите не носят на практика никаква възвръщаемост и акциите изглеждат вече доста скъпи, много инвеститори и спестители логично изпитват желание да вложат малка част от своите пари в инвестиции, които ги карат да мечтаят.   Третата причина, която се появи тази година, е успехът на т. нар. първоначални предлагания на валута (ICO) - тези набирания на капитали, при които акции от нов вид, дигитални жетони, са продавани в криптовалути като биткойна или етериума.   Оттук следва и четвъртата причина: много силното търсене при една много тясна база на предлагане, по-малко от 200 милиарда долара - под една четвърт от стойността на Apple или паричната маса на една малка страна.   Петата причина е от друго естество и не може да се измери: това е интензивното прибягване до биткойна при операции за измами или пране на пари.   Зад тези причини обаче може би има шеста, по-дълбока. Това я възникването на един нов паричен ред, радикално различен от сегашния, установен преди хилядолетия. Сеченето на монети винаги е било отличителна черта на властта. През последните три века тази власт бе централизирана от държавите, които я повериха в ново време на централните банки.   Дигиталното общество, в което навлизаме, обаче е организирано по много различен начин. Въпреки че имат незаменима роля, на държавите ще им е трудно да се съпротивляват на промените - вече виждаме това с повишаването на данъците, което дигиталните гиганти избягват някак твърде лесно. Конкуриращи се дигитални валути, с много видоизменена употреба, представляват несъмнено логичен компонент на този нов ред.   Централните банки ще могат, разбира се, да емитират свои собствени електронни валути. Те обаче загубиха част от авторитета си през последните години, с неконвенционални политики, генерирайки огромни парични маси, за да се борят с последиците от световната финансова криза. Успехът на биткойна може би отразява, подобно на подема на цените на недвижимите имоти, едно бягство от парите на 21-и век.", "date": "2017.12.05", "title": "Балон ли е биткойнът? Пет причини за успеха"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/375966-%D1%82%D0%B5%D0%B3%D0%BB%D0%B8%D1%88-1500,-%D0%B2%D1%80%D1%8A%D1%89%D0%B0%D1%88-6300-%D0%BB%D0%B5%D0%B2%D0%B0", "text": "Лъжат ли ни със скрити такси фирмите за бързи кредити?   Може ли да изтеглим заем от 1500 и да върнем 6300 лв.?   И още – как търговците надуват с невидими такси цената на бързите кредити. В сезона на голямото теглене на заеми ще ви покажем продължават ли фирмите за бързи кредити да подвеждат потребителите със скрити такси и лихви.   Проверка на КЗП от последната година на повече от 50 регистрирани фирми показва нарушение при всяка една от тях. Сред най-новите трикове е такса „известие”. Колко можем да платим, за да ни съобщят, че сме просрочили плащането на вноската по заема? Какви други невидими такси и лихви ни начисляват търговците? И още – възможно ли е кредитът ни да поскъпне 5 пъти, докато го върнем?  е фирмата, за която говоря в репортажа на журналистът Георги Георгиев в сутрешния блок на Нова Телевизия. След като са установени такива масови злоупотреби, искам да попитам паразитите в парламента ЗАЩО тази фирма още „работи“ на територията на Република България?!   „Профи Кредит България“ ЕООД използва нечестни практики, с които сте мамени и заблуждавани, за да вземете бърз заем. Измамливо кредитният експерт в посетения от вас офис на Профи Кредит, ви „консултира” за Вашите права, като ви подлъгва да се подпишете под непопълнен договор за револвиращ заем, без да се договорите писмено за същественото по договора за заем – каква точно сума ви се отпуска, каква е лихвата по договора ви и какъв е годишния процент на разходите.  ", "date": "2017.12.05", "title": "Теглиш 1500, връщаш 6300 лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375967-%D1%82%D0%B0%D0%B7%D0%B8-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D-%D1%81%D1%8A%D0%B2%D1%81%D0%B5%D0%BC-%D0%B8%D0%BC-%D1%80%D0%B0%D0%B7%D0%BC%D1%8A%D1%82%D0%B8-%D0%BC%D0%BE%D0%B7%D1%8A%D1%86%D0%B8%D1%82%D0%B5", "text": "Преди малко вестник “Дневник” е публикувал ВОДЕЩА новина, чието заглавие ще видите от долната снимка. Объркването на снимката на главния герой на статията говори за дълбоко НЕпознаване на хората и проблемите в енергетиката на страната, за “медия” претендираща за “класа” и получаваща милиони левове субсидия от чуждоземни фондации.         Възможно е и грешката да не е случайна, а да цели допълнително объркване на хората?   Его и началото на статията, където се казва по-съществената част:   “     “", "date": "2017.12.05", "title": "Тази АЕЦ “Белене” съвсем им размъти мозъците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375968-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BD%D0%B0%D1%81%D1%8A%D1%80%D1%87%D0%B8%D1%85%D0%B0-%D0%B0%D0%B1%D0%BE%D1%80%D1%82%D0%B8%D1%82%D0%B5", "text": "  Майките на едно дете вече няма да получават 37 лева на месец, а цели 40! Ако имат пък две, помощта скача от 85 на 90 лева!  За три също се увеличава с пет лева и става 140!  За всяко следващо дете в семейството помощта ще расте с 20 лева, както досега.     Средномесечният доход за отпускане на  помощи за деца става 450 лева на член от семейството. Ако мине дори с левче определената сума, то родителите нямат право на никакво обезщетение. Защото се водят богати. Забележете – с 220 евро на месец минават в графата на богаташите!   Откъдето и да го погледнете, гаврата е пълна. Три лева увеличение за дете се равняват на цената на едно пюренце. Или два памперса на месец. Пет лева за две деца е абсолютна подигравка.   Ще ги получат само най-бедните семейства, които и без това едва свързват двата края. А другите? Да си дете в България явно си обречен на дискриминация още като се родиш. Веднага ти слагат печат богат, или беден, веднага те категоризират и започват да ти режат правата.   „Нека има светлина, нека има деца!“ – пееха новоизлюпените демократи още на първите митинги на СДС.   Каква светлина, като все още сме в тунела и задълбаваме все по-надълбоко?   Какви деца, като нямаме с какво да ги гледаме?   Каква раждаемост ще увеличава Валери Симеонов с гурото си Борисов, като жените не смеят да забременеят? А ако го направят, веднага ги гонят от работа, или ги принуждават да излязат в болнични. Как ще го гледат това отроче после с тези 40 лева на месец и минималната заплата в добавка за първата година?   Някой виждал ли е цените на детските храни, детските дрешки? Съпоставил ли ги е с тези смешни 20 евро? Защо изобщо се дават детски? Да се маркира някаква дейност ли? Някой да покаже, че го е грижа ли?   Защо поне не се построят градини? Знаят ли управляващите, че в големите градове таксата е 550 лева?   Ако има някой дискриминиран в България, това са децата. И родителите им, които са обречени да се спасяват както могат.   И ако бюджетът е пица, то на малчуганите се падна изгорялото ръбче.   От тези детски се облагодетелства само една прослойка в обществото, която не работи, гледа малките боси и голи, храни ги с каквото намери, а после продава гласовете си. Ражда и се издържа от бройката на хлапетата. Но самите те израстват в невежество и не допринасят с нищо за просперитета на държавата, а я връщат назад.   За сравнение по време на „мрачния тоталитарен режим“ детските бяха за първо дете 12 лева, за второ 35. Еднократните помощи при раждане бяха за първо дете – сто лева; за второ дете – двеста лева; за трето дете – двеста и петдесет лева; за четвърто и всяко следващо дете – по сто лева.  Платеното майчинство беше две години и една неплатена по желание на майката.  И това се случваше при  заплати от 120 до 200 лева на човек. А безработни нямаше.   Пюретата бяха 13 стотинки, най-скъпата детска количка 100 лева, таксата за детска градина от 8 до 12 лева, камизолка и ританки по левче, а лекарствата безплатни.   За студентско бебе пък, докато майката учи, всеки месец се даваха по 100 лева.  И детската градина плюс лекарствата бяха без пари.   Но това беше в мрачните времена.   Сега е демокрация.   Каквото и да означава демокрация в български вариант!", "date": "2017.12.05", "title": "Депутатите насърчиха абортите!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375970-%D0%BD%D0%BE%D0%B2-%D0%BB%D0%B8%D0%B4%D0%B5%D1%80-%D0%BD%D0%B0-%D0%B5%D0%B2%D1%80%D0%BE%D0%B3%D1%80%D1%83%D0%BF%D0%B0%D1%82%D0%B0", "text": "Португалският финансов министър Марио Сентено беше избран за нов ръководител на Еврогрупата. Това стана на заседание на Съвета на финансовите министри на общността. За поста лидер на групата на финансовите министри на еврозоната - т.нар. Еврогрупа, Сентено победи колегите си от Люксембург, Словакия и Латвия. Португалецът ще заеме мястото на сегашния председател - холандецa Йерун Дейселблум. Той ще се оттегли на 13 януари след два мандата, от 2012 г. насам, тъй като вече не е финансов министър.", "date": "2017.12.05", "title": "Нов лидер на Еврогрупата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375971-%D0%B3%D1%8A%D1%80%D1%86%D0%B8%D1%8F-%D0%B2-%D1%80%D0%B0%D1%81%D1%82%D0%B5%D0%B6", "text": "Гръцката икономика нарасна за трето поредно тримесечие - нещо, което се случва за пръв път от над десетилетие, съобщи Блумбърг. Това поставя перспективата през страната догодина да напусне спасителната програма на т.нар. Тройка - МВФ, ЕК и ЕЦБ. Брутният вътрешен продукт е нараснал с 0,3% през трите месеца до септември, след като през предходното тримесечие се е увеличил с 0,8%, се казва в изявление на гръцкия статистически институт в понеделник. Спрямо година по-рано БВП е нараснал с 1,3%. Гръцкото правителство и представители на \"Тройката\" в събота се споразумяха за редица икономически реформи, които страната трябва да предприеме в замяна на нови заеми. Изплащането, допълнено от повече пазарни промени през следващата година, ще помогне на правителството да създаде паричен буфер, тъй като се стреми да се подготви за излизането от спасителния план, когато срокът на програмата изтече през август 2018 г. Докато третата поредна тримесечна експанзия осигурява известна икономическа стабилност, забавянето на темпа на растеж спрямо второто тримесечие ще затрудни постигането на ръст от 1,6% за тази година. \"За да достигне целта за растеж от 1,6% за 2017 г., гръцката икономика ще трябва да нарасне с 1,2% през последното тримесечие на годината\", каза икономистът от Блумбърг Максим Сбайхи. \"Това е прекалено висока летва: през четвъртото тримесечие е по-вероятен ръст наполовина от това. Което би довело годишният темп на растеж само до 1,4% - по-близо, но все още под целта. \" Ръстът през третото тримесечие е свързан с 5% увеличение на износа, включително 9,8% увеличение на износа на услуги, който включва и ключовия туристически сектор на страната. Потреблението падна с 0,1%, докато инвестициите намаляха с 6,1% през тримесечието.", "date": "2017.12.05", "title": "Гърция в растеж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375962-%D1%82%D0%BE%D1%82%D0%B0%D0%BB%D0%BD%D0%B8%D1%8F%D1%82-%D0%BC%D0%B0%D1%82%D1%80%D0%B8%D0%B0%D1%80%D1%85%D0%B0%D1%82-%D0%BD%D0%B0-%D0%BF%D0%BB%D0%B5%D0%BC%D0%B5%D1%82%D0%BE-%D1%82%D1%83%D0%B0%D1%80%D0%B5%D0%B3%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B8%D1%82%D0%B5-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%B6%D0%B5%D0%BD%D0%B8-%D0%B8-%D1%82%D0%B5%D1%85%D0%BD%D0%B8%D1%82%D0%B5-%D0%B7%D0%B0%D0%B1%D1%83%D0%BB%D0%B5%D0%BD%D0%B8-%D0%BC%D1%8A%D0%B6%D0%B5", "text": "Туарегите са малко номадско племе в Северна Африка, наследници на финикийците. Сравнително далеч от културите, познати по близките ни ширини, за тях феминизмът вероятно е неизвестно понятие - може би защото жената в тяхната култура е на най-висока почит. Но зад древния начин на живот се крие една толкова прогресивна култура, че дори може да накара някои хора от либералния западен свят да се изчервят.    Жените на туарегите могат да имат много сексуални партньори преди брака, запазват цялото си имущество след развод и са толкова уважавани от зетьовете си, че младите мъже дори не смеят да се хранят в една стая с тях. Туарегите изповядват исляма, но живеят по правила, на които дори европейците биха завидели. Въпреки че религията им позволява многоженството, истинският туарег се жени само веднъж в живота си. Туарегските жени, за разлика от другите мюсюлмански жени, ходят с открити лица.    Не само това - всъщност, техните мъже се забулват, още като достигнат пълнолетие и могат да открият лице само пред любимата си. Тяхната философия - жената е красива и човек е длъжен да се наслаждава на красотата й. Жените на туарегите биват наричани „кралиците на пустинята\". Те са независими, уверени и най-вече сексуално освободени. До омъжването си могат да имат колкото си искат сексуални партньори, стига да влизат в шатрата по тъмно и да тръгват преди изгрева. Столетия наред мъжът има правото да отиде до палатката на някоя жена и да се промъкне през страничния вход, докато добре обучената му камила го чака тихо навън. Те ще прекарат нощта заедно, докато всички останали членове на семейството, които живеят в същата тази палатка, учтиво ще се правят, че не забелязват нищо.    На следващия ден жената може да приеме друг мъж в дома си и никой няма да го направи на въпрос или да я нарече с обидно нарицателно. Може би гръбнакът на туарегската култура е матрилинейната родова организация - наследството се предава по майчина линия, което коренно променя структурата на тяхното общество. За разлика от толкова други култури по света, след брака жената не губи нито едно от правата си – нещо, с което не могат да се похвалят много жени в съвременния западен свят. Нещо повече, всъщност жената е тази, която притежава дома /палатката/ и животните. Много туарегски бракове завършват с развод. И когато това се случи, именно жената запазва цялото имущество. Обикновено именно жената решава, че е време да сложат край на тази връзка. На практика това означава, че мъжът е принуден да се върне в дома на майка си и то само с камилата си.    Жена му от друга странна запазва всичко, което е внесла в този брак, включително и децата. Станът на майката е основата на обществото, домът, в който всеки се завръща, и тази подредба на обществото гарантира, че и за в бъдеще ще бъде така. В развода няма нищо срамно. Семействата често организират на дъщерите си празненство по случай развода, за да известят останалите мъже, че те отново са свободни. Туарегите имат друга традиция, която е още по-необичайна: смята се за проява на грубост мъж да се храни пред жена, с която не може да има сексуални взаимоотношения, или с жени, които са по-възрастни от него. Най-срамно е да яде пред тъща си. Съществуването на туарегите и техните традиции днес е застрашено. Те обитават изключително размирен район в Северна Африка и са изправени пред нова заплаха – екстремистки и терористични организации като Ислямска държава и Боко Харам, които проникват в редиците им.    Сред обществото на таурегите се наблюдава знаменателна културна промяна: все повече жени започват да носят хиджаб. Въпреки това надеждата, че това гордо племе, което е оцеляло повече от 1 000 години, ще устои на съвременните предизвикателства и ще запази културата и традициите си, е голяма.", "date": "2017.12.05", "title": "Тоталният матриархат на племето туареги - освободените сексуално жени и техните забулени мъже"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375963-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "През целия ден, ще живеете в очакване на нещо невероятно. Както се казва, не очаквайте чудеса, а сами ги създавайте! Възможна е среща с човек, с когото не сте се виждали, от училище. Може да проведете важни разговори, които ще ви помогнат здраво да стъпите на краката си и в близко бъдеще да направите забележителна кариера. Ще бъдете загрижени за финансовото си състояние. За преодоляване на трудностите, ще помогне силен човек, който от дълго време, не е безразличен към вас. Внимателно работете с документи и книжа, една малка грешка, може да доведе до много проблеми. Вечерта не посвещавайте на компютърни игри, а общувайте с близките си. Предстои ви, един творчески ден, в които може да покажете талантите си и да получите признание. Преди да правите парични депозити или трансфери, внимателно проверявайте всичко. Възможна в заблуда или измама във финансовия сектор. Но края на деня, ще бъде увенчан с романтика и любов, от която, ще бъдете изключително щастливи. Ако днес спешно не се заемете с битовите проблеми, ще чуете от близките си много неприятни изказвания. В работата ви, авторитета ви, ще расте, така че се опитвайте да го поддържате. Вечерта е възможна, покана за среща, за която тайно сте мечтали. Слушайте сърцето си, а не гласът на разума. Днес, трябва да сте много внимателни на пътя, особено ако шофирате. Възможни са травматични ситуации, както и глоби. Също бъдете бдителни при подписване на документи или договори. Любовна история, за която не сте казвали на никого, може да стане достояние, едва ли не на всички. Прекрасно, ще се развиват нещата ви, ако не отказвате помощ на хората наоколо. Вашата щедрост, трябва да бъде безкористна, а усмивка на лицето ви - искрена. За големи покупки, не е добър момент, но от малките не си струва да се отказвате. Също, трябва внимателно да следите парите в сметката си, за да предотвратите грешки. Ако строите планове за бъдещето, опирайте се на финансовото си състояние. Ако искате да отидете на почивка с цялото семейство, започнете да си търсите допълнителна работа. Енергията и силата си, влагайте във важните неща, а не в спорове и конфликти. Във вашето мнение, ще се прислушват повечето ви колеги, което може да ви направи суетни. Днес е добре, да започнете да усвоявате нова информация и да се заемете със самообучение. Изучаването на чужд език, ще даде добри резултати, но от курс за нова професия е по-добре да се откажете. Очаква ви също, увлекателно пътуване в компанията на любимия човек или скъп подарък, който, ще ви зарадва.   Повишената активност, може само да ви навреди, така че е по-добре да мълчите и да наблюдавате всичко отстрани. Ако планирате пътуване на дълги разстояния, е по добре за сега да го отложите. Обстановката в дома ви, ще бъде спокойна, така че не е необходимо да ескалирате ситуацията, като изисквате прекалено много от членовете на семейството си. Трябва да търсите по-добри оферти за работа, а не да си губите времето и енергията в рутинни дейности. Пътуване в чужбина, ще бъде успешно, ако предварително планирате всичко. Учете се от грешките, сега това е мотото, което, ще е най-важното в личния ви живот. Ако го следвате, няма да имате никакви проблеми. През деня, може да очаквате признание на способностите ви в кръга на колегите. Дори шефовете, ще погледат на вас по нов начин, когато видят резултатите от труда ви. Денят е добър за конференции, срещи и делови преговори. Но не трябва да пренебрегвате здравето си, особено ако имате, главоболие и хрема. На този ден най-важното е, да не унивате и останете в оптимистично настроение. Така, ще може да спечелите на своя страна подходящите хора, както и да напълните портмонето си с прилична сума. У дома е добре да организирате празник за децата и съпруга си или да поканите гости. Възможно е да получите, предложение за сътрудничество.", "date": "2017.12.05", "title": "Дневен хороскоп 5 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375964-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%B0", "text": "Кампанията за регионалните избори в Каталуня на 21 декември започва официално във вторник. Социологическите анкети сочат изравнени позиции на политическите партии, които са за и против независимост. Изходът обаче ще определи бъдещето не само на Каталуния и на Испания, но и на други европейски страни и на институциите на ЕС.   Тези избори бяха предизвикани от правителството в Мадрид, след като то задейства член 155 на испанската конституция през октомври - ход без прецедент, довел до формалното суспендиране на автономията на областта. Испанският премиер Мариано Рахой се надяваше, че това ще му помогне да спечели време, докато работи за потушаване на отцепническите настроения, включително и чрез лансиране на идеи за разширена автономия на Каталуния в бъдеще. Сега нещата отново са тръгнали към ускорение. Може би предстои още по-голяма, а не по-малка политическа бъркотия. Политическата битка върви ръка за ръка с юридическата.    Днес съдия от испанския Върховен съд постанови да останат в ареста сваленият вицепремиер на Каталуня Ориол Жункерас и още трима обвиняеми във връзка с опита за отцепване на автономната област. Шестимата други задържани ще бъдат освободени под гаранция - 100 000 евро за всекиго. Сега те са задържани по обвинения в противодържавна дейност, организиране на бунт и злоупотреба с обществени средства. Те отричат всички тези обвинения. Активистите на движението за независимост започнаха кампания “жълта лента” в подкрепа на министрите, които те смятат за политически затворници.   Властите в Мадрид обаче са обезпокоени от евентуален “ефект на мъченичеството”, ако те не бъдат освободени. Отговорът на испанското правителство на референдума от 1 октомври се хареса извън Каталуния, но бе оценен като провокативен и пресилен от самите каталунци. Вероятно в опит да демонстрира гъвкавост, оттогава Мадрид възприе по-предпазлив подход към начина на прилагане на член 155. Въпреки, че централните власти поеха контрол над финансите на Каталуния, те например се въздържат да спрат или пряко да управляват нейното радио и телевизия.   Междувременно отстраненият каталунски президент Карлес Пучдемон потърси убежище в Брюксел заедно с четирима от своите министри. Тази постъпка предизвика разделение сред привържениците му. Някои я смятат за случай на принудително изгнание, други - за бягство от отговорност. В момента Пучдемон изглежда като самотна фигура. Той заяви, че Каталуния трябва да се отцепи от “декадентския” Евросъюз - намерение, което разделя мненията в регион, в който привързаността към ЕС е силна.   Много каталунци са обезпокоени, след като хиляди компании обявиха, че ще се изнесат извън областта. Отношението на Мадрид е непопулярно в Каталуния. Въпреки това каталунското обществено мнение е фрагментирано и поляризирано, а не обединено по въпроса за пътя, който трябва да се следва. Подкрепата за и против независимост не съвпада с разграничението ляво-дясно. Каталунските (политически) групи, близки до испанското (ляво-)прогресивно движение “Подемос”, са против независимостта, но искат законен и обвързващ референдум, резултатът от който Мадрид да зачете.   Центристкото движение “Сиудаданос” (”Гражданите”) бележи възход в анкетите с обещанието да даде приоритет на политики за социална справедливост и да застане над темата за независимостта, което напомня, че тези избори не са двузначен избор и че изходът им ще зависи от изграждането на коалиции.   Каталунските радикали говорят за исторически аспирации (към независимост), които са били погазени при режима на Франко и които отново са в опасност. По-непосредствената реалност е, че пост-франкистката регионална автономия на Каталуния сега се нуждае от ново начало и укрепване. Гласуването този месец е ключов тест за каталунската и испанската демокрация.   Кампанията трябва да се развива свободно, мирно и в рамките на закона, а резултатът трябва да бъде зачитан. Диалогът и компромисът остават добри опции. Следващите три седмици ще покажат дали те са реалистични.    Каталунските партии, подкрепящи идеята за независимост, може би ще загубят парламентарното си мнозинство на регионалните избори на 21 декември, показва ново допитване до общественото мнение, публикувано в понеделник и цитирано от Ройтерс.   Допитването сочи, че коалицията “Заедно за Каталуня” ще спечели 25-26 места, партията Републиканска левица на Каталуня - 32 места, а крайнолявата партия “Кандидатура за народно единство” - 9 места. Анкетата, изготвена от Центъра за социологически проучвания, показва, че лагерът на привържениците за независимост ще спечели само 67 места в 135-местния парламент и ще изгуби досегашното си крехко мнозинство.   Управляващата испанска Народна партия ще получи едва 7 места, а социалистите - 21. Партия “Сиудаданос” (Гражданите) ще има 31-32 места, а каталунският клон на партията “Подемос” (Ние можем) - 9.", "date": "2017.12.05", "title": "Изборите в Каталуния: предизвикателството на компромиса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375961-%D0%B7%D0%B0-5-%D0%BC%D0%B8%D0%BD%D1%83%D1%82%D0%B8-%E2%80%93-15-%D1%83%D0%B4%D0%B8%D0%B2%D0%B8%D1%82%D0%B5%D0%BB%D0%BD%D0%B8-%D1%84%D0%BE%D0%BA%D1%83%D1%81%D0%B0", "text": "Ако професионален фокусник е способен на това – да покаже за 5 минути голям брой удивителни илюзии, които по никакъв начин зрителите не могат да си обяснят, то какво трябва да говорим за света, който ни заобикаля, в който загадъчните явления са много повече, пише Езореитер. От друга страна, когато гледаме фокусите на Ханс Клок, по време на които, той сякаш с махане на вълшебна пръчка, изважда момичета от празни кутии, преоблича ги буквално с едно движение за секунда, сам изчезва, а после отново се появява, неволно започваме да си мислим – дали не манипулират нашето съзнание всичките тези „фокусници\", например, политиците, учените, да не говорим за религиозните дейци? Ако в случая с Ханс Клок всичко е разбираемо – това са фокуси, ловкост на ръцете и изобретателност на ума, то в реалния живот да се отличат фокусите от действителността е доста трудно. Все пак в този случай на нас никой не ни казва, че това е фокус. Още повече, да се изглежда на повторение няколко пъти как нас ни правят на глупаци е напълно невъзможно.", "date": "2017.12.05", "title": "За 5 минути – 15 удивителни фокуса"}
{"url": "http://www.classa.bg/%D1%81%D0%B2%D1%8F%D1%82/item/375955-%D1%80%D1%83%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D0%BA%D1%8A%D0%B4%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D1%81%D0%BE%D1%87%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D1%8F%D0%B4%D1%80%D0%B5%D0%BD%D0%B0-%D0%B0%D1%82%D0%B0%D0%BA%D0%B0", "text": "Ако конфликтът на Корейския полуостров навлезе в открита фаза, първите жертви на ядрена атака от Северна Корея ще бъдат Южна Корея и Япония, заяви министърът на външните работи Сергей Лавров, в интервю за канал CTV. Лавров подчерта, че Москва осъжда политиката на увеличаване на ядрения потенциал, провеждана от Пхенян, но също така подчерта, че с многобройните си военни учения в близост до границата на Северна Корея, Вашингтон изглежда \"възнамерява да провокира Ким Чен-ун така че да не спази паузата и да падне в капана на неговите провокации\". Лавров подчерта необходимостта \"да се измъкнем от реториката, заплахите, обидите и да намерим възможности за възобновяване на преговорите\". \"В продължение на повече от два месеца, лидерът на Северна Корея не се е впускал в приключения, докато американските ни колеги ни казаха през септември, че следващите важни маневри са предвидени скоро за пролетта\". Според него, ако \" тази пауза в маневрите на САЩ и Южна Корея бе поддържана, би могла да се използва от Пхенян да не прави тестове и при тези условия можеше да започне нещо разумно.\" По-рано, Пхенян потвърди успешното стартиране на новата си ракета Hwasong-15 на 28 ноември, отбелязвайки, че тя \"може да достигне до цялата континентална част на САЩ\". В последното изявление на Министерството на външните работи на Северна Корея страната отново обвини Белия дом, че \"моли за ядрена война\". От своя страна секретарят по отбраната на САЩ Джеймс Матис каза, няколко часа след старта, че тази нова ракета от Северна Корея представлява глобална заплаха. Освен това съветникът по националната сигурност на САЩ Хърбърт Реймънд Макмастър заяви, че рискът от война със Северна Корея продължава да нараства. Китай заедно с Русия са сред страните, които осъждат последното пускане на ракетата от Северна Корея.", "date": "2017.12.05", "title": "Руският външен министър прогнозира къде Северна Корея може да насочи първата си ядрена атака"}
{"url": "http://www.classa.bg/%D1%81%D0%B2%D1%8F%D1%82/item/375956-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE%D1%82%D0%BE,-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%B8-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Президентът на Боливия, Ево Моралес, критикува остро в неделя Съединените щати чрез неговия акаунт в Twitter, след като Постоянната мисия на САЩ в ООН обяви, че Съединените щати няма да бъдат част от Глобалния пакт за бежанците на ООН, чието одобрение е насрочено за идната година. \"САЩ изоставиха преговорите за глобален пакт за миграцията, като строят стени, унищожават народите с нашествия и генерират милиони разселени мигранти и бежанци\", критикува боливийският президент. Според него Вашингтон \"няма морал да говори за проблемите на света\". \"Те напуснаха Парижкото споразумение, а сега и преговорите за глобален пакт за миграцията, те са основната заплаха за достойнството, равенството и идентичността на човечеството\", каза той. По отношение на собствената си страна, Моралес обеща: \"Боливия ще продължи да популяризира предложението да има свят без стени, без нашествия или разделения, в които да се приемаме един с друг чрез универсално световно гражданство\". Участието на Вашингтон в проекта на Глобалния договор за бежанците започна през 2016 г. при администрацията на Барак Обама. Мисията на САЩ обаче заяви в събота, че Декларацията от Ню Йорк, приета на 19 септември 2016 г. \"съдържа многобройни разпоредби, несъвместими с американските политики в областта на имиграцията и бежанците, както и с принципите на Администрацията на Тръмп за имиграцията, поради което американският президент реши, че страната ще прекрати участието си в проекта\". \"Съвсем просто, глобалната стратегия на Декларацията от Ню Йорк не е съвместима със суверенитета на САЩ\", обобщи посланикът на САЩ в ООН, Ники Хейли.", "date": "2017.12.05", "title": "Ево Моралес: \"Съединените щати са основната заплаха за достойнството, равенството и идентичността на човечеството\""}
{"url": "http://www.classa.bg/%D1%81%D0%B2%D1%8F%D1%82/item/375957-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%81%D1%8A%D0%B4%D1%8F%D1%82-%D1%86%D1%83%D0%BA%D1%8A%D1%80%D0%B1%D1%8A%D1%80%D0%B3,-%D1%81%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-%D0%BE%D1%82-%D0%B1%D0%B8%D1%82%D0%BA%D0%BE%D0%B8%D0%BD", "text": "Тайлър и Камерън Уинкълвос, близнаците, които съдиха Марк Цукерберг по обвинение, че е откраднал идеята им, създавайки Facebook страницата през 2004 г., може би са първите милиардери от Bitcoin, съобщава The Telegraph. Само преди няколко дни най-популярната криптовалута бе оценена на около 8 000 щ.д. Скоро цената скочи до 10 000, след което надмина 11 000, преди да се срине и отново да нарастне. Според медиите, това може да бъде исторически момент за спорния актив. Вестникът съобщава, че драстичното покачване на Bitcoin ще направи милионери много от ранните си поддръжници, но се смята, че близнаците Уинкълвос са първите публични личности, които са превърнали инвестицията си в надминаваща един милиард долара. Уинкълвос са колеги от университета, приятели и партньори с Марк Цукърбърг, основател на Facebook. Братята обаче твърдят, че те първи са имали идеята да създадат известната социална мрежа. Така през 2004 г. те обвиняват Цукърбърг в плагиатство и започват съдебно дело срещу Facebook. Според споразумение, постигнато през 2008 г., съдът е принудил собственика на най-голямата социална мрежа в света, да плати на близнаците 65 милиона долара в брой и ценни книжа на дружеството. През март 2013 г., Уинкълвос използвали $ 11 милиона от това споразумение с Facebook за да купят около 1% от общите световни bitcoines, когато стойността на всяка единица от тази валута е все още $ 120. Въпреки, че официална информация за броя на биткоини, получени от Уинкълвос не е публикувана, той се оценява на около 100 000 броя. Така миналата седмица, когато биткоинът достигна своя максимум, инвестицията на братята се увеличи почти 10 000 пъти, достигайки един милиард долара.", "date": "2017.12.05", "title": "Близнаците, които съдят Цукърбърг, са първите милиардери от биткоин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375969-%D0%BE%D0%B1%D0%B5%D0%B7%D1%81%D0%BC%D0%B8%D1%81%D0%BB%D1%8F%D0%BD%D0%B5-%D0%BD%D0%B0-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5", "text": "В тази държава няма разделение на властите и няма обществена чувствителност, а би следвало институциите да държат пулса на обществените настроения. Обезсмислянето на институциите вече е пълен факт. Това каза лидерът на ДСБ Атанас Атанасов. \"Този модел на упражняване на властта, откакто ГЕРБ няколко пъти съставя правителството, има за цел абсолютна централизация и еднолично управление на общите ни пари. Няма значение какво ще гласува парламентът и какво ще пише в този закон, в последствие Борисов разпределя парите\", казва политикът. \"Огромни излишъци ежегодно се събират, които не са част от бюджетната процедура през парламента, и след това се разпределят с постановление на МС по целесъобразност, и по този начин се държи контрол над общините, те са напълно зависими от централната власт заради тези допълнителни пари, които на някои ще се отпуснат, на други – не. По този начин се купува политическо влияние\", допълни Атанасов. \"Може ли шефът на бюрото, което контролира тази дейност, да излезе и да каже, че има незаконно подслушване на магистрати, политици, журналисти – това е тежък скандал\", коментира Атанасов по повод думите на Бойко Рашков.", "date": "2017.12.05", "title": "Обезсмисляне на институциите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375959-%D0%B0%D0%BD%D0%B4%D1%80%D0%B5%D0%B0-%D0%B8-%D0%BA%D1%83%D0%B1%D1%80%D0%B0%D1%82-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%8E%D0%B1%D0%B8%D0%BB%D0%B5%D0%B9", "text": "Фолкпевицата Андреа индиректно нападна златотърсачките в България. Без да посочва имена, но пък те са известни на обществеността. Тя заяви, че вече 10 години са заедно с Кубрат Пулев и не ѝ трябва подпис под брачно свидетелство, за да се чувства сигурна и обичана. И направи сравнение, че браковете на някои известни жени не са просъществували и три години, като феновете на певицата бързо разпознаха колежката ѝ Мария и плеймейтката Николета Лозанова. Според Андреа, златотърсачките слагат на първо място собствените си интереси, а не любовта. И затова семействата им се разпадат. „Щастлива съм с работата си и в нея намирам спасение, докато Кубрат тренира в чужбина. Сама се справям с продуцирането си и нито за миг не съжалявам за решението си да напусна „Пайнер\" преди две години\", заяви Андреа в „Папараци\".", "date": "2017.12.05", "title": "Андреа и Кубрат празнуват юбилей"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375960-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D1%88%D0%B0%D0%BF%D0%BA%D0%B0", "text": "Ирина Шейк за кратко загърби майчинските си задължения и прекара известно време със съпруга си Брадли Купър. Двамата си направиха слънчеви бани на плажовете в Маями, а моделът побърза да сподели кадър в Instagram на фона на Атлантическия океан. На снимката тя позира с нейния близък приятел Али Кавуси, а най-вероятно Брадли е зад обектива. Шейк се крие от слънчевите лъчи с шапка. Рускинята е заложила на бял бански в две части и без капка грим.      Безспорно обаче друг кадър привлече вниманието на феновете ѝ. На него Ирина Шейк позира в червен бански пред огледало, което разкрива, че е в добра форма и отзад след раждането на детето си. Снимката събра над половин милион харесвания за кратко време.  ", "date": "2017.12.05", "title": "Ирина Шейк се пусна по шапка"}
{"url": "http://www.classa.bg/%D1%81%D0%B2%D1%8F%D1%82/item/375952-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-iphone-%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-ios-11", "text": "От самото стартиране на новата операционна система IOS 11 през септември, много потребители са подчертали многобройните пропуски, които тя притежава, както и общата липса на внимание към детайла. Миналия петък, проблемите на Apple са се влошили, заради откриването на грешка, която вкарва операционната система на Iphones и IPads в постоянен цикъл блокиране и нулиране, принуждавайки компанията да издаде незабавно актуализация, съобщава Gizmodo. Грешката изглежда провокира услугата за местни уведомления на IOS 11 да консумира голям обем памет, вкарвайки в проблеми мениджъра на прозорци както на iPhone, така и на IPAD. Доклади от потребители, събрани от Reddit, потвърдиха, че грешката се появява, когато се използва което и да е приложение, което поддържа местни уведомления с повтарящи конфигурации (приложения, които не разчитат на сървъра за изпращане на уведомления, като Headspace y Calm), след 00:15 часа на 2 декември. Apple побърза да отстрани грешката, предизвикала пропадането на операционните системи на своите устройства и обяви старта на IOS 11.2 в събота (3 дни преди редовния график). Докато най-новата операционна система коригира грешката на местните уведомления, според уебсайта The Verge, тя също така представя редица нови функции, включително нова платежна услуга и ново бързо безжично зареждане за iPhone X и iPhone 8. Но за да инсталират актуализацията, потребителите трябва да поправят всички повреди, причинени от гореспоменатата грешка. За целта трябва да влязат в менюто с настройки и да деактивират функцията \"Позволи известия\" за всяко приложение, което може да бъде засегнато. Едно по-бързо решение може да бъде просто да се върне вътрешния часовник на устройството, но това може да повлияе на правилното функциониране на телефона, затова не е препоръчително.", "date": "2017.12.05", "title": "Откриха нови проблеми в iPhone и операционната система iOS 11"}
{"url": "http://www.classa.bg/%D1%81%D0%B2%D1%8F%D1%82/item/375953-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BB%D0%B0%D0%BD%D1%81%D0%B8%D1%80%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0", "text": "Президентът на Венецуела Николас Мадуро обяви в неделя по телевизията създаването на венецуелска криптовалута, наречена \"el Petro\", за да се \"премине към преодоляване на финансовите проблеми и към солидна финансова система\". Президентът каза, че \"Петро\" ще се основава на богатствата от нефт, газ, злато и диаманти. С тази нова криптовалута Каракас се стреми да насърчи напредъка в паричния си суверенитет, да осъществи финансови транзакции и да преодолее финансовата блокада. Според Мадуро, инициативата е предложена от министъра на университетското образование, науката и технологиите Хюбел Роа, към чието министерство ще бъде прикрепена новата блокчейн Обсерватория на Венецуела за националната криптовалута. Тази институция ще бъде създадена от мултидисциплинарен екип от 50 души, специализирани в областта на икономиката, финансите, технологиите, правото, монетарната и медийната политика. \"Петро, венецуелската криптовалута, е създадена, историческа стъпка на 3 декември 2017 г.\", обяви президентът в края на речта си. Преди месец руското правителство, чрез ръководителя на Министерството на съобщенията на Русия Николай Никифоров, одобри развитието на собствената си криптовалута. Според министъра, решението за създаване на криптовалута като законно платежно средство, има подкрепата на президента на страната Владимир Путин. Най-голямата цифрова валута в света, биткоин, отбеляза нова най-висока стойност в сряда, като се търгуваше над $ 11,000. Един ден по-късно обаче основната цифрова валута в света се срина, обезценявайки се с 2000 долара. Според портала Market Watch внезапното колебание в стойността на биткоина се дължало на технически неуспехи на виртуалните борси, между които Coinbase, Gemini и Bitstamp.", "date": "2017.12.05", "title": "Венецуела лансира собствена криптовалута"}
{"url": "http://www.classa.bg/%D1%81%D0%B2%D1%8F%D1%82/item/375954-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B7%D0%B2%D0%B5%D0%BD%D0%BE-%D0%B7%D0%B0-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5-%D0%BD%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Южнокорейската армия създаде специални сили, известни неофициално като \"Единица за обезглавяване\", за да се елиминират лидерите на Северна Корея в случай на война, съобщава The Korea Times. Този бойна единица, състояща се от около 1000 войници, е създадена по модела на Рейнджърс, Делта Форс и Зелените барети. Според изданието, позовавайки се на \"хора, запознати с процеса,\" тяхната мисия е да се елиминират от ключовите фигури на режима на Пхенян, включително Ким Чен-ун, и да се унищожат ядрените съоръжения и ракети, ако има война. Медията отбелязва, че официалното име на групата и мисията, не са посочени, но източници подчертават, че специалното звено ще расте за да се превърне в ядро на военната сила в страната. Уточнява се, че отначало в Южна Корея пускането на \"Единица за обезглавяване\" било планирано за 2019 г., но ускоряването се дължи на нарастването на напрежението на полуострова и ускореното развитие на ядрено оръжие и балистични ракети от страна на Пхенян. Освен това, пред лицето на нарастващата заплаха от Северна Корея, ВВС на Южна Корея обявиха създаването на най-голямата единица за наблюдение и въздушно разузнаване. Това звено ще бъде посветено на наблюдението на дейностите в Северна Корея, по всяко време и в тясна координация със САЩ, посочва агенцията. Тази новина идва след успешното изстрелване на ракетата Hwansong-15, проведено от Северна Корея тази седмица. Ракетата покри разстояние от 960 километра в продължение на 50 минути.", "date": "2017.12.05", "title": "Южна Корея разкрива звено за премахване на лидерите на Северна Корея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375958-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1492 г. - Христофор Колумб става първия европеец, който стъпва на остров Испаньола (днес Хаити и Доминиканска република).   1848 г. - Калифорнийска златна треска: В съобщение до Конгреса на САЩ американският президент Джеймс Полк потвърждава, че в Калифорния е открито голямо количество злато.   1916 г. - Първата световна война: Части от български военни подразделения влизат в столицата на Румъния - Букурещ. 1931 г. - Взривена е църквата Христос Спасител в Москва.   1933 г. - В САЩ официално е отменен сухият режим.   1936 г. - Съветския съюз приема нова конституция (известна като \"Сталинска\") и Киргизката Съветска Социалистическа Република е включена в състава на Съюзните републики на СССР.   1936 г. - Създадена е Автономната съветска социалистическа република Коми, просъществувала до 1991 г.   1936 г. - Създадена е Марийската автономна съветска социалистическа република.   1941 г. - Втората световна война: Битка при Москва: Червената армия започва контраофанзива срещу нацистките сили по нареждане на генерал Георгий Жуков.   1949 г. - Йерусалим е провъзгласен за столица на новата държава Израел.   1975 г. - В София е открит голям комплекс студентски общежития, известен като Студентския град.   1977 г. - В България е възстановена общината като селищна система.   1990 г. - Ислямски водачи призовават да бъде наказан със смърт британският поет от индийски произход Салман Рушди за неговата книга Сатанински строфи.   1999 г. - Официално е открита отсечка от автомагистрала Хемус, заобикаляща Правец.   2005 г. - Във Великобритания са узаконени еднополовите бракове.", "date": "2017.12.05", "title": "5 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/375946-%D0%BD%D0%BE%D0%B2,-%D0%BF%D0%BE%D0%BB%D1%83%D1%81%D0%B8%D0%BD%D1%82%D0%B5%D1%82%D0%B8%D1%87%D0%B5%D0%BD-%D0%BE%D1%80%D0%B3%D0%B0%D0%BD%D0%B8%D0%B7%D1%8A%D0%BC-%D1%81-%D1%88%D0%B5%D1%81%D1%82-%D0%B4%D0%BD%D0%BA-%D0%B1%D0%B0%D0%B7%D0%B8-%D0%B2%D0%B5%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%80%D0%B0%D0%B7%D0%BC%D0%BD%D0%BE%D0%B6%D0%B0%D0%B2%D0%B0", "text": "Главната цел на синтетичната биология като наука, е създаването на нови жизнени форми и нови функции в съществуващите организми. Логичният път за достигането на тази цел е разработването на полусинтетични организми с разширен набор от базови двойки. Освен четирите бази на живата природа те могат да съдържат две синтетични бази, образуващи трета изкуствена базова двойка: X-Y.     Предишните опити за създаването на подобен полусинтетичен организъм достигнаха своя апогей  , когато генетиците създадоха щам на Escherichia coli, която излича необходимите синтетични трифосфати от околната среда. Но този полусинтетичен организъм не бе пълноценен. Обикновеното запазване и предаване на синтетичната двойка не е достатъчно. За да има някаква практическа полза, той трябва да е напълно функционален – тоест, трябва да е способен на експресия на белтъците чрез РНК. И това ще бъдат белтъци, които не могат да бъдат създадени от нито една естествена форма на живот с четвъртична система.   Сега, биолозите на научно-изследователския институт “Скрипс” стигнаха много по-далеч. Те   (снимката в началото), която осъществява транслацията на изкуствената двойка в мРНК с два синтетични кодона и тРНК с родствени синтетични антикодона – и тяхното ефективно декодиране в рибозомата за включването на естествените или неканоничните аминокиселини в белтъка.   “ ” – каза професор Флойд Ромсбърг (Floyd Romesberg) от института Скрипс, водещ автор на научната работа.         Учените заявиха, че тези резултати показват, че на всеки етап от запазването и извличането на генетичната информация могат да участват процеси, различни от водородната връзка. Оказа се, че липсата на водородна връзка не безпокои особено клетката: размножаването на полусинтетичната ДНК е съвсем успешно.   С други думи, разпространеният около нас живот не е единственият възможен от химична гледна точка. Може би просто така се е получило, че всичко живо на Земята е образувано именно от един единствен подобен образец, като той явно не е уникален.   Новият полусинтетичен организъм може едновременно и да кодира допълнителна генетична информация, и да я извлича за използване. “ ” – каза Ромсбърг – “ “.   Четирите ДНК бази могат да кодират само 20 аминокиселини, и живите форми на Земята са ограничени изключително в тези белтъци. С помощта на третата синтетична двойка организмът може да кодира до  .   Учените планират са използват новосъздадения организъм като платформа за създаване на нови жизнени форми и функции. На теория, новите жизнени форми с шестична система, могат да разкрият съвършено нови възможности в медицината и фармакологията, да помогнат в създаването на нови лекарства и още много други.   В търсенето на нови лекарства с използването на базова X-Y двойка се специализира американската компания Synthorx, Inc.   Учените отбелязаха, че създадената от тях полусинтетична форма на живот и другите подобни на нея не могат да живеят извън лабораториите, понеже за възпроизводството на X и Y базите, в разтвора трябва да присъстват специални химикали.  ", "date": "2017.12.05", "title": "Нов, полусинтетичен организъм с шест ДНК бази вече може да се размножава"}
{"url": "http://www.classa.bg/%D1%81%D0%B2%D1%8F%D1%82/item/375947-uber-%D0%BD%D0%B5-%D0%B5-%D1%82%D0%BE%D0%B2%D0%B0,-%D0%B7%D0%B0-%D0%BA%D0%BE%D0%B5%D1%82%D0%BE-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F", "text": "UBER! Твърдиш, че сме ти “партньори”. Кога ще ни чуеш? Вече два дни водим спор с Георги Кадиев за Uber. Той е много доволен от услугата в Лисабон – платил е само 6,50 евро, при очаквани 15. Поради което намира, че това е бъдещето, а цялата съпротива срещу Uber е поради факта, че е конкуренция на стандартните таксита. Заключението е, че всички трябва да учим, за да имаме работа, защото прогресът не може да бъде спрян. Чували сте всички тези неща поне по 8 милиарда пъти. Uber се самонарича “споделено пътуване”. Споделено е пътуването, което се предлага в онези сайтове, в които човек обявява къде ще ходи, търси спътници за компания и за да си разделят разходите. Разходите! Споделеното пътуване не се осъществява с цел печалба, от него не зависи месечният домакински бюджет, то е повече стихийно, отколкото систематично организирано. Uber не е споделено пътуване. Социално предприемачество, което носи печалба, а не нормална заплата, не е социално. Airbnb също не е споделяне. Само няколко примера как капиталът усвоява социална и солидарна терминология, зад която да се скрие. Компанията е конкуренция на традиционните таксита, българските шофьори често хитруват с маршрут или сметка, поради което се смята за свеж въздух в сектора. Е, ли свежест? Uber ще внесе шофьори, които няма да си помислят да мамят? Не, разбира се. За голямо съжаление на размечтали се офис човеци, Гришо също няма да заработва допълнително с такси, така че и този блян ще трябва да се разделят. Шофьорът няма да е галантен мускулест мъжага, Николета Лозанова или интелектуалец, който ще говори за изкуство. Дори да има такива експериментатори, да го играеш човек от народа писва. Остава българинът – такъв, какъвто го виждаме в жълтите таксита и сега. Много е неприятно да се приземиш, но вече сме го играли с истината за Дядо Мраз/Коледа, ще ни мине. За конкуренцията – има резон в тезата за съпротива на стандартни срещу убери като преки конкуренти. Другаде може би, не и в България. У нас лимит за таксиметрови коли няма – дали конкуренцията ти ще е Uber или Green taxi няма никакво значение. Като споменах Green Taxi – и те, и Yellow, а вероятно и много други компании, също дават възможност да се плати с карта (ако някой е проучвал сектора, да ги изреди). Няколко са фирмите, които имат и рейтингова система за оценка на шофьорите. Къде остана тогава конкурентното предимство на Uber? В облекчението да не спазва трудовото законодателство, защото шофьорите не се водят служители на корпорацията, те са “партньори” Обаче така било в момента и в България – така е и много от първите таксиметрови “предприемачи” вече вегетират. Защото са работили без договор, не са се осигурявали, сега разчитат на милостта на близки и роднини. Моментните добри доходи, без осигуряване на старините водят до жалко съществуване при напреднала възраст. Много е вероятно част от тези хора да получават социална пенсия. Не минимална – социална. Хем са унизени, хем подхвърлените минимални средства не могат да им осигурят съществуването, хем другите пенсионери трябва да делят с тях парите от бюджета. За никого не е справедливо. Uber просто предлага още от същото. Впрочем протести срещу компанията има в много държави. Някъде са обект на съдебни дела, поради опита да хамелеонства и да твърди, че шофьорите всъщност не са наемни работници, защото не са наети. Но малко съдилища вярват, че принцовете с белите коне са се преквалифицирали в принцове с таксита, които обикалят градовете, водени от желанието да нагледат паството. Затова: В началото на тази година компанията е осъдена от данъчните в Австралия. Преди дни беше потвърдено решението на съда във Великобритания, че шофьорите на Uber са наемни работници и следва да им бъде гарантирано минимална работна заплата. Подобно дело се води и в щата Тексас в САЩ. Само няколко от примерите, в които Uber е осъдена. В други случаи продължава да деребейства – шофьорите изобщо не знаят при какъв рейтинг ще бъдат деактивирани и няма да имат право повече да работят за компанията. Информация за случая може да бъде намерена дори на български: “Как Uber уволнява шофьори” Преводна, разбира се, защото само там, където е натрупан опит, може да има и адекватна съпротива. В цивилизованите държави не минават глупостите, че експлоатацията е всъщност много иновативна, фешън, гиг икономика. У нас и в конкретния разговор обаче не е така: наемни работници не виждат проблем в подкопаването на трудови права, служителка на българска ПР компания заклейми “пролетарския ми патос”, а Георги Кадиев най-сетне заби пирона: “Впрочем, фейсбук също е корпорация, точно от типа, които уж не харесваш. Всеки твой коментар, клик, лайк им докарва повече реклама и ги прави по-богати. И ако наистина си срещу това, а не просто се правиш, първото нещо е да хвърлиш смартфона си и да спреш да висиш във фейсбук. Тогава може би бих ти повярвал. Сега- не. Съжалявам.” Не, че се налага да ми вярва, просто трябва да чете. Впрочем целият този дебат е провокиран от пътуване до Лисабон, където в изминалите няколко дни се проведе заседание на ПЕС (европейските социалдемократи). На същото заседание присъства и Джереми Корбин – председател на Лейбъристката партия. Много български социалдемократи се снимаха с него, господин Кадиев постна видео с Корбин. Интересно е да чуем какво мисли британецът за Uber. Според него Uber и Deliveroo използват технологиите на бъдещето, но “техните бизнес модели не се основават на технологичното предимство, а на установяването на ефективен монопол на пазара, който използват, за да снижават заплатите и условията на труд до изключително ниски нива”. Така, отново според лидера на лейбъристите, технологията вместо да облекчи живота на гражданите, какво се очаква да направи, всъщност се превръща в “по-хищнически и експлоататорска форма на капитализма”. С известните не е достатъчно да се снимаш, добре е да осмислиш това, което говорят и може би ще разбереш, защо техните съграждани ги избират. ", "date": "2017.12.05", "title": "Uber не е това, за което се представя"}
{"url": "http://www.classa.bg/%D1%81%D0%B2%D1%8F%D1%82/item/375948-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%BD%D0%B0-%D1%81%D0%B0%D1%89-%D0%B4%D0%BE%D0%BF%D1%83%D1%81%D0%BD%D0%B0-%D1%83%D0%BA%D0%B0%D0%B7%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%81%D0%B8%D0%BB%D0%B0", "text": "предаде Би Би Си.   Става дума за Чад, Иран, Либия, Сомалия, Сирия и Йемен.   Срещу президентският указ, с който е наложена забраната обаче, все така има жалби в американските съдилища.     В понеделник седем от общо девет членове на Върховния съд гласуваха за отмяна на решенията на по-долните инстанции, които наложиха забрана за прилагане на указа.   Решението на Върховния съд се отнася за третата версия на подписания от президента документ.   С нея се налага 90-дневен мораториум върху влизането в страната на граждани на посочените шест страни, които нямат тесни семейни или делови връзки със САЩ.   В новата версия подобно ограничение е в сила и за граждани на Северна Корея, и за някои членове на правителството на Венецуела.   Съдиите на по-долните инстанции налагаха забрани за прилагането на указа с мотива, че той има антимюсюлмански характер.   Подобни дела ще се гледат през тази седмица в съда в Сан Франциско, както и в Ричмънд, Вирджиния.   През януари Тръмп подписа указ, с който се забраняваше в продължение на 90 дни да бъдат допускани в САЩ граждани на седем държави с предимно мюсюлманско население. Документът предизвика протести и множество съдебни искове в различни щати.   Новата версия, подписана от президента през март, изключи от списъка Иран, който засили проверките на кандидатстващите за виза.  Освен това от списъка бяха изключени притежателите на зелени карти и хората с двойно гражданство.   Новата версия не съдържа пълна забрана за прием на сирийски бежанци.", "date": "2017.12.05", "title": "Върховният съд на САЩ допусна указът на Тръмп за мигрантите да влезе в сила"}
{"url": "http://www.classa.bg/%D1%81%D0%B2%D1%8F%D1%82/item/375949-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B0%D1%80%D0%BA%D1%82%D0%B8%D0%BA%D0%B0-%D1%81%D0%B5-%D1%80%D0%B0%D0%B7%D0%B3%D0%B0%D1%80%D1%8F", "text": ". Като че ли чиновниците в Брюксел и Вашингтон през последните години са спали здрав сън и изведнъж, събуждайки се, са забелязали, че Русия, видите ли, току-що е започнала да проучва природните богатства в региона на Арктика. И че Русия прави това, защото се тревожи за безопасността на северните си граници. В „камбанния звън”, отправен от Йенс Столтенберг, няма нищо учудващо. Той е предизвикан от промените в позицията на Вашингтон, която – заради личните особености на последните двама президенти на САЩ – допусна забавяне на атаката срещу Арктика. В самото начало на своето управление президентът Обама многократно даде да се разбере, че от негова гледна точка, във връзка с борбата с глобалното затопляне, разработването на арктическите залежи би била неприемлива. Това принуди американските компании да проявят специално внимание при влагането на средства в този регион – очакваха се забрани. Освен това ситуацията се влоши с налагането на санкции против Русия и падането на цените на нефта.   ExxonMobil изостави съвместния с „Роснефт” проект за проучвания в Карпатско море, и прие условията на Statoil, ConocoPhillips, Chevron. Сега стана ясно, че са избързали. Международната общност не подкрепи Барак Обама в атаките му за добив на полезни изкопаеми в този регион, макар да проявява доста голям интерес. Разлетият във водата нефт в Арктика нанася много по-големи вреди, отколкото в други райони на планетата. Фактът, че редица въпроси в Арктическия съвет не са решени, също не може да бъде пречка в усвояването на природните богатства – особено, когато става дума за изключителна икономическа зона. Наличието на гигантски запаси от енергоносители на океанското дъно е дотолкова силен мотив за действие, че добивът тук неизбежно ще расте.   Лъвският пай от тези ресурси, който като цяло възлиза на повече от 88% от богатствата в региона, разделят помежду си Русия, САЩ и Дания. Останалите полярни ресурси се падат на Канада, Норвегия и Исландия, техните запаси са съществено по-малко. Президентът Тръмп радикално промени курса на своя предшественик по отношение на усвояването на запасите в Арктика. Започна със сравнение с това, което Русия вече е направила, и изглеждаше като че ли на първо място промените ще засегнат работещите мирни мощности в света.  И това, което Русия прави за разработването на недрата на Арктика, и това, което тя предприема за защита на северните си граници, в този отделен свят на генералния секретар на НАТО, се превърна в нарастване на руската военна заплаха. Столтенберг е обезпокоен, че за последните години Москва разшири своето военно присъствие в Арктика.  Според генералния секретар на НАТО, преди десет години, спускайки на дъното на Северния полюс руския национален флаг, Москва е заявила пред целия свят, че Арктика ѝ принадлежи.   Така или иначе, по думите на генералния секретар на НАТО, това представлява акт на агресия.   Двете бази са предназначени за разполагане в бъдеще на системи за противоракетна отбрана с цел прихващането на американски стратегически ракети, спуснати с подводници в района на Северния ледовит океан. Като цяло базите ще бъдат разположени на шест острова. Те са малобройни (150 военнослужещи) и имат само собствена система за охрана. По всичко личи, че тези изцяло отбранителни мощности не бива да притесняват никого. Само че на Столтенберг му се вижда страшен и гражданският ледоразбиващ флот на Русия.   За да се случи това, се разработват нови морски съдове, включително и с лазерни ледоразбивачи. Какви възможности открива Арктика за търговското мореплаване, показва първият пуск на новия руски танкер газов превозвач Christophe de Margerie, който не е снабден с ледоразбивач, по време на лятната навигация през 2017 година. Christophe de Margerie премина разстоянието от Норвегия до Южна Корея за 19 дни, което е със седмица по-малко отколкото, ако маршрутът му е през Суецкия канал. Като се има предвид, че танкерът е построен в южнокорейската корабостроителница Daewoo Shipbuilding & MarineEngineering (DSME), която спечели търга за изграждането на 15 такива съдове, предназначени за превозването на противотанкови гранатомети, то мащабът на замисъла е очевиден:  В голяма степен Столтенберг е прав: става дума за печалба на Русия в стратегически план и Западът трябва да се безпокои. Само да не го показва  с такива истерични средства като твърдението, че Русия, видите ли, щяла да строи въоръжен ледоразбивач. Всъщност става въпрос за проект 23550, замислен като универсален военен кораб, ледоразбивач и буксир. Тези ледоразбивачи ще бъдат оборудвани с модулен набор от оръжия. Освен че ще са снабдени с радиоелектронно оборудване и тежък корпус, ледоразбивачите ще могат да използват ракетно оръжие. Ще бъде възможно ракетните системи „Калибр-NK” да се разполагат в кораба зад площадката за кацане на хеликоптера. На борда ще могат да се поставят осем ракети. Първият ледоразбивач по проекта „Иван Папанин” е заложен в плановете за април следващата година. Най-вероятно той ще бъде включен в състава на Северния флот на Русия. Трябва обаче да се посочи еднозначно, че лидерството на Русия съвсем не е толкова очевидно във всички области на разработването на района на Арктика. В геологоразузнаването тя отстъпва пред Съединените щати и Норвегия.    А такова забавяне в изследванията на собствените територии води до изоставане в тяхното разработване. Русия сериозно изостава от Норвегия в добива на газ в региона на Арктика, която развива бурна дейност на континенталния шелф, а по добив на нефт надминава не само северната си съседка, но и Съединените щати, усвояващи крайбрежни находища на Аляска. Русия изглежда по-печеливша на фона на Канада и Дания, които до ден днешен не са използвали своите нефтени и газови ресурси в собствените си арктически владения. Сега САЩ имат едва два ледоразбивача в Арктика, но Тръмп вече обяви, че това трябва да се промени. заяви официално американският държавен глава. Подкрепят го група сенатори от двете партии, които настояват тези кораби да са не по-малко от шест. Сенаторите също нямат търпение за Северния морски път. На Пентагона му остава кратко време – да се чуе и неговият глас.   И няма никакво значение дали те са отбранителни, или не. Всичко се приема като „заплаха”. Борбата за арктическите богатства тепърва ще се разгаря.", "date": "2017.12.05", "title": "Битката за Арктика се разгаря"}
{"url": "http://www.classa.bg/%D1%81%D0%B2%D1%8F%D1%82/item/375950-%D1%81%D0%B0%D1%89-%D1%81%D0%BA%D0%BB%D1%8E%D1%87%D0%B2%D0%B0%D1%82-%D1%81%D1%8A%D1%8E%D0%B7-%D1%81-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "В САЩ бе представен проектът за нова стратегия на Балканите. Нейните три ключови елемента са: постоянно военно присъствие на САЩ в региона, помирение със Сърбия и активно посредничество при разрешаването на регионалните спорове. Източниците на „Комерсант“ в балканските правителствени кръгове смятат, че приемането на тази стратегия ще означава завръщането на САЩ в региона и опит да не се допуска усилването на руските позиции там.   Проектът за нова балканска стратегия е разработен от американския Атлантически съвет – миналата седмица тя бе представена във Вашингтон. Макар че документът с названието „Балкани, напред – нова американска стратегия за региона“ не носи официален характер, той може да се превърне в платформа за балканската политика на САЩ съвсем скоро. Атлантическият съвет се смята за структура, близка до Държавния департамент и американската администрация, неговите представители, отговарящи за Балканите, активно участваха в представянето на проекта за нова стратегия.    На нейното представяне бяха поканени външните министри на Сърбия, Черна гора, Македония, Босна и Херцеговина, Албания и Косово, които след това проведоха отделна среща със съветника на американския президент по националната сигурност Хърбърт Макмастър.   Новата американска стратегия на Балканите съдържа три ключови елемента:     Вторият – историческо помирение със Сърбия, която „може и трябва да стане близък партньор и съюзник на САЩ в региона – при условие, че се дистанцира от Русия“.      „Смисълът на новата американска стратегия – в по-активното участие в балканските дела. А по същество, завръщане на Балканите след десетилетие на до голяма степен епизодично присъствие там – при това регионът беше даден на ЕС, който сам се оказа в криза“, поясни източник на „Комерсант“ в правителствените кръгове на една от балканските страни. „Това ще бъде и отговор на опитите на други нерегионални играчи – преди всичко Русия, а също така Китай и Турция – да усилят там своето влияние. Приемането на стратегията най-вероятно ще усили евроатлантическата интеграция на региона“, добави той.     На този стремеж на Белград, впрочем, разчитат и авторите на документа. Те се позовават на признанието на самите сръбски власти, че „макар НАТО като символ да се възприема основно негативно от негативно от сърбите и членството на страната в алианса да не стои на дневен ред /поне в близко бъдеще/ разширяването на сътрудничеството със САЩ е желателно“.   Потенциалната сфера на реализация на третия елемент от американската стратегия – посредничеството в регионалните спорове, както смятат източниците на „Комерсант“ в дипломатическите кръгове на Балканите, е очевидна – това е ускоряване на нормализирането на отношенията между Сърбия и Косово, а също така разрешаване на спора за името между Гърция и Република Македония. „Американците биха могли да въздействат върху Прищина с цел да я подбудят към изпълнение на постигнатите с посредничеството на Евросъюза споразумения с Белград – преди всичко създаването в Косово на Съюз на сръбските общини, което ще ускори нормализирането на техните отношения“, заяви един от събеседниците на „Комерсант“. „Трябва да се очаква и въздействие на САЩ върху Гърция в търсенето на компромис за името Македония, което ще позволи на последната в близките една-две години да влезе в НАТО“, добави той.        ", "date": "2017.12.05", "title": "САЩ сключват съюз с Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375951-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%81%D0%B0%D0%B2%D0%B0-%D0%BE%D1%81%D0%B2%D0%B5%D1%89%D0%B5%D0%BD%D0%B8", "text": "Преподобният Сава се родил в тридесет и първата година от царуването на гръцкия император Теодосий Младши, в Кападокийската страна, в селото, наречено Муталаска, което било подчинено на Кесария. Отначало то било неизвестно село, но впоследствие ­ с рождението на свети Сава ­ се прославило повече от Ариматея (или Рама), в която израснал божественият пророк Самуил. Родителите на блажения Сава ­ Иоан и София ­ били благородни и благочестиви хора. Когато Сава навършил пет години, те заминали за Александрия, тъй като Иоан бил на служба при царя и заемал висок военен сан. По Божий промисъл Сава бил оставен заедно с имуществото на родителите му при брата на неговата майка ­ Ермий. Но понеже жената на Ермий била зла и свадлива, детето след като претърпяло много зло от нея, накрая отишло при брата на своя баща ­Григорий, който живеел в друго село, наричано Сканда. Вследствие на това, между чичовците на Сава възникнала вражда. Неговите родители останали дълго време в Александрия, а Ермий и Григорий враждували помежду си, като всеки от тях искал не толкова да има при себе си детето, колкото ­ да се ползва от имуществото на неговия баща. Блаженият отрок, който от най-ранна възраст се отличавал със зрелия си разум, като видял раздорите и разприте между своите чичовци, се отказал от цялото си богатство и отишъл във Флавиановия манастир, който се намирал на около четири километра от Муталаска. Тук той приел ангелски образ на осмата година от рождението си. Живеейки в манастира, той скоро изучил Псалтира и останалите книги на Свещеното Писание, преуспявал в добрите дела и във всичко следвал монашеския устав. Не след дълго чичовците на блажения Сава се помирили помежду си, дошли при него в манастира и започнали да го съблазняват, като го съветвали да излезе от манастира, да си вземе жена и да отиде да живее в имението на баща си. Но той, като желаел да остане в Божия дом, а не да живее в шатрите на грешниците, и обичайки манастирския живот повече от мирския, не послушал своите чичовци и отхвърлил съблазнителното им предложение и сам започнал да се подвизава с още по-голямо усърдие, умъртвявайки тялото си с трудове и въздържание и подчинявайки го на духа. След като била победена тази змия, която с богатство и женитба съблазнявала блажения да излезе от обителта като от рая, започнал друг прелъстител да го изкушава ­ бесът на чревоугодството. Веднъж, докато работел в манастирската градина, Сава видял прекрасна ябълка. Той не се стърпял, откъснал я и поискал да я изяде преди определеното време и без да получи обичайното благословение. Но като си спомнил, че чрез този плод змията в рая въвела в грях първия човек, той удържал себе си, не я изял, а започнал да се самоосъжда така: Красив бил за очите и приятен на вкус и този плод, който умъртвил Адам. Той хвърлил ябълката на земята, стъпкал я с нозете си, като потъпкал заедно с нея и своя помисъл, и най-вече съкрушил главата на беса на чревоугодието. Тогава Сава си обещал да не вкуси от този плод, докато е жив. Така всяко свое плътско желание той побеждавал с въздържание ­ малко ядял, малко спял, постоянно се трудел и ръцете му се простирали само за молитва или за работа. И скоро светият, независимо от неговата младост, по своята добродетел станал съвършен като старците, които живеели в обителта. Веднъж се случило така, че един от тамошните братя, който имал послушание да приготвя хляба, бил намокрен от дъжд. А тъй като било зимно време, слънцето не светело и нямало къде да подсуши дрехата си, той я сложил върху дървата в пещта и забравил за нея. Не след дълго братята се събрали да пекат хляб и разпалили пещта, без да знаят, че пекарят е сложил там дрехата си. Когато дървата вече силно се разгорели, пекарят се сетил за дрехата си и много се натъжил. Блаженият Сава също бил тук. Като видял тъгата на своя брат, той не помислил за себе си и след като се оградил с кръстния знак, влязъл в пещта. И, о чудо! Както някога във Вавилон тримата отроци не изгорели в огнената пещ1, заради своята вяра; така и младият Сава, заради любовта си към своя брат, излязъл невредим от пещта с неговата дреха в ръцете си, която също не била докосната от огъня, както и неговата собствена дреха. Като видели това чудо, братята се ужасили и започнали да си говорят един на друг: Какъв ли ще стане този юноша след време, щом още от младини се е сподобил с такава благодат от Бога! В този манастир блаженият живял десет години, възхождайки от сила в сила и от слава в слава. След това в него се появило желанието да отиде в Иерусалим, за да се поклони на светите места и да посети отците, които живеели в пустинята около града. Той желаел да получи полза от техните беседи и да намери там място за себе си, където да води пустиннически живот. Сава се обърнал с молба към архимандрита да го пусне в светия град, като му даде своето благословение и се помоли за него. Но той не искал да го пусне, като му казал: Не е добре за тебе да странстваш, понеже още си твърде млад. По-добре стой на едно място. Но Бог, Който всичко устройва за добро, заповядал на архимандрита да не задържа Сава в обителта. Пусни Сава, за да Ми послужи в пустинята! ­ му заповядал Той във видение. Тогава архимандритът извикал блажения при себе си, помолил се за него и го пуснал с благословение на път. А Сава, воден от десницата на Всевишния, дошъл в Иерусалим. Това станало в края на царуването на Маркиан и на патриаршестването на Ювеналий в светия град. Тогава Сава бил на осемнадесет години от рождението си. Било вече зима, когато той дошъл в манастира на свети Пасарион. Там го приел архимандрит Елпидий и го връчил под ръководството на един кападокийски старец. Сава прекарал зимата при него, постоянно мислейки за безмълвния пустиннически живот, към което отдавна се стремяла душата му. Като чул за Евтимий Велики, който просиял със своята добродетел и чудеса в пустинята, която се намирала на изток от Иерусалим, Сава пожелал да го види. След като измолил благословение от своите наставници, той тръгнал на път и пристигнал в лаврата на Великия Евтимий. Там той прекарал няколко дни в очакване да види великия подвижник, тъй като преподобният не всякога идвал в храма, а един или два пъти в седмицата и в определени дни. Когато дошла съботата, Сава видял преподобния Евтимий да влиза в църквата и паднал в нозете му, молейки да го приеме в своята лавра. Но свети Евтимий забелязал, че той е още твърде млад и го отпратил в манастир, който се намирал още по-далече от Иерусалим. Този манастир бил под началстването на блажения Теоктист. Евтимий му заповядал да се грижи за младия монах и предрекъл за него, че в скоро време, с благодатта Христова, той ще просияе в монашеското житие повече от мнозина други, ще стане славен пример за всички палестински отшелници и ще издигне лавра, по-голяма от всички лаври в тая страна. След като бил приет в манастира, Сава се предал целия на Бога и изпълнявал всички манастирски послушания безропотно и послушно, със смирение и усърдие. Бидейки издръжлив и твърде ревностен в извършването на Божестеното служение, той преди всички отивал в църквата и излизал от нея последен. Освен великите си душевни качества, той и по тяло бил едър и силен. Тогава дяволът, като желаел да му причини вреда, измислил следното. В този манастир живеел един брат, родом от Александрия, който се казвал Иоан. Той получил известие, че родителите му са умрели. И ето ­ дяволът му внушил неподобаващата за един монах мисъл да се погрижи за останалото след смъртта на родителите му имущество. Иоан дотегнал на игумена Теоктист с честите си молби да го пусне в Александрия, а освен това искал да пуснат и Сава с него, понеже като силен телесно човек би могъл в случай на нужда да му окаже помощ по пътя. Теоктист отстъпил пред настойчивите молби на монаха и го пуснал да отиде в родината си, а заедно с него пуснал и Сава. И така, двамата заминали за Александрия. След като пристигнали там и започнали да се занимават с устройването на оставеното имущество, родителите на блажения Сава ­ Иоан и София, които случайно били там (понеже бащата на Сава, поради военната си длъжност, често бил изпращан по заповед на царя в Александрия), го видели и го познали. Тогава пред блажения Сава се явил нов подвиг и той трябвало да встъпи в борба, по-голяма от първата, когато чичовците му се опитвали да го накарат да остави манастира и да отиде в света и да замени монашеството с брачен живот. Родителите на Сава ­ ту с плач и молби, ту с ласкави и съблазнителни думи ­ още по-силно се стремели да го накарат да свали черните дрехи и да облече светли, да живее като тях и да постъпи на военна служба. А блаженият, като разбрал, че се е срещнал с родителите сии е бил познат от тях поради козните на врага, упорито се съпротивлявал на своето естествено чувство. Той сдържал в себе си естествената си любов към своите родители, отхвърлял настойчивите им молби. Тогава Иоан и София, като видели, че сърцето на сина им е непреклонно, престанали да го убеждават и с горчиви ридания, със свито сърце го пуснали да си върви. На раздяла те го помолили да вземе със себе си всичко, от което има нужда, и дори се опитали да му дадат четиридесет златни монети. А той нищо не пожелал да вземе, но за да не натъжи съвсем родителите си, взел само три монети, които предал на игумена Теоктист, щом се върнал в манастира. В края на десетата година, откакто Сава отишъл в манастира, преподобният Теоктист се представил. На неговотомясто свети Евтимий поставил един добродетелен монах, на име Марин. Но след две години и той умрял и настоятел станал друг добродетелен монах, на име Лонгин. В това време блажени Сава бил навършил тридесет години от рождението си. Той се обърнал към игумена Лонгин с молбата да му позволи да се посели в една пещера, която се намирала на една скала на юг от манастира, за да може да води по-уединен живот. Лонгин съобщил за неговото желание на Великия Евтимий. Свети Евтимий, който бил слушал много за непорочния живот на Сава ­ за неговия пост и молитви, за кротостта и смирението му и за другите му богоугодни дела, написал на Лонгин: \"Не забранявай на Сава да се подвизава така, както желае\". Отначало на блажения било благословено да прекарва в пещерата по пет дни в седмицата, а по-късно, по негова молба, му разрешили да остане в нея пет години. Неговият живот в пещерата протичал така: пет дни той постел, без да вкусва нищо и без да излиза от пещерата; занимавал се с плетене на кошници, като изплитал по десет на ден, а в устата и мисълта си постоянно държал молитвата към Бога. С настъпването на съботата, рано сутринта, той отивал в манастира, като донасял петдесет кошници. В събота и неделя участвал в общата молитва и след като подкрепял тялото си с храна, вечерта в неделя отново се връщал в пещерата, като взимал палмови клонки за изплитането на още петдесет кошници. В тези трудове и в такъв пост, той прекарал пет години, след което Великият Евтимий го взел, за да се подвизава заедно с него в пустинята, тъй като той вече бил съвършен монах, който, независимо от младата си възраст, не отстъпвал по съвършенство на отците, които били остарели в подвизите на добродетелта. Поради това свети Евтимий го наричал \"млад старец\". Бидейки млад по тяло, той бил стар подуховна мъдрост и непорочен живот. В 14-ия ден на януари преподобният Евтимий взимал него и блажения Дометиан и излизали от лаврата. Те отивали в голямата пустиня Рува, в която оставали през целия Велик пост до неделя Ваия. След немного време преподобният и богоносен Евтимий се преставил. Това станало, когато Иерусалимски патриарх бил Анастасий. След кончината на свети Евтимий и след смъртта на неколцина други по-стари отци в лаврата, Сава, като видял, че манастирските порядки се изменят, отишъл в източната пустиня, близо до Иордан, която в това време, като светла звезда, просвещавал със своя живот преподобният Герасим. Блаженият Сава бил на тридесет и пет години, когато се поселил сам в пустинята. Там той се упражнявал в пост и непрестанни молитви и се стремял да направи ума си чисто огледало на божествените предмети. Тогава дяволът започнал да го напада с козните си. Веднъж в полунощ, когато светият спял на земята, уморен от своите трудове, дяволът приел вид на множество змии и скорпиони и като се доближил до него, искал да го уплаши. Но светият на часа станал и започнал да се моли, произнасяйки думите на Давидовия псалом: \"Няма да се уплашиш от ужасите нощем... аспида и василиск ще настъпиш\". Щом произнесъл тези думи, бесът веднага изчезнал. След няколко дни дяволът приел образ на страшен лъв и се нахвърлил срещу свети Сава, все едно че искал да го разкъса. Но като се хвърлял срещу него, той се връщал назад, после отново се втурвал и отново се връщал. Като видял, че звярът ту се втурва срещу него, ту отстъпва, преподобният му казал: \"Ако имаш власт от Бога да ме изядеш, тогава защо се връщаш назад? А ако нямаш, за какво се трудиш напразно? Защото със силата на моя Христос аз ще те надвия!\" И бесът, който бил приел вид на звяр, веднага побягнал посрамен. Оттогава Бог дал на преподобния власт над всички зверове и змии и той ходел сред тях като сред кротки овци. При него дошъл един добродетелен монах, на име Ант, който преди това бил живял при преподобни Теодосий. Ант обикнал блажения Сава и заживял с него. Веднъж ги нападнали агаряните и изпратили един от тях да ги убие. Но щом светите отци се помолили, изведнъж земята се разтворила и го погълнала, а останалите, като видели това чудо, се изплашили и побягнали. Чрез своя съжител блаженият Сава по-късно се запознал с преподобния Теодосий и те двамата се обикнали с голяма любов. В края на четвъртата година, откакто Сава се поселил в пустинята, веднъж, докато ходел из нея, се изкачил на висок хълм, където блажената царица Евдокия, съпругата на цар Теодосий Младши, приела някога душеполезно поучение от Великия Евтимий. Преподобният прекарал там нощта в обичайните си молитви. И тогава му се явило видение. Той видял светъл Божий ангел, който му показвал долината, в която някога протичал поток на юг от Силоам. Ангелът му казал: \"Ако искаш да населиш тази пустиня и да я направишподобна на град, обърни се на изток и ще видиш пред себе си пещера, в която никой досега не е живял. Влез и се посели в нея! Този, Който \"дава на добитъка храната му и на малките вранчета, които викат към Него\", ще промисли и за тебе\". Видението изчезнало и когато настъпил денят, Сава слязъл от хълма и с Божията помощ намерил пещерата, която ангелът му показал във видението. Когато се поселил в нея, той бил на четиридесет години. В тази година починал Иерусалимският патриарх Анастасий, като оставил на светителската катедра след себе си Мартирий. В същата тази година цар Зенон си възвърнал царската власт, след като убил мъчителя Василиск. Живеейки тук, преподобният отначало се хранел с тревите, които растели наоколо. А Бог, Който му заповядал да се посели на това място, му изпратил и храна чрез човеци ­ варвари, както някога при Хорат на пророк Илия ­ чрез враните. Не след много време покрай пещерата минали четирима сарацини и като я видели, пожелали да влязат в нея, но не могли: толкова неудобен бил пътят към нея. Като ги забелязал, блаженият им подал въжето, за да се изкачат по него. Когато влезли в пещерата, сарацините не намерили нищо. Те били поразени от неговия живот и благочестие и като се смилили, се съгласили да му донасят храна. Така те започнали често да го посещават и му носели хляб, сирене, фурми и друга храна. Преподобният останал в тази пещера пет години, беседвайки единствено с Бога и побеждавайки невидимите врагове със своите непрестанни молитви. След това Бог благоволил да му повери душите на мнозина и да го направи наставник и пастир на словесните овци. След като прекарал пет години в безмълвие, при него започнали да идват от различни места много хора, които желаели да останат тук. А той приемал всички охотно и на всекиго посочвал място, където да се посели. Дошлите си построявали килии и водели богоугоден живот, имайки за образец добродетелния живот на преподобни Сава. За кратко време при него се събрали до седемдесет братя. Между тях се откроявали следните: Иоан, който впоследствие станал игумен на новата лавра, Иаков, който по-късно построил лаврата на Иордан, наричана Пиргион, Фирмин и Севириан, от които първият построил лавра в Махмас, а другият ­ манастир във Варих, Иулиан, който построил лаврата на Иордан, наричана Несклерава, и още много други свети мъже, чиито имена са написани в книгата на вечния живот. Над всички тях бил настоятел свети Сава. На всеки, който идвал при него, той давал подходящо място, където имало неголяма пещера и килия. Преподобният пожелал да построи кула върху планината, която да бъде център на тяхната обител. Събрал учениците си, започнали да строят и така било положено началото на неговата Велика лавра. Те построили неголяма църква в долината на един изсъхнал поток и когато идвал някой, посветен в презвитерски сан, преподобният го молел да отслужи света литургия, а сам, поради смирението си, не желаел да приеме посвещение и на никого от братята не давал благословение да бъде възведен в свещеническа степен. Когато свети Сава ходел и пеел Давидовите псалми, се явил огнен стълб, който се издигал от земята до небето. Светият останал на молитва до настъпването на утринната зора. На разсъмване той тръгнал към мястото, където видял стълба. Там намерил голяма чудна пещера, подобна на църква, построена не от човешка, а от Божията ръка. Входът й бил от южната страна и в нея прониквали достатъчно слънчеви лъчи и било достатъчно светло. Светият украсил пещерата, устроил в нея църква и наредил на братята да се събират всяка събота и неделя в нея, за да извършват богослужение. Той самият се преселил тук, построил килия за себе си на една висока скала и направил таен вход към църквата. През него той ходел в църквата и се молел денем и нощем. Числото на братята ежедневно се увеличавало; техният брой станал около сто и петдесет. Вече започнали да се строят килии от двете страни на потока. В същото време отците започнали да отглеждат и работен добитък, който бил нужен за строежа на лаврата и за други потребности. Свети Сава се грижел в лаврата да има всичко необходимо, за да не бъдат принудени братята да излизат в света и да се докосват до мирския метеж и суета. А монасите, като добри пасоми на преподобния, принасяли плодове, достойни за тяхното звание, и правели тялото си духовно още преди нетлението, което се надяваме да получим в бъдещия живот. Но светият отлагал освещението на споменатата пещера, на създадената от Бога църква, понеже не желаел да приеме ръкоположение в презвитерски сан и по своето смирение считал, че желанието да бъдеш причислен към клира е начало и корен на честолюбиви помисли. На възвишаващата се над църквата стръмна скала преподобният построил кула за себе си и като намерил в пещерата, като в раковина, таен път, водещ до кулата, се уединявал в нея. Там той извършвал правилото си и се отдавал на постнически подвизи. Увеличавала се и славата му и боголюбиви човеци започнали да му донасят злато, а той го употребявал за построяването на лаврата. Също и светейшият Иерусалимски патриарх Мартирий много го обичал и почитал, и му изпращал всичко необходимо. Блаженият Мартирий се преставил в осмата година от своето патриаршество, а след него престола приел Салюстий. Преподобният Сава бил тогава на четиридесет и осем години. По това време в лаврата дошли няколко развратени монаси ­ плътоугодници, които \"нямат дух\", както е казано в Писанието. Те отдавна несправедливо обвинявали преподобния и го огорчавали по всякакъв начин. Така, често сред пшеницата израстват плевели и сред гроздето ­ тръни, така и между апостолите един се оказал предател, и Елисей имал един неверен ученик ­ Гиезий. Тези развратени братя, или по-добре да се каже лъжебратя, замислили зло срещу светията и отишли в светия град при патриарха с молбата да им постави игумен. Когато ги запитали откъде са дошли, те отговорили, те скрили името на блажения Сава, тъй като знаели, че то е прославено и че всички с любов го почитат. Много пъти ги питал патриархът и искал да получи отговор на въпроса откъде са. Против волята си те казали, че идват от потока, който е наречен на името на някакъв монах Сава. Патриархът ги попитал: \"А къде е Сава?\" А те започнали да го клеветят, като казвали, че е груб и неопитен човек, че той не може да ръководи такова многочислено братство и че поради своята грубост и невежество не може да управлява такава лавра. Към своята клевета те добавили и това, че Сава нито сам желае да приеме посвещение, нито позволява това на някого от братята. Докато те клеветели блажения пред патриарха, се случило да присъства и един честен и достоен мъж на име Кирик ­ презвитер на църквата \"Възкресение Христово\" и пазител на Животворящия Кръст Господен. Щом чул клеветата, той попитал: \"Вие ли приехте Сава на това място, или Сава прие вас?\". Те отговорили: \"Сава ни прие, но той е груб и не може да ни управлява, понеже ние се увеличихме твърде много\". Тогава Кирик им казал: \"Ако Сава е могъл да ви събере на това пустинно място, толкова повече ще може, с Божията помощ, и да ви ръководи\". Те не могли да отвърнат нищо и замълчали. А патриархът, като отложил разрешението на делото до утрото, веднага изпратил да доведат свети Сава, като с почит го канел да дойде все едно по някакви други дела. Блаженият пристигнал, а патриархът без да му каже нищо за клеветниците и без да каже нищо и на тях, и без да ги изобличи, веднага посветил преподобния в презвитерски сан, макар и против неговата воля. След като го посветил, патриархът казал на клеветниците: \"Ето вашия отец и игумена на вашата лавра, който е избран свише от Бога, а не от човеците! Аз само потвърдих божествения избор\". След като изрекъл това, патриархът взел със себе си свети Сава и тези монаси и отишъл в лаврата. Там той осветил създадената от Бога църква, благословил цялата лавра и като наставил всички братя да се подчиняват на своя блажен игумен Сава, се върнал в светия град. Когато блаженият встъпил в петдесет и третата година от рождението си, след смъртта на Зенон, се възцарил Анастасий. В същата година в лаврата дошъл един богоугоден мъж, родом арменец, на име Иеремия, заедно с двамата си ученици Петър и Павел. Преподобният твърде много им се зарадвал. Той им дал пещерата, в която по-рано живеел самият той, и им позволил да извършват в събота и неделя, в малката църква молитвеното правило на арменски. Така, малко по малко арменците в лаврата започнали да се увеличават. По същото това време дошъл в лаврата и преподобният Иоан, наречен Мълчалник. Той бил епископ в град Колона, но заради Бога оставил своята епископия и като скрил сана си, се трудел в лаврата като прост монах. Блаженият Сава подражавал на свети Евтимий Велики, който имал обичай всяка година да излиза в пустинята в 14-ия ден на януари и изкарвал там целия Велик пост. Подражавайки му, същото правел и преподобни Сава, но не напускал лаврата в същия ден, а изчаквал двадесетото число, за да чества в лаврата паметта му. След това той излизал в пустинята и така, отстранявайки се от хората и приближавайки се към Бога с мислите и молитвите си, оставал до неделя Ваия. В годината, когато била осветена създадената от Бога църква, в Александрия умрял бащата на блажения ­ Иоан, който се ползвал с голяма власт в Исаврийския окръг, а неговата блажена майка София, вече доста остаряла, разпродала цялото си имущество и дошла в Иерусалим при своя син, като донесла много пари. Той я приел и я убедил да се постриже в монашество. След като живяла кратко време в монашески образ, тя се преставила в Господа. А донесените от нея пари Сава употребил за нуждите на манастира и за построяването на странноприемни домове: единия той построил до Иерихон, а другия ­ в лаврата, та в първия да се подслоняват странници-миряни, а в другия ­ монаси. След като основал киновията в Кастелия, свети Сава вложил цялото си старание да я насели с добродетелни мъже ­ изпитани в подвизите и изкушенията монаси. А на мирските човеци, които желаели да приемат пострижение, и на безбрадите юноши той не позволявал да живеят нито в Кастелийската киновия, нито в лаврата. За тях той построил една малка киновия на север и им поставил опитни наставници, които да научат начинаещите на правилата на монашеския живот. Начинаещите, преди всичко друго, трябвало да научат псалтира и целия чин на молитвеното пение, а също и целия монашески устав. След това те се приучавали на подвизите и трудовете, учели се да пазят ума си от суетните мирски спомени и да се противят на злите помисли, да обуздават своята воля и да бъдат послушни, кротки, смирени, мълчаливи, бодри и внимателни, и да се пазят от вражеските съблазни. Който усвоявал успешно тези начала на монашеския живот, бил преселван в по-голямата киновия или в лаврата, а някои от начинаещите, особено по-младите, аввата изпращал при преподобния отец Теодосий, който тогава бил оставил Седалищната църква и построил манастир, на тридесет и пет стадия на запад от лаврата. Двамата ­ Сава и Теодосий ­ били във всичко единодушни и съгласни един с друг, затова иерусалимците ги наричали \"нова апостолска двоица\", уподобявайки ги на апостолите Петър и Павел. На тях било поверено началството над всички монашестващи. Това станало по следния начин. След смъртта на блажения архимандрит Маркиан, всички монаси от лаврите и манастирите, от планините и пустините се събрали в епископския дом при патриарх Салюстий, който тогава бил болен. По общо съгласие, те му представили Теодосий и Сава, за да ги постави за архимандрити и началници над всички манастири, които се намирали около светия град, тъй като тези свети мъже били пустинници, нямали никакво имущество, били украсени и с живота и със словата си и изпълнени с Божествени дарове. От това време преподобни Теодосий началствал над общежитийните манастири, а преподобни Сава ­ над отците отшелници.Когато след смъртта на патриарх Салюстий на негово място бил възведен Илия, блаженият Сава поискал да купи едно парче земя, което се намирало до неговата лавра. Дал парите на собственика на земята и построил втора странноприемница, която давала подслон на братята, идващи от далечни страни. Също купил два странноприемни дома и за Кастелийската киновия, единият ­ в светия град, близо до кулата на Давид, а другия ­ в Иерихон. По това време в лаврата дошли двама родни братя, родом от Исаврия, чиито имена били Теодул и Геласий, които Бог изпратил при преподобни Сава и които били сякаш втори Веселиил и Елиав ­ изкусните строители на скинията. С тяхна помощ преподобният завършил окончателно строежа на лаврата. Той построил още килии, също ­ болница и пекарна, купел при потока и голяма църква в чест на Пречистата Богородица, защото неръкотворната църква, която Бог му бил посочил чрез огнения стълб, станала вече тясна и по време на богослуженията не можела да побира всички братя, чийто брой вече се увеличил твърде много. Поради това Сава построил близо до нея друга църква ­ по-голяма и по-просторна ­ на иметона Пречистата Божия Майка. Тази църква била осветена от патриарх Илия. В църквата на Пресвета Богородица свети Сава наредил да се събират, за да славят Бога, а Богоявленската църква дал на арменците и учредил там всенощно пение в неделите и на големите празници. Настъпил празникът на Обновлението на храма на Христовото Възкресение в Иерусалим и всички палестински епископи и игумени се събрали. Дошъл тук и преподобни Сава, заедно с няколко братя от Никополския манастир. Когато го видял, патриархът много се зарадвал и като останали насаме, започнал да го уговаря отново да се върне в лаврата. Но преподобният отказвал и молел за прошка патриарха, като изтъквал, че е свръх неговите сили да управлява и да се грижи за такова множество братя. Патриархът обаче казал: \"Ако не изпълниш моята молба и съвет, тогава не се явявай повече пред очите ми. Аз не мога да търпя това ­ други да владеят над твоите плодове\". Тогава блаженият Сава, макар и против собственото си желание, открил на патриарха причината, поради която напуснал лаврата: \"Нека не бъда виновен аз за раздорите и разколите сред братята\" ­ добавил той и разказал за ненавистниците, които въставали срещу него. Старецът не можел да не се покори на патриарха и се подчинил: за игумен на Никополския манастир той поставил своя ученик, който бил дошъл заедно с него от Никопол, а сам той се отправил към своята лавра. Патриархът изпратил по него следната заповед на братята: \"Известявам ви, братя в Христа, че вашият отец Сава е жив, а не разкъсан от зверовете, както вие сте чули и както говорехте. Той дойде при мене за празника и аз го задържах, като счетох за несправедливо дело той да остави своята лавра, която устрои, с Божия помощ, със своите трудове. Убедих го да се върне в нея. И така ­ приемете своя отец радостно и с дължимата му почит и му се подчинявайте във всичко, защото не вие сте избрали него, а той вас ви е събрал. А ако някои от вас, които са горди и непокорни, не пожелаят да се смирят и да му се покоряват, на тях ние заповядваме на часа да напуснат лаврата: не подобава на този отец да не заеме мястото си.\" Когато това послание било прочетено в лаврата, враговете на Сава, заслепени от злоба, започнали да викат и предизвикали смут, обвинявайки невинния и чист по сърце свят отец. Едни го укорявали, нападали и злословили, други пък събирали вещите и дрехите си и се готвели да напуснат лаврата; а някои взели топори и чукове и се нахвърлили върху килията, която сам преподобни Сава бил построил, в неистовството си те я разрушили до основите, изхвърлили камъните и дърветата в потока и отишли в Сукийската лавра. Но игуменът на тази лавра Аквилин, който бил богоугоден човек, знаейки за тяхната злоба, не ги приел и ги прогонил. Тогава те отишли при Текойския поток, построили си килии и се поселили там. Така били изкоренени тези плевели от лаврата, а останалите братя, подобно ­ на пшеница, били угодни на Бога плодове и умножавайки се все повече, безпрепятствено принасяли на Бога чистотата на сърцата си. Минало немного време и свети Сава чул къде се намират тези, които напуснали лаврата и ­ за това, че те търпят голяма оскъдица. Тогава той натоварил много храна върху манастирските коне и осли и тръгнал с това към тях, като от една страна желаел да усмири техния гняв, а от друга ­ да им помогне в тяхната нужда. Като видял тяхната притесненост, оскъдица и безпорядък ­ понеже те били като овци без пастир ­ той уведомил патриарха и го помолил да се погрижи за тях. Патриархът ги поверил на него, като му дал за по-строяването на обител литър злато и още много необходиминеща. Свети Сава отишъл при тях, останал пет месеца, построил им църква, пекарна и издигнал нова лавра. Той довел от старата лавра един от опитните отци, на име Иоан, който бил прозорлив и имал пророчески дар. Поставил им го за игумен. След това преподобният се върнал в своята лавра. Иоан началствал над новата лавра седем години и се преставил в Господа. След Иоан игумен станал Павел, който бил родом римлянин. Той бил прост по сърце и сияел с Божествени добродетели, но началствал само шест месеца и като не изтърпял несъгласията, избягал в Арабия, където и починал в Севириановия манастир. Когато узнал за бягството на Павел, преподобният поставил за игумен на новата лавра своя ученик Агапит. Агапит разбрал, че някои от братята се придържат към Оригеновото учение: то било като змийска отрова в техните уста и катоболестотворна язва под езиците им. Пръв сред тях бил един палестинец на име Нон, който изглеждал като истински християнин, бил благочестив по вид, но отвътре бил пълен с езически и иудейски лъжеучения и пагубни ереси: манихейската, Дидимовата, Евагриевата и Оригеновата. Като заварил такива братя в обителта, Агапит, боейки се да не би и други да се заразят с тия ереси, съобщил за тях на патриарха и по неговия съвет ги прогонил от обителта. След пет години Агапит се преставил. След него игуменството било поверено на някой си Мамант. Щом чули за смъртта на Агапит, Нон и неговите единомишленици се върнали в новата лавра. Но те се бояли от свети Сава и криели отровата на своята ерес. В това време преподобни Сава намерил една пещера, която се намирала на десет стадия северно от неговата стара лавра, около Кастелия. Той се заел с построяването на обител там, която нарекъл \"пещерна\". В това начинание му помагал със свои средства презвитерът на светия Сион Маркиан, заедно със своите синове ­ Антоний и Иоан. Този Иоан станал патриарх в Иерусалим, след Илия. Междувременно патриарх Илия заповядал да разрушат постройката на Иаков. А свети Сава взел със себе си от лаврата няколко силни монаси, отишъл на едно място, което се намирало на разстояние около пет стадия на север от разрушената постройка, построил параклис и килии около него и като поставил за настоятели там двама монаси от великата лавра ­ Павел и Андрей, поселил там и други братя и основал на това място лавра, която нарекъл \"Седемустна\". Когато се върнал във великата лавра, той изпратил на братята, които се поселили на това място, свети Дарове и благословени хлябове. И по-нататък той се грижел много за тази обител. След известно време споменатият Иаков получил послушание да служи на странниците в гостоприемницата. Отнасяйки се небрежно към своите задължения, той веднъж сварил прекалено много боб ­ повече, отколкото било нужно. След обяда останало толкова храна, че тя би стигнала с излишък и за другия ден, но Иаков изхвърлил остатъка през прозореца в потока. И той постъпвал така неведнъж, но много пъти. Щом забелязал това, преподобни Сава слязъл, без да го забележат, в потока, събрал изхвърлените бобови зърна, занесъл ги в килията си и ги оставил да се изсушат на слънце. После преподобният сварил бобовите зърна и като приготвил ястие от тях, извикал при себе си Иаков, за да похапнат заедно. След като се нахранили, старецът казал на Иаков: \"Прости ми, брате, задето не те нагостих така, както ми се искаше, и може би това ядене не ти е харесало достатъчно. Не умея да готвя добре\". Иаков казал: \"Наистина, отче, ти прекрасно си приготвил този боб и аз отдавна не бях ял такова ястие.\" Старецът отговорил: \"Повярвай ми, чедо, че това са същите бобови зърна, които ти изсипа в потока. А знай, че този, който не може да приготви в мярка гърне боб, така че нищо от него да не се похаби напразно, той не ще може да ръководи и манастир и да управлява братство. Така говори и апостолът: \"който не умее да управлява собствената си къща, как ще се грижи за църквата Божия?\" Щом чул това, Иаков се засрамил ­ и от своето предишно любоначалие, и от небрежното си служение. Той се покаял и помолил стареца за прошка. Подобава да се спомене грижата на свети Сава и за благосъстоянието на Божията Църква, когато той отишъл в Цариград във връзка с църковните дела. А той бил изпратен там по следния повод. Цар Анастасий, който бил еретик, отхвърлял Четвъртия Вселенски събор на светите отци в Халкидон и предизвикал в това време голям смут в Църквата. Той изгонил Цариградския патриарх Евтимий и се гневял срещу Флавиан Антиохийски и Илия Иерусалимски, които също искал да изгони от катедрите им, тъй като те не поддържали неговата ерес. Желаейки да вразуми царя, за да се умиротвори Църквата, патриарх Илия изпратил при него игумените на палестинските пустиннически обители, сред които бил и свети Сава. По тях светейшият патриарх изпратил и следната писмена молба до царя: \"Избраните Божии раби, благите и верни пустинножители, а с тях и Сава, глава на цялата пустиня и светилник на Палестина, изпращаме с моление при ваше величество. А ти, о, царю, приеми техните трудове и старание, прекрати враждата в Църквата и не позволявай на злото да се умножава. Ние знаем, че ти се грижиш да угодиш на Бога, Който ти е дал царския венец.\" Игумените пристигнали в Константинопол и били приети от царя. Когато влизали в царския дворец, свети Сава вървял най-отзад. Стражите, които стояли на вратите, като го видели в такава вехта и дрипава дреха, го помислили за просяк и не го пуснали да влезе. Царят приел с почит дошлите при него отци и след като прочел посланието на патриарха, ги попитал кой от тях е Сава, когото така хвалел патриархът в посланието си. Отците се огледали помежду си и му отговорили, че той е вървял заедно с тях, но че сега не знаят къде е. Царят веднага наредил да го потърсят и накрая едва го намерили, а свети Сава стоял в един ъгъл и си четял псалмите на Давид. Когато го въвели, царят видял светоносен ангел, който вървял пред преподобния. Като разбрал, че Сава е Божий човек, царят го почел, като станал от престола. След това заповядал на всички да седнат. По време на продължителната беседа блаженият Сава се потрудил повече от всички други отци, които били там, като с боговдъхновените си слова увещавал царя да умиротвори Църквата и му обещавал, че за това Бог ще му даде победа над враговете. Но изпратените отци имали малко успех пред царя и скоро те се върнали обратно в Палестина. А преподобният останал там, докато не убеди царя и не го примири с патриарх Илия. Той презимувал във Византия, често посещавал царя и беседвал с него за православието и за Иерусалимския патриарх. Разрешавали му да влиза безпрепятствено в двореца; той можел да влиза и излиза когато поиска, без да бъде разпитван от стражите. За това време свети Сава убедил царя да не се гневи на патриарха и да даде мир на палестинските църкви. След това той се върнал в Иерусалим, изпратен от царя с богати дарове. Преподобният получил от царя две хиляди златни монети, които разпределил между своите манастири, а известна част от тях изпратил в Муталаска, където се бил родил, за да построят в бащиния му дом църква в чест на светите мъченици Козма и Дамиан. Благодарение на свети Сава, блаженият патриарх Илия се сподобил с мир за палестинските църкви и за себе си, но не задълго: еретиците не преставали да настройват царя срещу Христовата Църква и нейните пастири, желаейки да им навредят. Поради това царят назначил да се свика събор в Сидон1. Той поставил начело на събора двама епископи, които споделяли зловерието на Евтихий и Диоскор, а именно ­ Сотерих ­ епископа на Кесария Кападокийска и Филоксен Иераполски. Съборът бил свикан с цел на него да бъде отхвърлен Халкидонският събор и да бъдат свалени от епископските катедри патриарсите Флавиан и Илия. Така и станало: събрал се беззаконният събор и нечестивците изгонили, с помощта на царя, блажения Флавиан, антиохийския патриарх, който не пожелал да се присъедини към техния събор. Вместо него приел престола нечестивият Север и причинил много беди на православните, които не искали да имат общение с него. Той изпратил своето изповедание на вярата, което било прието на събора, и на патриарх Илия Иерусалимски; а той, като не приел еретическите определения, го върнал обратно. Щом узнал за това, царят страшно се разгневил срещу блажения Илия и заповядал отново да изпратят в Иерусалим Северовото изповедание на вярата заедно с няколко клирици и отряд от войници, за да принуди със сила Иерусалимския патриарх да приеме правилата на Сидонския събор. Когато те пристигнали в Иерусалим, настъпил голям смут и патриархът изпаднал в голямо затруднение. Тогава преподобният Сава събрал всички монаси от своите манастири и като влязъл в светия град, прогонил изпратените служители на Север и войската, а самия Север и неговите единомишленици предал пред всички на анатема. Еретиците се върнали посрамени при тези, които ги били изпратили, разказали им за голямата смелост на православните и за своя позор. Тогава царят, изпаднал в неописуем гняв, изпратил в Иерусалим Палестинския епарх Олимпий заедно с голяма войска. Той му заповядал, без закон и съд, само със силата на царската власт да свали патриарх Илия от престола. Олимпий дошъл в Иерусалим с голяма военна сила и веднага изпълнил царската заповед, свалил патриарха без съд и го изпратил на заточение в Аила, а на неговото място възвел Иоан, сина на презвитер Маркиан, който обещал да прокълне Халкидонския събор и да встъпи в общение със Север. Когато узнал за това, блаженият Сава отново, както и първия път, събрал своето духовно воинство и като воевода тръгнал към светия град, но не заварил там епарха Олимпий. Той вече бил изпълнил заповяданото му злодеяние и доволен се върнал при царя. Много скърбял блаженият заради изгнанието на невинния Илия и плакал за него. Като видял, че новият патриарх Иоан мъдрува еретически, Сава започнал горещо да го убеждава да не влиза в общение със Север, а да защитава Халкидонския събор и да стои зад него до последната си капка кръв. Казал му още, че ако той не направи това, тогава ще бъде проклет като еретик от всички отци пустинници. Иоан се засрамил, а заедно с това се и уплашил от тези толкова велики боговдъхновени отци, които били дошли заедно със свети Сава. Той отхвърлил Север и цялата му ерес, приел православието, утвърдено на Халкидонския събор, и успокоил светите отци. Скоро на царя станало известно, че новопоставеният патриарх Иоан отхвърля Сидонския събор, а приема Халкидонския. Царят се разгневил срещу Олимпий и го лишил от сана му, задето той избрал такъв патриарх. Вместо Олимпий той поставил за епарх на цяла Палестина някой си Анастасий и го изпратил в Иерусалим, като му дал поръчение или да склони патриарх Иоан към общение със Север, или да го свали от престола. Анастасий пристигнал в Иерусалим, веднага заловил патриарха и го затворил в тъмница. Патриархът молил епарха да се смили над него, като му обещал да изпълни всички заповеди. Той го помолил да го пусне от тъмницата, за да не изглежда така, че патриархът изпълнява царската воля по принуда. Иоан обещал на следващата неделя да прокълне Халкидонския събор пред целия народ в църквата, а Сидонския събор ­ да прослави и да встъпи в общение със Север. Патриархът бил пуснат от тъмницата и тайно изпратил да кажат на преподобните отци Сава и Теодосий да съберат всички отци и да дойдат при него в църквата в неделния ден. Случило се, че тогава бил на поклонение в Иерусалим и Ипатий, царският родственик. В неделния ден в Иерусалим пристигнали двамата настоятели Сава и Теодосий, а заедно с тях дошли около десет хиляди монаси. В църквата, където дошли и епархът Анастасий и царският родственик Ипатий, заедно със своите войници, а също се стекло и множество народ, патриархът възлязъл на амвона заедно със Сава и Теодосий. Тогава целият народ и монасите завикали към патриарха: \"Прокълни еретиците и утвърди Халкидонския събор!\" Патриархът се ободрил и казал със силен глас: \"Който мисли еднакво с Евтихий, Несторий, Север и Сотерих ­ да бъде проклет!\" Също и блаженият Теодосий и преподобни Сава гръмко възкликнали: \"Който не приема четирите събора, като четиримата евангелисти, да бъде проклет!\" Щом видял това, епархът Анастасий се изплашил от множеството монаси и от народа, побързал да излезе от църквата и избягал в Кесария. А царският родственик се заклел пред светите отци, че не е дошъл да утвърди Северовото учение, а за да се поклони на светите места и да се присъедини към светата съборна Църква. Той дал на преподобните отци Сава и Теодосий много злато, за да го разделят между дошлите с тях монаси. След това преподобните отци от името на целия събор написали следното послание до царя: \"Нашият Господ Иисус Христос, вечният Бог и Цар на всички, по Своята благост предаде във ваша власт скиптъра на земното царство, та чрез вас да подава истинските блага на мира на всички църкви и особено на майката на църквите ­ светия Сион. Всички знаят, че в тази църква започна великото тайнство на правата вяра и се разпространи до краищата на земята. Ние, жителите на тези божествени места, го приехме от светите апостоли, запазихме го цяло и неповредено до този ден и ще го запазим во веки, с Христовата благодат, като не ще позволим на противниците да ни отклонят от правия път и не ще се поддадем на техните скверни и суетни речи. В тази непорочна и неповредена вяра и вие, царю, бяхте възпитан и израснахте. И ние се учудваме сега ­ как в дните на вашето царуване в светия град Иерусалим настана такъв метеж и такова вълнение, че те не подминаха дори и Божиите служители, презвитерите и монасите, които от младини са възлюбили добродетелта и са избрали да живеят в кротост и безмълвие. Пред очите на иудеите и на другите неверници те биват извличани от самия свети Сион по градските улици и изгонвани в пусти места. Дори ги принуждават да вършат неща, неподобаващи на правата вяра, така че тези, които идват тук да се помолят, вместо полза за душата си, получават вреда и се връщат съблазнени. Поради това умоляваме ваше величество да ни избави от тези големи злини, виновник на които е Север, на когото е предадена, заради нашите грехове, Антиохийската църква за погибел на неговата душа и за съблазън на всички църкви. Как ние, иерусалимците, можем сега да се поучаваме във вярата, без съблазън? Та нима ние не знаем, че новопоявилото се мнимо изправяне на правата и здрава вяра, завещана ни от отците, в действителност не е поправяне, а извратяване и повреждане, и че за тези, които го приемат, то приготвя за награда погибелта на душите им.\" Щом получил посланието на светите отци, царят страшно се разгневил и решил да изгони от иерусалимските предели патриарх Иоан и двамата игумени Сава и Теодосий. Но Божият промисъл не допуснал това злодеяние да се извърши. След несправедливото изгонване на светия патриарх Илия, по силата на справедливия Божий съд, по цяла Палестина настъпил голям глад и суша и земята не давала своя плод, както в дните на пророк Илия: заключило се небето и не падал дъжд и пресъхнали всички водни извори. Освен това се появили множество скакалци, които покрили цялата земя и унищожили всичката трева по полята и листата по дърветата. Това Божие наказание продължило пет години и мнозина умрели от глад и жажда. Жителите на Иерусалим говорели, че Бог наказва Палестина с глад, заради несправедливото изгнаничество на патриарх Илия. Тогава свети Сава извикал при себе си настоятелите на седемте построени от него манастири и им заповядал да не се грижат за нищо плътско, като им напомнил евангелските слова: \"не се грижете и не думайте: какво да ядем, или какво да пием, или какво да облечем? Защото всичко това търсят езичниците, и защото вашият Небесен Отец знае, че имате нужда от всичко това. Но първом търсете царството на Бога и Неговата правда, и всичко това ще ви се придаде.\" И те били хранени от всемогъщия Божий промисъл. Светейшия Иерусалимски патриарх Илия се поселил в мястото на изгнанието му. Тогава той бил на осемдесет години. Със себе си взел двамата игумени ­ Стефан и Евталий ­ и тръгнал на път. Щом видял свети Сава и неговите спътници, патриарх Илия се зарадвал и ги задържал при себе си няколко дена. През тези дни той излизал от килията си в деветия час, тъй като той на никого не се показвал от отпуста на вечернята до деветия час, а се затварял в килията сии пребивавал в безмълвие. В деветия час той излизал, хранел се заедно с тях и се наслаждавал на духовната им беседа. А след отпуста на вечернята отново влизал в безмълвническата си килия. След десет дни светейшият патриарх Илия се преставил, след като боледувал няколко дена преди смъртта си. Преподобният Сава го погребал с чест и се върнал в лаврата си. А за смъртта на цар Анастасий се разказва, че в тази нощ, когато патриарх Илия получил откровение за него, се разнесъл гръм и мълния ударила царския дворец; тя преследвала царя от място на място, от единия край до другия, докато накрая го застигнала в един ъгъл и го убила. Така злият погинал от зла смърт. След смъртта на нечестивия цар Анастасий, на престола се възкачил благочестивият Юстин, който разпратил по всички краища на своето царство заповед, постановяваща да се върнат от изгнание православните и всеки от тях да получи отново своя сан и място. Той нареждал също определенията на Халкидонския събор да бъдат вписани в светите книги, за да се възцари в Църквата Христова мирът. Когато тази царска заповед достигнала до светия град Иерусалим, всички били обзети от голяма радост, а патриарх Иоан помолил преподобния Сава да отиде в Кесария и Скитопол, да обяви там царската заповед и да впише в църковните книги определенията на Халкидонския събор.", "date": "2017.12.05", "title": "Преподобни Сава Освещени"}
{"url": "http://www.classa.bg/%D1%81%D0%B2%D1%8F%D1%82/item/375943-%D0%B5%D1%82%D0%BE-%D0%BE%D1%82%D0%BA%D1%8A%D0%B4%D0%B5-%D0%BE%D1%89%D0%B5-%D0%B4%D0%B5%D0%B1%D0%BD%D0%B5-%D1%8F%D0%B4%D1%80%D0%B5%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82", "text": "  На 28 май 1998 година Пакистан извършва първия си опит с атомна бомба, който предизвика възмущение по цял свят. 17 дни преди това президентът на Индия Абдул Калам, който е ракетен инженер по образование, обявява, че страната е изпробвала ядрена ракета. В Индия всички наричат Абдул Калам \"Политикът с ракетата\", защото той дава решителен тласък на индийската ядрена програма. Той самият заявява, че \"всичко, което се прави в тази връзка, служи на националната сигурност\".     Неговият противник от пакистанска страна се казва Абдул Кадир Хан. Той е учен-физик и минава за баща на пакистанската ядрена програма. \"Хората в Пакистан ме обичат, защото аз спасих страната от Индия и от всички други врагове. Аз дадох на страната едно оръжие за отбрана, което не може да бъде пречупено от никоя армия в света\", заявява той.     По онова време Абдул Кадир Хан е бил считан за „най-опасния мъж на планетата\", защото се опитал да продаде своите ценни познания в сферата на нуклеарните технологии на държави като Ирак, Либия и Северна Корея. Самият той признава това през 2004 година, поради което е поставен под домашен арест.   От самото начало Индия и Пакистан се съревновават в ядрените технологии. Малко след като Индия обявява, че е извършила успешно ракетно изпитание, Пакистан моментално отвръща със същото. През 2002 година Индия и Пакистан бяха изправени на ръба на ядрена война, след като терористи бяха щурмували парламента в Делхи.   Брой на ядрените оръжия по страни   Със своите ракети с далечен радиус обаче Индия се прицелва и в един още по-голям играч на световната сцена, какъвто е Китай.   Индийски експерт по отбраната твърди, че Делхи се стреми към „по-голяма стабилност\" и добавя: „ Ако на Индия се удаде успешно да демонстрира своя стратегически отбранителен профил, в отношенията между Китай и Индия ще възникне по-добър баланс, както и повече стабилност\". От Пакистан се дочуват почти същите аргументи – например от устата на бившия генерал Талат Масуд: \"Пакистан никога не ще успее да настигне Индия по военно развитие. Въпреки това страната трябва да продължи да разработва своите ракети, за да разполага със сериозен механизъм за възпиране\".   И точно за това е цялата надпревара в Южна Азия. Да демонстрираш пред врага достатъчно мощ, за да го възпреш! Както Индия, така и Пакистан продължават да се въоръжават. Индия поне се задължи да не използва първа атомно оръжие. Но страната има намерение да строи нови съоръжения за обогатяване на плутоний и уран. Пакистан също продължава да се въоръжава и също като Индия увеличи своите ядрени бойни глави в периода между 2016 и 2017 година. Докато броят им през миналата година е бил 130, междувременно те са вече 140. Както Индия, така и Пакистан спадат към онези пет държави в света, които не са подписали Договора за неразпространение на ядрените оръжия.", "date": "2017.12.05", "title": "Ето откъде още дебне ядрена опасност"}
{"url": "http://www.classa.bg/%D1%81%D0%B2%D1%8F%D1%82/item/375944-%D0%B4%D0%B5%D1%86%D0%B0,-%D1%87%D0%B8%D0%B5%D1%82%D0%BE-%D0%B4%D0%B5%D1%82%D1%81%D1%82%D0%B2%D0%BE-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%B2-%D1%82%D1%83%D1%80%D1%86%D0%B8%D1%8F", "text": "              Часът е осем сутринта. Тракането на шевните мешини се чува чак на улицата. Араз Али бързо слиза по стълбите и влиза в шивашкия цех - точно навреме за началото на смяната. Тя е на 11 години и се труди в истанбулския квартал Багчилар заедно с много други деца. Задачата им е да снабдяват шивачките с достатъчно количество плат. С ножица Араз разрязва цветните материи на ивици, сортира ги и ги подготвя за жените, които шият дамско бельо. Рязане, сортиране, рязане, сортиране - и така по 12 часа на ден - от понеделник до петък. За 153 евро на месец.   Преди четири години Араз пристига със семейството си от Сирия в Турция. Първо били в Газиантеп, а после стигнали и до Истанбул. \"Наемът, храната и водата тук са много скъпи. Майка ми не е добре, а сестрите ми са болни. Затова аз трябва да работя, за да помагам\" казва момичето. Изречения, които човек чува от почти всички деца в тази шивашка работилница. Деца, на които е откраднато детството.   Сезен Йълчън от турската правозащитна организация „Hayata Destek\" (в превод: Подкрепа за живот) казва, че детският труд е сериозен проблем в Турция и то не само сред децата на бежанците. \"Това се забелязва и в мисленето на хората тук. Много хора в Турция смятат, че няма нищо нередно в това децата да работят\" казва тя. След пристигането на много бежанци от 2011 година насам, броят на децата, които са принудени да се трудят, е нараснал значително. Точни цифри обаче няма. До днес Турция е приела над три милиона сирийци – повече от всяка друга страна. Никъде другаде не живеят толкова много деца-бежанци. По данни на УНИЦЕФ, в Турция има близо 1,2 милиона малолетните сирийци. Само малка част от тях живеят в официалните бежански лагери в близост до сирийската граница.     Повечето сирийски семейства търсят щастието си в големите градове. Според някои преценки, само в Истанбул живеят до един милион сирийци. Сезен Йълчън казва, че повечето сирийски деца, които сега работят, преди са ходили на училище. \"Това е твърде драматична промяна за тях. Детството им свършва предсрочно, за да започнат работа\", казва тя. В Турция детският труд е забранен. Който наема на работа деца, ненавършили 15 години, върши наказуемо деяние. Въпреки това в текстилната индустрия и в селското стопанство работят много деца – навсякъде, където държавният контрол е занижен, а социалното осигуряване и трудовата защита не играят съществена роля.   Турското правителство иска да направи задължително посещаването на детска градина и на начално училище. Кабинетът в Анкара обяви, че през следващите три години всяко сирийско дете ще получи възможността да посещава начално държавно училище. Докато се постигне тази цел обаче трябва да се свърши много работа. По данни на турското Министерство на образованието, най-малко 300 хиляди от общо 900-те хиляди сирийски деца нямат достъп до образование. Хуманитарните организации предполагат, че броят на децата, за които няма място в турските училища, е значително по-голям. \"Държавните училища вече нямат възможност да поемат повече деца. Освен това учителите трябва да бъдат обучени как да се отнасят към травматизираните деца. Не е достатъчно само да им бъде осигурено място в училище. Тези деца имат нужда и от психологическа помощ\", казва Сезен Йълчън.   Много често нищетата принуждава родителите да изпращат децата си на работа. Араз има две сестри, майка ѝ е бременна, а бащата работи на черно. Семейството едва свързва двата края, независимо, че и Араз печели пари. Двустайното жилище е прекалено тясно за голямото семейство. Петимата спят в една-единствена стая. \"Трябваше да изпратим Араз на работа. Моята заплата в Сирия стигаше за прехраната на цялото семейство, но тук всичко е много скъпо. Не мога да смогна сам\", казва бащата Абдурахман Али. Възможност за легален достъп до трудовия пазар     От началото на 2016 година сирийските бежанци имат право да искат разрешителни за работа в Турция. На практика обаче това не е никак лесно. По данни на турското правителство, в началото на 2017 година по-малко от един процент от всички бежанци са получили подобно разрешително. Сезен Йълчън е запозната добре с проблема, тъй като нейната организация помага на бежанците.   \"Много родители нямат сигурна работа, която да осигурява прехраната на семействата им. Важно е тези хора да получат достъп до трудовия пазар. Само тогава те имат шанс да се интегрират в турското общество\", казва тя. Едва тогава, както се надяват правозащитниците, няма да има нужда деца като Араз да работят. \"Разбира се, че искам да ходя на училище\", казва тя. А каква иска да стане, когато порасне? \"Учителка\", казва Араз.", "date": "2017.12.05", "title": "Деца, чието детство приключи. В Турция."}
{"url": "http://www.classa.bg/%D1%81%D0%B2%D1%8F%D1%82/item/375945-%D0%B1%D0%B5%D0%B7-%D1%82%D0%BE%D0%BA-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0-%D0%B2-%D0%B1%D0%BE%D0%B3%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          Изведнъж всички светлини угасват, хладилникът спира да работи, а от душа тече само студена вода: само през миналата година 328 хиляди домакинства в Германия са оставали без ток. А други 6,6 милиона домакинства са били застрашени да останат без електричество.   Спирането на тока е последната мярка на доставчиците на електроенергия, когато абонатите спрат да си плащат сметките. Тя се прилага едва след многократни предупреждения и при дългове, които надхвърлят сумата от 100 евро. А изключат ли веднъж тока, сметката набъбва още повече, тъй като абонатът трябва не само да се издължи на фирмата-доставчик, но и да плати такса за повторно включване на тока, която може да достигне 200 евро. Сериозна сума за хората с ниски доходи. Да не говорим за живеещите на социални помощи.   Броят на случаите, при които се стига до временно спиране на тока заради неплатени сметки, е от години константен. Но досега нямаше данни за това кои са най-засегнати от тази мярка. Актуално изследване на германската благотворителна организация \"Каритас\" и на Центъра за европейски икономически изследвания дава отговор тъкмо на този въпрос.   Оказва се, че предупреждения за изключване на тока получават най-вече домакинства, в които живеят семейства с деца. Но реално спират тока най-вече на хора, които живеят сами. Обикновено потърпевшите или не изкарват достатъчно пари, или живеят от социални помощи, или пък са натрупали дългове. А най-силно засегната е тази група: \"Хората с нисък образователен ценз изпитват огромни трудности да се ориентират в една такава ситуация, в която са застрашени от спиране на тока и поради това им се налага да общуват с администрацията\", четем в изследването.   За някои от потърпевшите последиците са наистина драматични. Така например в един форум жена пише, че заради натрупани задължения нейна приятелка останала без ток - въпреки че има бебе на шест месеца. \"При това положение тя вече не може да се грижи адекватно за детето си. Дайте съвет, моля\", пише жената. На което друг участник в дискусията отговаря, че в краен случай бебето трябва да бъде дадено временно в приемно семейство.   Авторите на изследването не само констатират проблема, но и дават съвети за решаването му. Хората, застрашени от принудително спиране на тока, трябва възможно най-рано да получават помощ. Но най-вече трябва да се научат как да си помогнат сами. \"Трябва да поощряваме тези хора да подобрят познанията си по основни финансови въпроси\", казва Петер Хайндл от Центъра за европейски икономически изследвания.   За засилена подкрепа пледира и зам.-председателят на фракцията на Зелените Оливер Кришер. И припомня, че от 2000 година насам цената на тока се е увеличила двойно, докато доходите далеч не са нараствали със същите темпове. \"В разчетите за социалните помощи разходите за ток отдавна вече не отговарят на това, което хората плащат реално\", посочва Кришер.     Улрих Лили, председател на църковната благотворителна организация \"Diakonie\", също призовава за увеличаване на т.нар. помощи \"Харц-4\". През 2018 година те ще бъдат повишени от 409 на 416 евро на месец, като едва 35 евро са предвидени за разходи за ток. \"Това е доста под средните разходи на домакинствата за електричество\", обяснява Улрих Лили и припомня, че освен това бедните домакинства нямат възможност да си закупят модерни, енергоспестяващи уреди. \"Ако им се счупи пералната машина или хладилникът, те са принудени да ги подменят с уред втора употреба, който харчи много ток\", казва Улрих Лили.   Но далеч не всички получатели на социални помощи са застрашени от принудително прекъсване на тока. Проучването на \"Каритас\" и на Центъра за европейски икономически изследвания е установило, че при хората, които от дълго време живеят на социални помощи, много по-рядко се стига до прекъсване на тока. От което следва, че с времето хората се научават да се оправят по-добре с парите си. Възможно е обаче и друго - хората да се лишават от най-обикновени удобства, за да не им спират електричеството. Например като се къпят със студена вода...", "date": "2017.12.05", "title": "Без ток през зимата. В богата Германия."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375941-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B8%D1%8F%D1%82-%D0%BD%D0%BE%D0%BC%D0%B5%D1%80-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B1%D0%BE%D1%80%D0%B8%D1%81%D0%BE%D0%B2", "text": "            В началото два цитата, които си заслужава да бъдат препрочитани като блестящи образци на ораторското „изкуство\" и политическия „дебат\" в днешна България:   \"Оградата по границата била паднала при наводненията. Ами преди нямаше ограда! Ние я направихме. Ама прескачали я. Той и Левски ще я прескочи, ако беше жив!\"   \"В нашата история има събития и имена, които през всички години са олицетворявали националния ни идеал и гордост. Едно такова име е Васил Левски. (...) Българският министър-председател обаче сравни Левски с нелегалните мигранти. (...) Остро осъждаме това изказване и настоявамеБойко Борисов да се извини на народа ни. Скъпи българи, над всяка партия, над всеки политик стоят святи за България личности. Във времето на разделение, в което живеем, останаха твърде малко неща, които ни събират. Нека се обединим и не позволяваме на никого да поругава националните ни герои.\"       Така спорят един с друг лидерите на управляващата и на главната опозиционна партия. Да се анализират тези цитати е донякъде обидно, но все пак... Първо, премиерът няма за какво да се извинява на „народа ни\", тъй като в казаното от него няма никакво сравнение. А само изневиделица изникнала в потока на съзнанието му алюзия за легендарния „лъвски скок\", дал името на Васил Левски. Това, разбира се, не прави кой знае колко остроумен опита на премиера да отклони критиките за оградата по границата с Турция.   От друга страна, твърдението в отвореното писмо на опозиционната лидерка, че Борисов бил сравнил Левски с нелегалните мигранти и така бил „поругал\" националната светиня, освен че не е вярно, звучи направо расистки (все едно мигрантите не са хора). Както се казва в такива случаи, ако можеше да чуе, Левски би се обърнал в гроба.   Въпреки разликата в стилистиката, и плоската шега на премиера (като на чашка в махленска кръчма), и фалшивият патос на опозиционната лидерка (като влюбен в себе си графоман, който рецитира собствените си стихове пред огледалото) са примери за едно и също: за да уязвят противника си и да се харесат на широката публика, българските политици често и безразборно говорят безсмислици и безвкусици. Дали го правят съзнателно, мислейки, че това е нивото на публиката, или пък просто собственото им ниво е такова - това е друг въпрос.   Напоследък шампиони в тази надпревара са именно споменатите двама партийни лидери (разбира се, следвайки примера им, техните съпартийци също не си поплюват). Почти всеки ден те намират някакъв повод да си „вдигат топката\" един на друг, за да може после да си разменят (понякога директно, понякога завоалирано и безадресно) страховити обвинения и кръвни обиди: „корумпирани\", „приватизатори\", „крадци\", „мутри в политическото ръководство на държавата\", „гадни завистници\", „наркотрафиканти\", „купувачи на гласове\", „страхливци\", „наглеци\", „вредители, които рушат държавността\", „конспиратори, които взривяват влакове, линии, мандри\"...   Както се оказа тези дни, двамата даже вече се и съдят взаимно, та сега населението месеци наред ще следи и тази сага: единият се обидил от думите \"крадецът вика дръжте крадеца\", другата - от определението \"госпожа Лъжа\" и от твърдението, че е \"върл активист на СДС\".     Сигурно много от тези обвинения и квалификации са измислица, „фалшиви новини\" или просто празни приказки (като двата цитата по-горе). В други може и да се крие някаква истина, която обаче е недоказуема. А и да може да бъде доказана, няма кой да го направи. Така или иначе - лъжа или не, няма абсолютно никакво значение. Защото всичко това са изкуствени драми, от които никога нищо не произтича. А и не това е целта.   Ситуацията беше много точно описана от депатат от управляващата партия, който отдаде емоциите на опозиционната лидерка на „някаква нейна тежка фиксация\" към премиера „и на невъзможността ѝ да живее без него\". Само дето това наблюдение е напълно валидно и в обратната посока - и двамата са фиксирани и не могат един без друг, защото са си много нужни. Едните имат възможност непрекъснато да доказват, че са непримирима и безкомпромисна опозиция, а другите - че имат насреща си опасен противник, с когото се борят едва ли не на живот и смърт.   И по-важното - така и едните, и другите се опитват да прикрият общата си отговорност и фактическото си партньорство в бездействието и безсилието пред най-важните проблеми на българското общество. И най-вече общото си мълчание, единодушието и съучастието си по най-големия от тези проблеми - завладяването на държавата и нейните институции от една всесилна олигархична групировка със свое политическо и съдебно крило. Групировка, която постепенно подкопава основните стълбове на демокрацията и ги подменя със собствените си интереси и желания.     Номерът със словесната имитация на непримирима политическа война е толкова прозрачен, че на него могат да се хванат само най-недовиждащите. Но поразяващият му ефект е далеч по-широк. Защото той носи със себе си отвращение и безразличие за едни, опошляване и опростачване за други. Това е отровна среда, в която ориентирите, перспективата и смисълът изчезват. Но пък е единствената среда, в която подобни партии и политици могат да виреят и да възпроизвеждат властта си.   Впрочем, да не пропуснем да отбележим, че с постоянната театрална размяна на фиктивни словесни удари същата игра играят и други две партии - подгласниците в лагерите на управляващите и на т.нар. опозиция. Ирационалните страхове и страсти са тяхната хранителна среда.", "date": "2017.12.05", "title": "Прозрачният номер на Нинова и Борисов"}
{"url": "http://www.classa.bg/%D1%81%D0%B2%D1%8F%D1%82/item/375942-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BF%D1%80%D0%BE%D1%84%D0%B5%D1%81%D0%B8%D1%8F-%D0%B7%D0%B0-%D0%BC%D1%8A%D0%B6%D0%B5", "text": "              Преподавателските места в началните училища на Германия са почти изцяло заети от жени. Сред студентите, които през 2015 година са се записали да учат за преподаватели в началния курс, е имало 17.500 жени и едва 2.500 мъже.   По всяка вероятност причината за слабия интерес на мъжете към тази професия е свързана със заплащането, тъй като учителите в по-горния курс, започващ от пети клас, получават с няколкостотин евро повече, отколкото преподавателите от първи до четвърти клас. Кристоф Фантини от Образователния факултет към университета в Бремен обаче не вярва, че това е основната причина. Според него, сред мнозина от 18-годишните младежи е разпространено схващането, че не е работа за мъже да се преподава на малки деца.   Създателят на проекта Кристоф Фантини   „Тях изглежда ги е страх, че ще им се налага да се грижат за децата и се опасяват дали са способни на емоционална близост с тях\", казва Фантини.   За да промени поне отчасти подобни неверни представи, преди 5 години той създава проект, наречен \"Rent a Teacherman\" (\"Наеми си учител\"). Бремен, градът, в който Фантини преподава, изключително много се нуждае от такава програма. Защото в 19 от общо 90 начални училища в града нямат нито един учител - целият преподавателски състав се състои само от жени. Проектът предвижда студенти по педагогика да работят по три часа седмично като помощник-учители именно в тези „женски\" училища. Така децата свикват да виждат край себе си и учители от мъжки пол, а студентите припечелват по нещо допълнително.   Проектът се финансира от образователното министерство на провинция Бремен. Досега общо 36 учители са се включили в проекта.   \"Това е правилната професия за мен\"   Ерик Шефер е един от тях. 28-годишният току-що е завършил своята магистърска работа и вече има 5-годишен опит като \"учител под наем\". В едно начално училище на Бремен той води седмичен курс по математика за четвъртокласници. \"Имаше един период, в който нямах възможност да ходя в училището. Тогава всяка седмица при мен идваха ученици да ме питат кога ще подновим заниманията\", разказва Шефер.   Започнал е да работи към проекта \"Rent a Teacherman\", за да натрупа преподавателски опит. А времето, прекарано в началното училище, му показало, че прекрасно умее да се справя с работата си сред по-малките деца. Казва, че вече е открил правилната за него професия.     Във въпросното училище се учат около 170 деца, на които преподават общо 11 учителки. Директорката Рут Рауер казва, че повечето от децата са от социално слаби семейства. \"Много от тях живеят само с майките си и усещат липсата на мъж у дома\", казва тя. Рауер и колежките ѝ биха желали да приемат и втори учител по програмата \"Rent a Teacherman\".   Потребността от мъжки образци в германското начално училище е очевидна за всички, казва основателят на проекта Кристоф Фантини. По думите му, за децата е много добре да видят, че няма професии, които са само за жени или само за мъже. Един от неговите \"учители под наем\" веднъж попитал учениците в клас как си обясняват това, че има толкова малко мъже-учители. Едно момче вдигнало ръка и казало: това е така, защото жените са по-умни, а мъжете - по-силни.   \"Ужасно е момчетата да смятат, че не могат да бъдат добри начални учители, защото момичетата били по-умни от тях\", казва Фантини. Може би неговият проект \"Rent a Teacherman\" ще успее да промени тези нагласи.", "date": "2017.12.05", "title": "В Германия това не е професия за мъже?"}
