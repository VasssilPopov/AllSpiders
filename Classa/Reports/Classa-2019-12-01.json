{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/402848-%D0%B4%D0%B8%D0%BC%D0%B8%D1%82%D1%8A%D1%80-%D0%BA%D1%80%D1%83%D0%BC%D0%BE%D0%B2,-%D0%B0%D0%BA%D1%82%D1%8C%D0%BE%D1%80-%E2%80%9C%D0%B2%D1%8A%D0%BF%D1%80%D0%B5%D0%BA%D0%B8-%D1%82%D1%80%D1%83%D0%B4%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B6%D0%B8%D0%B2%D0%BE%D1%82%D0%B0,-%D0%B8%D0%B7%D0%B1%D0%B8%D1%80%D0%B0%D0%BC-%D1%82%D0%B5%D0%B0%D1%82%D1%8A%D1%80%D0%B0-%E2%80%9C", "text": "Представлението „Това не е Хамлет\" в Сфумато е модерен, хипнотичен и разрушаващ граници театрален пърформанс, който разтърсва и грабва зрителите!   *** Часът е 7 без 5 вечерта, а пред касата на театрална работилница „Сфумато\" се извива дълга опашка от чакащи хора. „Спокойно, няма да започнат без нас!\", казва някой. Публиката търпеливо си купува билети и се насочва към салона, заема местата си, жадна за провокации, друг театър, алтернатива и нещо по-различно. Светлините в салона угасват и магията започва ...     ***   „Не зная какво играем! ... Това не е Хамлет! ... Няма да играем, защото ми писна да стоя гладен, защото се занимавам с театър! ... У нас няма истински театрални кастинги ... Добрее, ще Ви покажем всичко, което не сте очаквали от нас! ...     Това са микрочаст от посланията, които са вплетени изумително умело и естествено в драматургията на представлението – изградено по текстове на Бекет, Сервантес, Калдерон, Шекспир, Том Стопард, Петер Вайс, Мюлер. Пластове на сценичното зрелище, които разместват контурите на очакваното, предвидимото, стандартното и създават напълно нова и оригинална авторска картина, която притежава изключителна дълбочина, уникална стилистика и респектиращо въздействие. Под нея се подписват тримата й автори, ученици на проф. Иван Добчев от НАТФИЗ: режисьорът Боян Крачолов, заедно с актьорите Димитър Крумов и Иван Николов.   Спектакълът се гледа на един дъх, защото те грабва още в началото с яркото и релефно присъствие на гробарите от „Хамлет\", които са като че актьори в марионетен театър, дрезгаво – двугласно говорещи, за да изстрелят като светкавица поредното своето послание, с което ни запитват: Сигурни ли сме, че живеем реално или пък всички сме мъртъвци? Кое е по-хубаво - да си жив, но затворен в ковчег или да си мъртъв? И как живеем живота си въобще?   Театралният пърформанс е подчертано стилизиран в отворената координатна система от въображаема и безкрайна перспектива, условности и реалии, актьорски импровизации и палитрата на другостта, която всеки зрител би добавил към онова, което възприемат и добавят сетивата му. Да, публиката е привлечена като основен персонаж в този спектакъл, представен само от двамата актьори. Те прекрачват рампата, за да бъдат „очи в очи\" и на една ръка разстояние от публиката, говорят си със зрителите, дори произнасят монолозите си жонглирайки по ръба на столовете в салона, измежду седящите хора, като така моделират нова плоскост на своето живо изпълнение, в което няма осезателни бариери и всичко може да се случи. Провокацията е интересна, неочаквана, но и премислена, стратегически дозирана и съзнателно разположена. Зрителите също са свободни да реагират както пожелаят на „хвърлената ръкавица\" и извеждането им от точката на комфорт като пасивни съучастници до степен дори да се качат на сцената, което не би било крайност, в контекста на ситуираната театрална матрица на съпреживяване и действие.     Актьорските етюдни импровизации са прелестни, защото разбиват всички табута, очакваното и са в пълна хармония с модерното мултимедийно възприемане на света и езика ни на комуникация. Зрителите ще се насладят на многократното, до безкрай, убийство/самоубийство, на повтарящите се дубли на екшън действия, като така тя неусетно влиза в света и фантазията на актьорите, става съучастник на играта им, която използва потенциала на всеки до максимален предел. Всъщност двигателните, пластични и акробатични задачи, допълващи мизансцена и рисуването на въображаеми пространства, обстоятелства и сцени – без декор и реквизит, са изключително плътни и наситени, създават пълнокръвни и ярки платна от сценични сюжети.   „Това не е Хамлет\", по идея на режисьора Боян Крачолов, е повече от провокация в театрално пространство! Това е проява на съвременно и авангардно изкуство, която върху буквалната драматургия наслагва образи и проектира видения, докосва, стъписва, респектира – заради актьорската виртуозност и концентрацията от микс на различното по вид съдържание, композира разказ, който искаш да продължава и още, и още ... Представление, което настояваш да има и следващи части ...   ***       „Всичко започна с една среща, на пилоните на НДК, когато Боян ни събра и ни показа идеята си, разписана на три листа хартия\", разказва актьорът Димитър Крумов. „Репетициите продължиха някъде около месец – два. Това е трети сезон за нашето представление. Радостни сме, че бяхме забелязани и оценени – получихме „Аскер\" през 2017 г. в категория „Изгряваща звезда\". Наградата бе присъдена и на трима ни\".   Димитър, или Мишо, както го наричат приятелите му, казва, че спектакълът се е родил съвсем спонтанно, на един дъх, защото е изграден от съмишленици. „Всичко дойде от само себе си. Придържали сме се стриктно към драматургията, но винаги сме се чувствали свободни, без ограничения. Тримата работихме като екип, всеки от нас даваше идеи, донаслагваше нови и нови неща към представлението. Получи се така добре, защото на първо място сме приятели\", признава Димитър Крумов.   „Драматургията ни позволява да привнесем много различни неща. Да, четвъртата театрална стена я няма – тази към публиката. Ние влизаме буквално в салона, за да изведем по естествен начин действие или картина. Много ни се е искало, понеже това е компилация от много текстове, а и често идват да ни гледат много колеги – актьори, ей така, както играем представлението и някой да се включи ... Но, това никога не е ставало.\" - усмихва се и продължава - „Символиката и усещането за абстрактност, за призрачност, идва и от използването на хумата, която използваме, за да създадем повече пластичност на театралната матрица.\"   Споделя, че техните академични преподаватели са били изключително приятно изненадани и са се изказаха ласкаво за представлението, откроили са това, че техните възпитаници са надскочили себе си. „Това представление ми донесе СВОБОДА! Тук мога да бъда себе си в пълнотата на актьорския ми потенциал. Много е важно режисьорът да те познава, да знае какво можеш, какъв човек си, каква е природата. Създадохме този наш проект в пълно творческо взаимодействие и сътрудничество с Боян и Иван. Мисля, че това е в основата на успеха ни и в основата на удоволствието, което изпитваме от създаването на представлението. Със сигурност „Това не е Хамлет\" е нашето бебе-представление, нашето театрално дете!\"   В текста на спектакъла съществува репликата „В България няма истински театрални кастинги\". Затова моля Димитър да довърши тази мисъл - да я обясни или да я опровергае. „Да, това е супер яко и точно казано. В интерес на истината трябва да призная, че преди седмица бях на театрален кастинг в Театър 199. Видях се с режисьорката Теа Сугарева. Поздравих я за това, че прави отворен и публичен кастинг. Като цяло рядко виждам да се провеждат такива прослушвания на актьорите за проекти. Спомням си, че за последно преди повече от 4 години бях на кастинг, в Стара Загора, провеждаше го режисьорката Веселка Кунчева за „Дама пика\". Това са двата единствени случая в моята актьорска практика, когато съм имал възможност да отида на подбор за актьори. У нас, като цяло, няма практиката за провеждането на кастинги за акьторите, а това е задължително, нормална част от технологичния процес на създаване на театрален или кино продукт. Особено, когато ние сме на свободна практика и всеки автор би трябвало да търси най-подходящите професионалисти за дадените персонажи. Нали това е част от законите на театралната борса, на състезателното начало, на конкуренцията, на логиката на менажирането на всеки арт продукт – откриването на артистите, които пасват за него, подборът\".   *** КАКВО Е ТОВА ПРЕДСТАВЛЕНИЕ? ЩОМ НЕ ЗНАЕМ КАКВО ПРЕДСТАВЯМЕ ТАЗИ ВЕЧЕР, ТОГАВА ЩЕ ИЗИГРАЕМ ВСИЧКО! ЗАЩО ДА ИГРАЯ? ДОРИ ПРОГРАМАТА СА ОБЪРКАЛИ. НА ВСИЧКОТО ОТГОРЕ ДОРИ НИКАКВИ ПАРИ НЕ ВЗИМАМ ЗА ТОВА, КОЕТО ПРАВЯ. НЕ МОГА ДА СЕ ИЗДЪРЖАМ С ТАЗИ МОЯ ПРОФЕСИЯ. НЕ МОГА ДА СИ ПЛАТЯ НАЕМА. ***     Запитвам Димитър Крумов често ли артистите на свободна практика са изправени пред трудния избор да избират между изкуството и живота? Предизвикателство, което оприличавам на ходенето по ръба на бръснача. Трудно изпитание, на което не всеки би издържал.   \"Това са част от репликите в спектакъла. Но, до голяма степен е и самата истина за трудната реалност и живота, в който сме ситуирани днес. Преди мислех, че всичко това не е ОК. Сега съм на малко по-друго мнение и разбирам, че всички тези пълни абсурди са в реда на нормалните неща. Приехме за „нормално\" обстоятелството, за съжаление, че играеш няколко представления в театъра, а през другото време ти се налага да работиш, в някой бар например, за да успееш да си гарантираш минималните доходи, за да се издържаш и да живееш достойно. Така стоят нещата у нас. Приемаш го и действаш! Да, трудно е! Опитваш се сам, бориш се. Ето, ние тримата – Боян, Иван и аз, не се отказваме и не спираме, настояваме да работим професията си. Щом няма друга възможност, тогава ние сами ще създаваме театрални продукти, но няма да спираме да се развиваме, няма да се отказваме!\", обяснява Димитър.   Искам да разбера как би охарактеризирал своите колеги – актьора Иван Николов и режисьора Боян Крачолов. „Иван е страхотен актьор, с него винаги ми е било най-сладко. И двамата сме на една вълна, партнираме си на сцената чудесно, имаме еднаква лудост, на сцената той винаги отговаря и реагира спонтанно. Освен в „Сфумато\" играе и в Благоевград. Боян Крачолов има свои представления в „Сфумато\". „Мишеловката\" ще бъде показана на 17 декември. „Дерида Денс Център\" показва „Малкият динамит\", който излезе преди няколко дни. Мисля, че е много начетен за годините си, вслушва се в актьорите – изключително ценно преимущество за всеки режисьор\".     Все пак настоявам и отново го питам: „Това жонглиране с предизвикателствата и съдбата до къде може да те предизвика или пречупи в алтернативата между изкушението да правиш изкуство, да захранваш душата си и да оцеляваш в бита. В какво е силата ти та устояваш?\" Отговаря ми, че увереността и вярата дават надеждата, че нещата, които прави със своите колеги са смислени. „Участвам в сравнително малко представления, но те са с изключителни послания и стойност. Не си представям, че мога да играя в проекти, в които не бих се чувствал добре или да съм в тях единствено по силата на щатното разпределение. От такава гледна точка свободата е ценност. Аз приемам цената на свободата си. Ако трябва, бих работил нещо друго, за да оцелявам, ще стискам зъби, но ще изчакам момента, в който ще се кача на сцената и ще покажа онова, в което вярвам, което сме създали, което нося като артист, защото смятам, че е стойностно!\"     „Супер много съм се ядосвал, много пъти съм искал да се откажа. А после съм съжалявал, че съм избягал или съм спрял, че съм дал заден. Не мога да го обясня, но с цялото си същество имам стремежа да играя, да бъда на сцена. Уникално е усещането хората, които те гледат да успееш да ги въведеш в друг свят, да ги развълнуваш. Театърът не е само ентъртаймънт, да се чилнеме. Той трябва да вълнува хората, да ги кара да мислят, да си задават въпроси, да ги променя, да ги въодушевява да създават, да сбъдват мечтите си\", коментира младият актьор. Казва, че дори и в случаи да е болен в деня на представление, с 39 градуса, не остава в леглото, а отива в театъра, защото знае, че трябва да бъде там, на сцената. Признава, че до последно не е знаел какво ще прави като ученик. Завършва 12-ти клас с профил „административно обслужване\". Кандидатства в Минно-геоложкия университет, после опитва в СУ „Св. Климент Охридски\" специалност „българска филология\". Запътва се и към Нов български университет, за да се яви на топ-тест, който гарантира избирането на професия. Отказва се, защото сумата за семестъра по „актьорско майсторство\" е непосилен. Хваща се за година и работи като спортен организатор в клуба за хора със зрителни увреждания „Феникс\". В един момент си казва, че ще кандидатства в НАТФИЗ и влиза от раз. Тогава е на 19 г. и е приет в класа на проф. Иван Добчев.     „Много неща съм научил от него, но най-запомнящия урок от моят професор, който ми остана завинаги в съзнанието, е да не се отказвам. Бъди куче на сцената! Дръж фасона и умри! Ако трябва да го обясня, посланието е да можеш да издържиш, да не се оплакваш, да стискаш зъби. Проф. Добчев много пъти е разбивал състояния в мен, направо ме разцепваше. Сега съм му благодарен за това, че ни научи да бъдем твърди, да издържаме на всякакви трудности. Научи ни да не ни е лесно. Лесно ли ти е на сцената – тогава ти си мъртъв. Другият урок означава да не страдаш, да не преживяваш някакви неща, да не се оставяш лесно на драматургията, а да вървиш срещу нея. Трябва много да вярваш, да издържаш. И винаги да привнасяш нещо друго, различно. Винаги!\", посочва Митко Крумов.       Актьорът Димитър Крумов е селектиран за участие във филма „Христо\" на режисьорите Григор Лефтеров и Тодор Мацанов, оператор е Ненад Бороевич. Лентата излиза на 11 май 2016 г. Публиката обаче не знае, че Митко влиза в затвор и в клиника, за да усети персонажа си.   „Кастингът за игралният филм продължи близо година. До ден днешен съм благодарен на режисьорите, които замразиха проекта за цяла година, за да ни дадат възможността спокойно да изкараме дебютните си спектакли в НАТФИЗ. По идея на продуцентите изкарах два месеца в Държавната психиатрична болница за лечение на наркомании и алкохолизъм на столичната улица „Пиротска\", в стационарния блок в Суходол, работех със затворници от затворническото общежитие „Казичене\". Влязохме под прикритие, за да чистим. Идеята бе да бъдем близко до прототипите на героите, които ще изиграем. В затвора бях почти седмица – от сутрин, до вечер. Не сме преспивали. Чистихме складове, за да можем да се общуваме с лишените от свобода. Единият, с когото повече си говорихме, лежеше за двойно убийство. В клиниката за наркомании и алкохолизъм успях да бъде сред анонимни алкохолици, наркозависими – на метадонова основа. В един момент стана тегаво, бяхме там почти два месеца. Видях хора, които са имали всичко, а после животът им се преобръща и остават изведнъж на улицата. Тези срещи ме промениха много\", заключава Димитър, който играе героя Ванчо в игралният филм, който грабва множество награди – в това число и от филмовия фестивал във Варшава. За постижението си Димитър Крумов е отличен с награда за поддържаща роля от Българската филмова академия.   * * *   В края на нашия разговор реших да го провокирам с въпроса: „Какво мечтаеш да изиграеш в театъра?\" Отговори кратко: „Искам роля без текст!\"   * * *", "date": "2019.12.01", "title": "Димитър Крумов, актьор: “Въпреки трудностите на живота, избирам ТЕАТЪРА!“"}
{"url": "http://www.classa.bg/%D1%81%D0%B2%D1%8F%D1%82/item/402838-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%BB%D0%B8-%D0%B5-%D0%BD%D0%BE%D0%B2%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%B2-%D1%81%D0%B0%D1%89", "text": "Колкото по-близо са новите президентски избори в САЩ, толкова по-интензивна е политическата атмосфера зад океана. Американските медии и експерти вече предупреждават, че всичко може да приключи с нова гражданска война и крах на страната. Освен това, според последните социологически проучвания, враждуващите страни на бъдещия вътрешен въоръжен конфликт вече са определени. От една страна, това са белите привърженици на Доналд Тръмп, изплашени от перспективата за краха на страната, чието влияние е много силно, например в Тексас. От другата страна, представителите на другите раси, които традиционно подкрепят демократите и различните леви движения, набират сила в резултат на тектонични демографски промени. Те са силни в Калифорния. Именно от тези щати редовно се чуват гласове за възможно отделяне от Съединените щати.     Самият Доналд Тръмп налива масло в огъня. Наскоро, поради заплахата от импийчмънт, той врящ от ярост цитира един от своите привърженици в “Туитър”: „Импийчмънтът ще доведе до пукнатина в тялото на страната ни - разцепване в същия мащаб като Гражданската война. Страната ни никога няма да се възстанови от това”. Америка наистина сега е много разделена и то не само идеологически, но и географски, и демографски. Тоест условията за гражданска война зад океана са узрели и там има много оръжие. Според вестник The Atlantic, най-старото американско списание, нещата се насочват скокообразно към конфликт: „През 1960 г. по-малко от 5% от демократите и републиканците казваха, че биха били нещастни, ако децата им се оженят за човек от другата партия. А днес, според скорошно проучване, проведено от Обществения институт за религиозни изследвания, 35% от републиканците и 45% от демократите не биха го харесали”. Освен това някои проучвания показват, че както републиканците, така и демократите вече са напълно обезчовечени членове на противниковата партия, казвайки, че те са „като животни - нямат най-важните човешки качества“. Тоест, те са готови да навредят и дори да убият своите политически противници. Информацията е наистина плашеща, още повече се потвърждава от нарастващото политическо насилие в страната. Не толкова отдавна много видни демократи получиха колети с импровизирани експлозивни устройства, а един от поддръжниците на демократите откри огън по републиканските конгресмени и тежко рани един член на Камарата на представителите. Нападателят беше активен потребител на социалните мрежи и беше член на групите „Край на републиканската партия“ и „Пътят към ада, павиран от републиканците“. Стигна се дотам, че някои експерти вече залагат на бъдещи победители в гражданската война. Според една от прогнозите привържениците на Републиканската партия ще претърпят същото поражение като Южните щати в Първата американска гражданска война. Разбира нищо не е сигурно, но демографията работи в полза на демократите - броят на цветнокожите хора в САЩ расте бързо. Британски историк, професор от Харвардския университет Нийл Фъргюсън заяви, че в САЩ може да започне гражданска война. Следващите президентски избори в страната могат да доведат до такъв резултат. Ученият отбеляза, че в момента в Съединените щати се развиват вътрешни противоречия и \"вътрешният конфликт\" значително се изостря. В своята статия за The Sunday Times Фъргюсън отбеляза, че в интернет сегмента на САЩ отдавна се води вид гражданска война и тя се разраства с приближаването на изборите. Според историка изпращането на експлозивни устройства на политици, които критикуват дейността на сегашния американски лидер, предполага, че новата гражданска война е наистина близо.     Превод: В.Сергеев", "date": "2019.12.01", "title": "Възможна ли е нова гражданска война в САЩ?"}
{"url": "http://www.classa.bg/%D1%81%D0%B2%D1%8F%D1%82/item/402839-%D0%BC%D0%B0%D0%BA%D1%80%D0%BE%D0%BD-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D0%B7%D0%B0-%D1%81%D0%B0%D0%BC%D0%BE%D1%83%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D0%BD%D0%B5", "text": "Еманюел Макрон отново не върви в такт с НАТО, призовавайки съюзниците да започнат преговори с Путин за ракетите със среден и малък обсег. Цялото останало НАТО отхвърли от воле тази идея на Москва. Френският президент все по-често започва да играе собствена игра, влиза в спорове с Вашингтон. Изглежда, че прогнозата, че Макрон иска да влезе в ситуационен съюз с Путин, за да постигне ръководна роля за Франция в ЕС, се сбъдва. В четвъртък Кремъл потвърди, че френският президент Еманюел Макрон е изпратил отговор на септемврийското послание на Владимир Путин за съдбата на Договора за ракетите със среден и малък обсег (ДРСМО). Писмото-отговор на Макрон съдържа разбиране на загрижеността на Русия „и готовност за диалог по този въпрос“, заяви прессекретарят на руския лидер Дмитрий Песков. Така Макрон стана първият западен лидер, който се съгласи да започне преговори с Москва за Договора за ДРСМО. Путин, припомняме, предложи да се обяви мораториум върху разполагането на подобни ракети, като изпрати писмо по този въпрос през септември до няколко десетки държави от НАТО. Централата на Алианса чрез устата на генералния си секретар Йенс Столтенберг каза, че „не вижда смисъл“ в предложението на Путин. \"Ние сме чували това предложение и преди, но то не заслужава доверие, защото пренебрегва реалността\", отбеляза той и добави, че Русия вече е разположила нарушаващата договора ракета 9M729 на границите на НАТО. Случи се така, че в четвъртък Макрон прие Столтенберг на Шанз Елизе. „В последно време обширен отклик предизвика отговорът на Франция на писмото на президента Путин. Франция любезно сподели отговора си на това писмо със своите съюзници, което не всички съюзници са правили преди. Мисля, че това е добър метод “, каза Макрон, разговаряйки с генералния секретар на НАТО. Макрон също отхвърли конкретната идея за мораториума, \"обаче тази идея не трябва да се отхвърля като основа за дискусия\", заяви френският лидер. „Необходимо е да се изгради прозрачен, задълбочен и взискателен диалог с Русия“, смята Макрон. \"Ето защо изразих волята си да дам нов тласък на този диалог.\" В същото време той отбеляза, че \"Франция разбира опасенията на съюзниците и никога не би рискувала сигурността на партньорите\", но \"липсата на диалог с Русия не направи континента по-безопасен.\" „Днес Русия враг ли е за нас? Или е Китай? Да не би цел на НАТО е да ги сочи като врагове? Не мисля така \", обобщи Макрон. На Столтенберг му се наложи да припомни, че споровете между страните от НАТО са нормални. „Не е тайна, че имаме разногласия, защото сме 29 съюзници. И преди е имало такива, но всеки път ги преодолявахме и поддържахме мира за Европа, което е основната задача на НАТО “, увери генералният секретар. Германският вестник “Франкфунтер Алгемайне Цайтунг” подчертава, че за втори път този месец Макрон \"върви срещу течението\" в рамките на съюза. Той направи първия си скандал в началото на ноември, когато обяви \"мозъчната смърт\" на НАТО. Говорейки в четвъртък със Столтенберг, Макрон, между другото, припомни обидните си за госта думи и не ги отрече. Френският лидер заяви, че това изявление е „полезен будилник“ за съюза. Москва смята, че този път Париж е решил да спори със съюзниците въз основа на абсолютно рационални и универсални съображения. „Макрон разбира, че унищожаването на договора е лошо за Европа“, заяви Олег Морозов, член на Съвета на федерацията. “Ракетите със среден и малък обсег на действие не пречат на „балистичната история на отношенията“ между САЩ и Русия, където има съвсем различни разстояния. Това е проблем на Европа и околните територии”, допълни той. Сенаторът вярва: „Ако договорът бъде унищожен и НАТО реши да разположи ракети в Европа, тогава Франция става уязвима при ответен удар от Русия. Макрон с право нарича това въпрос на европейската сигурност, а не на американски. \" Ръководителят на Центъра за френски изследвания на Руската академия на науките Юрий Рубински твърди, че Макрон „не може и не иска да приеме едностранно руското предложение за ДРСМО и затова призовава партньорите си за съвместна дискусия. Вече е ясно, че не всички страни подкрепят тази идея: Германия вече изрази съмненията си, а Полша и балтийските страни няма да се противопоставят на ръководството на НАТО, защото тази организация остава за тях „верую“ и основа на външната политика. Макрон все още се стреми да бъде съюзник на Съединените щати, но в същото време той започна активно да установява отношения с Русия и Китай, припомни експертът. В отношенията с тези две сили „той се позиционира не само като президент на Франция, но и като упълномощен представител на интересите на Европейския съюз \". „Призивите на Макрон за обширна система за сигурност и сътрудничество на евразийския континент от Лисабон до Владивосток са пряко продължение на идеята на Шарл дьо Гол за Европа от Атлантическия океан до Урал“, добави Рубински. Руските политици също не изключват, че Макрон се нуждаеше от идеята за преговори с Русия за ДРСМО, за да укрепи авторитета си в съюза. \"Невъзможно е да се оценят недвусмислено плановете на Макрон по отношение на Русия, но няма съмнение в амбициите му, желанието му да играе роля в Европа, да се конкурира с другите страни и да взема ключови решения\", добави сенатор Олег Морозов. Когато обяви „мозъчната смърт“ на Северноатлантическия алианс, Еманюел Макрон заяви, че иска лидерството: той иска да възстанови европейската система за сигурност, така че влиянието на Париж да нараства, а на Вашингтон и Анкара да намалява. За това Франция се нуждае от Русия и изход от НАТО.    ", "date": "2019.12.01", "title": "Макрон се възползва от руските ракети за самоутвърждаване"}
{"url": "http://www.classa.bg/%D1%81%D0%B2%D1%8F%D1%82/item/402840-%C2%AB%D1%82%D0%BE%D0%B2%D0%B0-%D0%B5-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD%C2%BB-%D0%B1%D0%B8%D0%B2%D1%88%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%BA%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0", "text": "Целта на Кремъл е да сблъска американците едни с други, така че настоящата процедура за импийчмънт в САЩ е в полза на Русия, аргументира се бившият заместник съветник по националната сигурност на президента Кетлийн Макфарланд в интервю за Fox News Radio. Според нея Путин иска Америка да плати за разпадането на Съветския съюз с краха на нейната демокрация. Импийчмънтът и свързаният с него политически разрив в Съединените щати е това, което Русия иска, заявява Катлийн Троя Макфарланд, бивш заместник съветник по националната сигурност на президента, в интервю за Fox News Radio.  , казва тя. „  казва бившата служителка в администрацията на Тръмп. -   (Путин. -  )  Според Макфарланд позицията на демократите, които се стремят да отстранят Тръмп от властта, е  , а самата процедура е  . Макфарланд се оплаква, че целият   във Вашингтон през последните две години е поглъщало разследването на Мюлер, както и все по-новите и по-нови дребни упреци към Доналд Тръмп. В резултат Конгресът нямаше време да се занимава с  . Припомняйки работата си в Белия дом през 2017 г., Макфарланд говори за противопоставянето на вашингтонския истеблишмънт, който се противи на промените, и Доналд Тръмп, който представлява интересите на повечето американци. Самата тя е настроена оптимистично: според нея крайният резултат от този конфликт ще бъде   на Америка, на основата на нови идеи.  ", "date": "2019.12.01", "title": "«Това е мечтата на Путин»: бивша сътрудничка на Белия дом коментира импийчмънта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402841-%D1%80%D0%B5%D0%BD%D0%B5%D1%82%D0%B0-%D0%B8%D0%BD%D0%B4%D0%B6%D0%BE%D0%B2%D0%B0-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-30-%D0%B3%D0%BE%D0%B4%D0%B8%D0%BD%D0%B8-%D0%B4%D0%B5%D1%81%D0%BD%D0%B8%D1%82%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%82-%D0%BF%D0%BE-%D0%BF%D0%B0%D1%80%D0%B0%D0%B7%D0%B8%D1%82%D0%B5%D0%BD-%D0%BD%D0%B0%D1%87%D0%B8%D0%BD", "text": "  \"Другите страни имаха сценарий за приватизация, която да впръсква в стопанствата инвестиционни стимули за благоприятна среда. От 1992 г. започна с уволнението на Сашо Божков заради нежелание да се стартира процеса. До идването на Костов през 1997 г., Виденов е в режим на масова приватизация, която смятам, че ако беше се осъществила нямаше да има разлика между онова разграбване.   С тези думи започна участието си в предаването \"Офанзива\" с Любо Огнянов първата жена премиер след промените Ренета Инджова.   \"Големият проблем на българската приватизация е, че остана анонимна.   Няма държава в Източна Европа която да не знае притежателите на основни активи и какви са офшорните им притежания. В каква конфигурация манипулират основни институции и органи? Няма друга държава в която елитите да се рекрутират от най-долната част на социалната страта. От ДС не участваха непосредствено в разграбването. Те си намериха оръдия в лицето на магураджии, на представители на турист бранш\", сподели тя.   \"Никой не можа да си позволи да ми предложи подкуп. Инвеститорите видяха безбожно високи цени, но всички предприятия, купени по капитализирана стойност, пазарна, те останаха и до ден днешен. Онези, за които не се получиха приходи, един път не се попълни приватизационен фонд, после и сребърния фонд\", коментира Инджова.   \"Имаше особени интереси в икономиката, не бяха държавни. Искаха масова приватизация. Имаше изгубени данни на около 600 предприятия. В предподготовката за приватизацията се включваше необходимост от саниране, оздравяване и преглед на предприятията. Вместо това приеха закон за преобразуване на предприятията в акционерни дружества. В резултат на това да може да се делят хубавите части от лошите. Министерствата продаваха на части предприятията, това беше скрита приватизация\", заяви тя.   \"Луканов смяташе, че знае разковничето за това как България да се вклини в света. Така започнаха вземането на заеми и голямото задлъжняване. Беров искаше да ме съди с цялото правителство, защото цялата бездейност и оставяне на групировките да се развиват, зараждаше се мощна политико-икономическа олигархия. Това беше кабинет на \"Мултигруп\", каза още Инджова.   \"Жан Виденов се ползва с добро име сред социалистическата партия, защото не се противопостави на това, което искаха да правят, не успя да предвиди зърнената криза. Иван Костов нека да гледа резултатите в това, което представлява демократичната десница. Как със своята реституция, градската десница се задоволи с едра градска собственост. През последните 30 години \"десните\" съществуват по паразитен начин.   Тези 30 години са едни Dаrk Age в нашата история. Колкото повече се бориш с тях, толкова по-силни стават. Една собственост може да се удържи в едни ръце, само ако за нея се плати. Не на спекулативни цени\", коментира тя. \"Ще правим либерална пазарна икономика с гонене на чужди инвеститори. Нямаме лоялни отношения към тях, затова и ги няма.   Смятам, че си е струвало и съм удовлетворена от това, което съм направила. Престъпниците са си престъпници по природа, от тях няма какво да очакваме. Онези, които ги търпят, заслужават заклеймяване. Престъпленията растат като БВП, с голяма динамика. Когато някое общество се разруши и устоите му са оглозгани, на негово място нищо не може да се създаде. Има смисъл в достойното преминаване през този живот, когато имаш идея за него. Достойно, с идея\", завърши Ренета Инджова.  ", "date": "2019.12.01", "title": "Ренета Инджова: През последните 30 години \"десните\" съществуват по паразитен начин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402842-%D0%B3%D0%BB-%D0%B0%D1%80%D1%85%D0%B8%D1%82%D0%B5%D0%BA%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D0%BF%D1%80%D0%BE%D0%B5%D0%BA%D1%82%D1%8A%D1%82-%D0%B7%D0%B0-%D0%BD%D0%BE%D0%B2%D0%B0-%D0%B2%D0%B8%D0%B7%D0%B8%D1%8F-%D0%BD%D0%B0-%D0%BF%D0%BB-%E2%80%9C%D1%81%D0%B2-%D0%BD%D0%B5%D0%B4%D0%B5%D0%BB%D1%8F%E2%80%9D-%D1%85%D0%B0%D1%80%D0%BC%D0%BE%D0%BD%D0%B8%D0%B7%D0%B8%D1%80%D0%B0-%D1%81-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0", "text": "Търсихме проект, който може да се реализира, има отношение към контекста на средата и е естетически издържан, аргументира избора на проекта арх. Здравко Здравков.   Архитектурният проект на арх. Фуксас е концептуален проект в идейна фаза. Отзивите са много положителни. Важно е, че тук ще работи едно от топ архитектурните студиа в света, то ще остави своя подпис във високи клас архитектура. Той ще постави София на едно друго място, на град с европейско и световно значение. Това коментира главният архитект Здравко Здравков в студиото на Нова ТВ.  Успяхме да направим едно истинско състезание между знакови архитектурни бюра, добави арх.Здравков.  Той обясни, че това е най-щадящият проект, който хармонизира с околната среда, предвид това, че имаме доста сложна археология.  Във всички проекти намерих една добра идея. Но този проект е изпълним, за разлика от другите проекти. Търсихме проект, който може да се реализира, има отношение към контекста на средата и е естетически издържан, аргументира избора на проекта арх. Здравко Здравков. Арх. Здравков увери, че проектът на Максимилиано Фуксас може да бъде изпълнен. Тепърва имаме много работа, това е концептуален проект, може да се намали броят на технологичните навеси, ще имаме препоръки, допълни той.  И изрази надежда, ако има обжалване на резултатите от конкурса, то да приключи бързо и да се реализира концепцията на студио \"Фуксас\".  Архитектурното студио на световноизвестния архитект Масимилиано Фуксас е победителят в международния конкурс на Столичната община за нова визия на пл. “Св. Неделя” в София. Резултатите бяха обявени от международното жури в присъствието на кмета на София Йорданка Фандъкова.  На второ място журито постави идейният проект на обединението Al Architects, а на трето - консорциумът OW/MA/CL.  В първия етап на конкурса участваха 14 проектантски екипа. От тях журито определи 7, които да разработят идейни проекти. Това са: консорциум OW/MA/CL с членове: One Works, Maofficinaах, Сracknell; студио “Паола Вигано”, \"Конкурент-90\" ЕООД, студио “Вилмот”, студио “Фуксас”, обединение AI Architects LLD, CLAB Architettura, Юрий Шередега, Дина Дридзе, Евгений Ширинян и обединение \"ДжиТиЕрЕф & Студио Морфе“ с участници: студио „Морфе“ и „Джовани Тортели Роберто Фрасони Аркитети“.    ", "date": "2019.12.01", "title": "Гл. архитект на София: Проектът за нова визия на пл. “Св. Неделя” хармонизира с околната среда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402843-%D0%BA%D0%BE%D0%BB%D0%B5%D0%B4%D0%BD%D0%BE%D1%82%D0%BE-%D0%B4%D1%8A%D1%80%D0%B2%D0%BE-%D0%B2-%D1%81%D0%BE%D1%84%D0%B8%D1%8F-%D0%B3%D1%80%D0%B5%D0%B9%D0%B2%D0%B0-%D0%B4%D0%BD%D0%B5%D1%81-%D0%B7%D0%B0%D0%B5%D0%B4%D0%BD%D0%BE-%D1%81-%D0%BE%D1%89%D0%B5-40-%D0%B5%D0%BB%D1%85%D0%B8-%D0%BF%D1%80%D0%B5%D0%B4-%D0%BD%D0%B4%D0%BA", "text": "Кметът на София Йорданка Фандъкова ще запали светлините на голямото Коледно дърво на Общината днес от 18 ч. пред НДК.    Заедно с него в градината пред Двореца на културата ще грейнат и четиридесет приказно украсени живи Елхи на таланта, които са част от едноименната коледна благотворителна кампания на Фондация „Стоян Камбарев“, в партньорство със СО. Те ще образуват цял светлинен коридор и красива алея, която ще привлича столичани и гостите на града, съобщават от фондацията. Запалването на светлините на Елхите ще бъде съпроводено с фойерверки и голям празничен концерт. Елхите на таланта ще красят пространството пред НДК от 1-ви декември до 15-ти януари 2020 г. След свалянето на украсата, всички живи елхи ще бъдат дарени на Общината и засадени, като така ще сложат началото на нова Гора на таланта.", "date": "2019.12.01", "title": "Коледното дърво в София грейва днес заедно с още 40 елхи пред НДК"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402844-%D0%BF%D1%87%D0%B5%D0%BB%D0%B0%D1%80-%D1%83%D1%81%D0%BF%D1%8F-%D0%B4%D0%B0-%D0%BD%D0%B0%D0%BA%D0%B0%D1%80%D0%B0-%D0%BF%D1%87%D0%B5%D0%BB%D0%B8%D1%82%D0%B5-%D1%81%D0%B8-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D0%BC%D0%B5%D0%B4-%D0%BE%D1%82-%D0%BA%D0%B0%D0%BD%D0%B0%D0%B1%D0%B8%D1%81", "text": "Френски пчелар, самият той употребяващ канабис за лечение от много ранна възраст, е прекарал години в проучване как да съчетае качествата на растението и насекомите, на които е посветил живота си.  Резултатът е  \"канамед\" (cannahoney), мед от канабис, съобщава    Нарича себе си с ника Nicolas Trainerbees (Никола - треньор на пчели) и има 4300 Facebook последователи и още 700 в Instagram. Той твърди, макар и без да разкрива тактиката си, че е обучил своите пчели така, че те да се държат както пожелае.   \"Аз съм обучил пчелите си да правят някои неща, като например да събират мед от плодове, вместо да използват цветя\". Освен с пчели, работи с тарантули, гущери и мравки, защото, както обяснява Никола, \"обича природата от дете\". Това го подтиква да научава повече за света на животните, биологията, ентомология, да изучава всички видове растения и всичко, свързано със света на пчелите.   От известно време сега Никола работи с пчели, които произвеждат \"канамед\" - cannahoney, име, което е решил да даде на особения вид мед от канабис. Пчеларят твърди, че не е създал мед \", а по-скоро техника, начин да обучи пчелите да събират смолата и да я използват в кошера\". Крайното вещество е единствената работа на малките насекоми.         \"Всичко, което минава през тялото на пчелата се подобрява\", разказва Никола, имайки предвид, че как техните ензими преработват нектара в мед. Нектарът, получен от цветовете върба, топола и други дървета се превръща в прополис, който има антисептични, антибиотични, противогъбични, антибактериални и други лечебни свойства. \"Така че, ако пчелата вземе от смолата на канабиса, също би се получило нещо много полезно\", коментира той. Канабисът не е типично растение за получаване на мед и мнозина са смятали, че е невъзможно да се принудят пчелите сами да събират този специален цветен прашец.         Защо един пчелар решава да накара пчелите си да събират нектар от канабис? Поради лични причини. Никола на 7-годишна възраст е определен като хиперактивен и е изхвърлен от образователната система като \"неподходящ\". В ранна възраст, преди да навърши 10 години, открива, че растението му помага да тушира проблема си.         Канамедът обикновено има \"доста цветен\" аромат и цвят, който леко се променя в зависимост от сортовете и обикновено варира от светло зелено до бяло или жълто. Субстанцията \"не се пуши, тя се поглъща и е добре за здравето\", обяснява създателят й.   Преди да получи първите си резултати, някои хора са изказвали опасения, че канабисът е вреден за пчелите. Никола е напълно убеден, че не е така, но изчаква две години, докато проектът докаже, че растенията не са имали отрицателно въздействие върху насекомите. \"Пчелите, които произвеждат \"канамеда\" не са засегнати от канабиноидите, защото пчелите не разполагат със система, с която да ги усвояват\", обяснява той.", "date": "2019.12.01", "title": "Пчелар успя да накара пчелите си да правят мед от канабис"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402845-%D0%BA%D0%B0%D1%80%D0%B1%D0%BE%D0%B2%D1%81%D0%BA%D0%B8-%D0%BA%D0%B0%D0%BA%D0%B2%D0%BE-%D1%80%D0%B0%D0%B1%D0%BE%D1%82%D0%B8%D1%82%D0%B5-%D0%B2%D1%81%D1%8A%D1%89%D0%BD%D0%BE%D1%81%D1%82", "text": "С това ли се занимавате в Парламента?!   Какво работите всъщност - от ваканция на ваканция, а в работните четвъртъци се дърляте за комунистическите символи и как трябва да бъдат забранени? За това ли ви се плаща, идиоти?   Колко проблем и  на тази нация решихте? Всекидневно се ебавате с нас - или ще ми рекламирате прайда на педерасите ,  или искате да махате петолъчките след 30 години , или просто не присъствате на работа?...   Петолъчките ли ви пречат да оправите държавата и да видите как тая нация умира, колко е мръсно наоколо и как никой не иска вече да е българин? Петолъчките ли ви вадят очите, след като слезете от ЕДИНСТВЕНАТА магистрала и навсякъде е гробище и разруха? Петолъчките ли са ви виновни за провала на една мечта - да бъдем свободни, а не робове? Комунизмът, отвратителният комунизъм, е навсякъде, защото по негово време се строеше и надписваше. Сега, 30 години по-късно това ли ви е проблемът бре, маскари нещастни? Колко други проблеми решихте - освен свободата на циганите да се женят на 13, свободата на гейовете да се наследяват и свободата на всеки престъпник, оказала се по-важна от страданието на всяка жертва?! Пикая аз на такава ваша свобода. Вие направихте невъзможното - на народа да му призлява от вашата свобода и да започне да бленува по миналото. Това е вашият зловещ подвиг.  До старата могъща непотопяема сграда на тоталитаризма вие спретнахте един демократичен външен кенеф и това ви бяха силите. Стига с тоя комунизъм, майкопродавци клети, отворете си очите за малкото деца, които останаха тука. Отворете си очите за новата лъжа на новия Съюз. Отворете си очите за новите си господари, които за разлика от старите въобще не им дреме за тоя плевел, наречен българска нация.   Вас комунизмът ви отгледа, а вие майките си непогребани и децата си прости и гладни държите. Срам, проклетници ниедни!   Малко срам и смърт за вас, малко ви е.      ", "date": "2019.12.01", "title": "Карбовски: Какво работите всъщност?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/402846-%D0%BF%D0%BB%D0%B0%D0%BC%D0%B5%D0%BD-%D0%BA%D0%B0%D1%80%D1%82%D0%B0%D0%BB%D0%BE%D0%B2-%D0%BF%D1%80%D0%B0%D0%B2%D0%B8-%D0%B5%D0%BF%D0%BE%D1%85%D0%B0%D0%BB%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D1%81-%D0%BA%D0%BB%D0%B5%D1%82%D0%BD%D0%B8%D1%86%D0%B8%D1%82%D0%B5-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0", "text": "Пламен Карталов прави епохална революция в Софийската опера. Най-накрая музикалният феномен „Клетниците\" идва в България. Пътят на успеха е отъпкан – първо с „Фантомът на операта\", който взе и „Кристална лира\" за режисьора и постановъчния екип; втората стъпка бе с „Мамма Миа!\" - възторжените овации на публиката съпровождаха всички представления и националното турне. Сега се задава триумфът с хитовия мюзикъл „Клетниците\" - носител на над 100 международни награди,една епична приказка за страстта и изкуплението.   Заглавието е истинска модерна класика, която стъпва на романа на Виктор Юго и притежава една от най-запомнящите се партитури за всички времена. Творбата е показана за първи път в Лондон през 1985 г. Бихме могли да я определим дори като поп-опера, защото мелодиите преливат една в друга, а изключителният сюжет превърна „Клетниците\" в шедьовър на съвременната музикална сцена.   Music Theatre International, една от компаниите на продуцента Камерън Макинтош, е най-големият собственик на вторични авторски права на най-великите мюзикъли в света. Именно Камерън предоставя на Пламен Карталов правата за постановка в София още през далечната 1987 г., но реализацията тогава изглежда невъзможна, защото изисква мощен ресурс – сумата за осигуряване само на микрофоните е изчислена на стойност от над 60,000 долара.   Времето е дошло и българската публика ще се наслади на мегапродукцията в поредица от спектакли. Софийската опера ще вдигне премиерно завесата си за „Клетниците\" на 6 декември, а следващите дата за тази година са само на: 7,8,10,11,12 и 13-и декември. В първите дни на новата 2020 г., творбата на Ален Бублил и Клод-Мишел Шьонберг ще бъде показана на 9, 10, 11 и 12-и януари.   Подготовката започна през септември със старта на творческия сезон 2019/2020 г. Щастливците, които са избрани за изпълнители на ролите са одобрени измежду 100 кандидати от Камерън Макинтош. Музикалната подготовка е поверена на Светослав Лазаров, а диригент ще бъде Игор Богданов. Адаптацията е на Тревър Нън и Джон Кеърд, а оригиналните оркестрации са дело на Джон Камерън. Режисьор - акад. Пламен Карталов.            Камерън Макинтош е най-успешният, влиятелен и мощен театрален продуцент в света. В продължение на 50 години той продуцира повече мюзикъли от всеки друг в световната музикална история, в това число и трите най-дълго играни заглавия: „Клетниците\", „Фантомът на операта\" и „Котките\". По повод на 25-годишнината на „Клетниците\" Камерън решава да създаде нови версии на класическите мюзикъли, които се оказват толкова успешни, колкото и самите оригинали. Днес първоначално създадената творба отбелязва своята 34-та годишнина.      През 2012-та екранизацията на едноименния мюзикъл вече е факт. Камерън продуцира, Том Хупър е режисьор, а сценарист – Уилям Никълсън. Музикалният филм е с бюджет 61 милиона долара, но изкарва приходи от над 441 милиона долара. Лентата, разпространявана от Юнивърсъл, спечели престижните награди „Оскар\", „Златен глобус\" и приза на британската филмова академия – BAFTA. Финансистите изчисляват, че общият бюджет на продуцираните от Макинтош най-дълго играни заглавия - „Клетниците\", „Фантомът\" и „Котките\", са изисквали вложения на стойност от почти 1 млрд. долара или 658 млн. лири. Признава, че ако не е станал театрален продуцент е щял да се занимава с архитектура. Днес той влага, освен в собствените си продукции, но и в закупуването на нови сгради - част от веригата театри, които притежава. Има и собствена фондация, която подкрепя множество благотворителни инициативи, организации, личности, театрални проекти. Камерън Макинтош вярва, че е необходимо да бъдат създавани нови версии на класическите заглавия. Независимо колко блестяща е била първоначалната продукция винаги е нужно тя да бъде възраждана и обновявана, за да привлече нова публика. Казва, че най-доброто му качество е да бъде хамелеон и ако някой е написал нещо интересно, той ще бъде катализатора, който създава продукта и го превръща в успешен.     Отварянето на храма на високото оперно и балетно изкуство за едни от най-популярните и нашумели мюзикъли е част от мениджърската визия на акад. Пламен Карталов, умението му да провижда отвъд бариерите, табутата, ограниченията и границите, които не бива да съществуват в развитието на музикално-сценичното изкуство. Търсенето, очакванията на публиката и динамиката на пазара задължават всеки ръководител на музикален културен институт да бъде в крак с тенденциите и да гарантира продукции и заглавия, за които настоява публиката. Отварянето на ветрилото на жанровото разнообразие вече не е само пожелателно, а задължително за водещите театри по света. И те го правят, защото така засилват финансовите си постъпления, но и успяват да привлекат нова аудитория в оперните театри. Веднъж влезли, за да видят предпочетеното от тях мюзикълно заглавие, те са привлечени по естествен и достъпен начин и от другите музикални продукции – балети, опери, концерти. Независимо какви са мотивите или причините, то трябва да отчетем тенденцията на миксиране на музикалните сценични жанрове – реалност, която става част от новата музикална култура. Явно, че кръстосаната инфузия е от полза за всички – меценати, маркетолози, продуценти, аудитория. Синтезът на изкуствата привлича и художествени експозиции, които се съчетават с музика и танц – нов вид музикален пърформанс в класическия оперен театър. Художествената виртуозност, уникалността на артиста, иновацията, неповторимостта в интерпретацията и класата на професионализма са задължителни за всеки творец, независимо от сферата на неговата изява. Явно е, че ако до вчера изучавахме границите през призмата на субективните идеали или се опитвахме да ги проумеем и обясним, то днес всичко се развива и синтезът на музика и театър налага нови закони и премахва забраните.   Хубавата и красива музика е такава, независимо от жанра си. А от гледната точка на един певец, то няма нищо по-хубаво, ако джаз или поп изпълнител овладее класическата постановка, която дава лекота, правилно звукообразуване, гъвкавост, полетност, изисква чист текст, изразност на емоцията, експресия. Силната техника на певеца е в основата на граденето на голямата кариера, независимо дали е на оперната сцена на Метрополитън, на Бродуей или в джаз клубовете, нали?     „Една от основните задачи и роля на съвременния оперен театър е той да служи на философската идея на изкуството - да бъде барометър на епохата си\", ни припомня завета на Гьоте директорът на Софийската опера и режисьор на „Клетниците\" - акад. Пламен Карталов. Уточнява, че да постави на българска сцена хитовия мюзикъл е правилен и актуален избор.   „Това е нова, революционна идея – редом с основния репертоар, изграден от великите шедьоври на световната оперна и балетна класика на композиторите от различни епохи, да бъде показан и музикалният феномен „Клетниците\", посочва акад. Карталов. По думите му всеки днес може да припознае близост с много от характерите и историческите събитията от романа на Виктор Юго, отнесени към всяко време, особено към съвременността. „Любовта, омразата, състраданието, благородството, солидарността, отмъщението, протестите срещу властта, въобще революционното настроение на народните маси, са все вечни теми, характерни за всяка епоха. Всичко това запалва нов устрем и бунтарски дух в променящите се пластовете на което и да е политическо и обществено поведение\", обяснява Пламен Карталов. Уточнява, че в постановъчното решение търси достигането на социален и духовен катарзис чрез внушенията на гениалната драматургията на мюзикъла. „Принципът на кинетичното действие е в динамиката на епизодите, бързината на ловко сменящите се картини, контрастните сцени, израстването в движение на характерите и следващите ги събития, взаимоотношенията на контрастните ракурси и линии на непрекъснато напрежение. Убеден съм и вярвам, че те дават шанс на зрителя да „влезе\" в действието, да се идентифицира с емоциите на героите и да съпреживее събитията на сцената. Състоянията, обстоятелствата, поведенческите модели са напълно валидни и днес в живота ни. Като режисьор изисквам подчертаването в актьорската игра на вълнуващите взаимоотношения между главните персонажи, настоявам те да са в пълен и хомогенен синхрон с палитрата, изградена от ярката чувствителност и силата на вокалните образи. Химнът на младите бунтари, в името на свободата и прогреса, е: \"Да живее смъртта!\". Академик Карталов подчертава, че една от най-важните задачи в режисьорската му работа е постигането на детайлната разработка и портретуване с най-фини и многоцветни багри - част от индивидуалния спектър на всеки един от артистите, независимо дали те изпълняват малка или централна роля. „Ансамбловата мощ и емоционалните внушения, както в интимните, така и в монументалните картини, са марката за посвещението ми в режисьорската работа, която заслужава сценичното претворяване на този мюзикъл – феномен\", обобщава режисьорът – постановчик акад. Пламен Карталов. Откровено споделя, че голямата му мечта е била да сътвори своя революция в изкуството с поставянето на „Клетниците\" през 1987 г. - цели две години преди идването на новата историческа епоха, която преобърна социалния, обществен и политически живот в България чрез силата на демократичните промени. Остават по-малко от три седмици до сбъдването на този проект – символ. Всички са на барикадите зад кулисите. Подготовката върви усилено и по план. Успехът на „Клетниците\" в София е предизвестен, защото под тази продукция се подписват един до друг все утвърдени и изтъкнати професионалисти със световна слава.         Вече са ясни победителите в кастинга за българската продукция, които бяха отсети измежду стотицата кандидати от лондонската агенция на Макинтош.     В ролята на Жан Валжан ще се превъплътят: Владимир Михайлов и Богомил Спиров. Жавер: Орлин Павлов, Атанас Сребрев. Марияс: Вениамин Димитров. Фантин: Весела Делчева, Паолина Малешкова. Епонин: Тереза Тодорова, Деница Караславова, Стефани Харалампиду. Тенардие: Румен Григоров, Пламен Гранжан. Мадам Тенардие:Деница Шопова, Юлияна Тодорова, Весела Янева. Козет: Елица Красимирова, Анна Вутова. Анжолрас: Емил Павлов, Калин Душков. Малката Козет: Анжелина Денчева, Ива Сомлева. Епископ: Николай Сотиров, Николай Войнов. Старши майстор: Николай Павлов. Гаврош: Антон Петров, Владимир Илисавский. Офицер: Боян Арсов.     По договор с CAMERON MACKINTOSH, продукция на BOUBLIL and SCHÖNBERG'S. Мюзикъл от АЛЕН БУБЛИЛ и КЛОД-МИШЕЛ ШЬОНБЕРГ по романа на ВИКТОР ЮГО. Музика на КЛОД-МИШЕЛ ШЬОНБЕРГ. Текст ХЪРБЪРТ КРЕЦМЪР. Оригинален текст на френски език: АЛЕН БУБЛИЛ и ЖАН-МАРК НАТЕЛ. Допълнителен материал:ДЖЕЙМС ФЕНТЪН. Адаптация:ТРЕВЪР НЪН и ДЖОН КЕЪРД. Оригинални оркестрации:ДЖОН КАМЕРЪН. Нови оркестрации: КРИСТОФЪР ЯНКЕ, СТИВЪН МЕТКАЛФ и СТИВЪН БРУКЪР.     Режисьор:ПЛАМЕН КАРТАЛОВ   Диригент:ИГОР БОГДАНОВ   Музикална подготовка:СВЕТОСЛАВ ЛАЗАРОВ   Сценография:ХАНС КУДЛИХ   Костюми:ЛЕО КУЛАШ   Художник на осветлението:АНДРЕЙ ХАЙДИНЯК   Тонрежисьор:ВЛАДИМИР ВЛАДИМИРОВ   Диригент на хора:ВИОЛЕТА ДИМИТРОВА   Пластика: РИОЛИНА ТОПАЛОВА   Асистент-режисьор:СТЕФКА ГЕОРГИЕВА   Превод: МИЛЕН ПАУНОВ, МИЛЕНА БОРИНОВА     Представя се по договор с Music Theatre International (Europe) Ltd и CAMERON MACKINTOSH LTD.     6,7,8,10,11,12 и 13-и декември 2019 г. | 9,10,11,12-и януари 2020 г.     На добър час!  ", "date": "2019.12.01", "title": "Пламен Карталов прави епохална революция с \"Клетниците\" в Софийската опера"}
{"url": "http://www.classa.bg/%D1%81%D0%B2%D1%8F%D1%82/item/402828-facebook-%D1%81-%D0%BF%D1%8A%D1%80%D0%B2%D0%B0-%D0%BA%D0%BE%D1%80%D0%B5%D0%BA%D1%86%D0%B8%D1%8F-%D0%BD%D0%B0-%E2%80%9E%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8%E2%80%9C-%D0%BF%D0%BE%D0%B4-%D0%BD%D0%B0%D1%82%D0%B8%D1%81%D0%BA-%D0%BE%D1%82-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B8%D0%BD%D0%B3%D0%B0%D0%BF%D1%83%D1%80", "text": "За първи път Facebook се поддаде на натиск от Сингапур и добави известие за поправка на публикация в платформата на блогър, счетена за „фалшиви новини\". „Facebook е юридически задължен да ви съобщи, че правителството на Сингапур казва, че този пост съдържа невярна информация\", се казва в съобщението, което е вградено в долната част на публикацията без никакви промени в първоначалния текст. Гигантът на социалните медии добави корекцията към публикация от базирания в Австралия блогър Алек Тан, чийто сайт, Стейт Таймс Ревю, е забранен в Сингапур. Във въпросната публикация се твърди, че членовете на местния студентски съюз са се сблъскали с проблеми с полицията, които Министерството на вътрешните работи нарече \"фалшиви и неоснователни\". Законът за защита на Сингапур от онлайн фалшификации и манипулации (POFMA), позволява на правителството да прикачи отказ от отговорност към съдържание, считано за „фалшиви новини\". Това е първият път, когато законодателството бе приложено към платформа за социални медии. Facebook редовно спазва исканията на правителството да блокира съдържание, което нарушава местните закони. Но законът в Сингапур е първият, който изисква гигантът на социалните медии да публикува корекции на потребителските публикации по молба на правителството. По-рано Facebook заяви, че е „загрижен за аспекти от новия закон, които предоставят широки правомощия на изпълнителната власт на Сингапур да ни принуди да премахваме съдържание, което считат за невярно, и да публикуват правителствено уведомление към потребителите\". Въпреки че компанията очевидно има опасения относно издаването на корекции, продиктувани от правителството, Facebook отдавна поддържа, че „като издател има право да цензурира и блокира нежеланата реч\".", "date": "2019.12.01", "title": "Facebook с първа корекция на „фалшиви новини“ под натиск от правителството на Сингапур"}
{"url": "http://www.classa.bg/%D1%81%D0%B2%D1%8F%D1%82/item/402829-%E2%80%9E%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B1%D0%BE%D0%B4%D0%B6%D0%BE-%D0%B5-%D0%BA%D0%BE%D0%BB%D0%BE%D1%81%D0%B0%D0%BB%D0%B5%D0%BD-%D1%81%D0%BD%D0%BE%D0%B1%E2%80%9C", "text": "Стенли, бащата на премиера Борис Джонсън, стана обект на широко осмиване в социалните медии, след като се нахвърли върху критиците на сина си, които внушават, че Борис е лъжец и го оприличават на анимационния герой Пинокио. Естествено всеки баща би искал да защити детето си, когато то е попаднало под обстрел от недоброжелатели, и точно това се опита да направи Стенли Джонсън. Появявайки се в шоуто на Виктория Дербишир по Би Би Си, Стенли беше помолен да отговори на хората в социалните медии, които сравняват Борис с Пинокио, герой от книга на италианеца Карло Колоди, известен от лентата на Уолт Дисни от 1940 г. - най-вече заради честата си склонност да лъже. Бащата на премиера даде доста гневен отговор и явно успя да обиди британската общественост, като заяви, че мнозинството не е много добре с правописа. Забележките предизвикаха обратна реакция в Twitter с много удари по Джонсън старши, които го определиха като „арогантен\" и „колосален сноб\". Ронан Бъртеншоу, редактор на списание „Трибюн\", туитира: „Нивото на презрение, което имат тези обикновени хора, е просто изумително.\" По-рано премиерът Джонсън бе подложен на някои неудобни въпроси по радиото LBC от водещия Ник Ферари и обаждания на слушатели, които го помолиха да разкаже за децата си. Той отказа да отговори на лични въпроси - дори на тези, които просто питаха колко деца има - въпреки че в миналото е правил унизителни забележки за децата, отгледани от самотни майки. В колонка за списание Spectator през 1995 г. той нарече такива деца „зле отгледани, невежи, агресивни и нелегитимни\".", "date": "2019.12.01", "title": "„Бащата на БоДжо е колосален сноб“"}
{"url": "http://www.classa.bg/%D1%81%D0%B2%D1%8F%D1%82/item/402830-%D0%BF%D1%83%D1%82%D0%B8%D0%BD-%E2%80%9E%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F,-%D0%BD%D0%BE-%D1%89%D0%B5-%D0%B7%D0%B0%D0%BF%D0%B0%D0%B7%D0%B8%D0%BC-%E2%80%9E%D0%BC%D0%B0%D0%B9%D0%BA%D0%B0-%D0%B8-%D0%B1%D0%B0%D1%89%D0%B0%E2%80%9C", "text": "По време на дискусия за руската национална идентичност, президентът Владимир Путин учтиво, но категорично отхвърли всяка идея за замяна на традиционните семейни структури с по-прогресивни примери, прилагани на Запад. „Казахте, че думата„ майка\" не може да бъде заменена. Оказва се, че може да го направят: в някои страни са го заместили с „родител номер едно\" и „родител номер две.\" Надявам се, че това никога не ще се случи\", каза Путин на заседанието на Съвета за междуетнически отношения, Кремълски консултативен орган. Забележките му дойдоха в отговор на законодателя Виктор Водолацки, който говори за усилията за култивиране на обединяваща идентичност сред младежта на Русия, без да се засяга друга етническа, религиозна или групова идентичност. Думите „майка\" и „родител\" са функционално еднакви, но носят съвсем различна емоционална тежест, твърди Водолацки, също като „родината\" и „страната\". Усмихвайки се, като отговаряше, Путин също леко намигна в западна посока. Едно място, където майчинството и бащинството бяха заменени в името на „социалното равенство\", е Франция, където през февруари училищните формуляри бяха актуализирани на „родител 1\" и „родител 2\", за да отразят „новото семейно многообразие\". „Някои семейства се оказаха заседнали в доста старомодни социални и семейни модели\", каза през февруари Валери Пети, депутат от управляващата партия REM на президента Еманюел Макрон. Подобна мярка бе в ход и в Италия, но вице-премиерът Матео Салвини възстанови \"майка\" и \"баща\" на правителствените формуляри през април. Не е ясно дали предложението ще бъде в дневния ред на сегашното правителство, което беше съставено през септември, за да изключи Салвини без избори, в поредния си показ на „демокрация на ЕС\" в най-добрия й вид. Не е изненадващо, че САЩ бяха начело на \"прогресивния\" бюрократичен говор, когато Държавният департамент обяви, че ще замени \"майка\" и \"баща\" в заявленията за паспорт през 2011 г. по време на администрацията на Обама. Бренда Спрага, по това време заместник-помощник секретар по паспортните услуги, заяви, че това се дължи на „промените в медицинската наука и репродуктивните технологии\". ЛГБТ активистката група за семейно равенство не остави никакво съмнение в мотивите за този ход, като поздрави промяната към „по-глобален термин, който ще позволи на много различни видове семейства да се чувстват признати\". Това стана четири години, преди Върховният съд на САЩ узакони еднополовите бракове като конституционно право, имайте предвид!   За да бъдем справедливи, майките и бащите не бяха заменени изцяло във формулярите на Държавния департамент. Настоящите формуляри имат поле за „Майка / Баща / Родител\".", "date": "2019.12.01", "title": "Путин: „Благодаря, но ще запазим „майка и баща“"}
{"url": "http://www.classa.bg/%D1%81%D0%B2%D1%8F%D1%82/item/402831-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%B8%D1%82%D0%B5-%D0%B2%D0%BE%D0%B9%D0%BD%D0%B8-%D0%BD%D0%B0-%D1%81%D0%B0%D1%89-%D1%81%D0%B0-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8-%D1%81%D0%B5%D1%80%D0%B8%D0%B0%D0%BB-%D1%81-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D1%8F", "text": "САЩ репризираха своята кампания срещу ИД в Сирия, последната партида от сериите на блокбастъра „Войната срещу терора\", която убеди много американци да подкрепят задграничните приключения на своята страна. СЦЕНА: Опръскани с кал бежови джипове, изцапани американски знамена, веещи се величествено над хълм в средата на сирийската пустиня, заобиколен от всички страни от пясък и тук-там разруха. Зловеща музика свири на заден план, но настроението е триумфално - няма недоволни кюрди, които хвърлят гнили зеленчуци по тези горди синове на чичо Сам! Точно така - САЩ са отново в Сирия и отново ще хванат ИД - и ще спечелят сърцата и умовете на тези кюрди. [Край на сцената] Американският командир на CENTCOM, генерал Кенет Маккензи, направи всичко възможно да създаде вълнение за последния епизод от дългогодишната поредица „САЩ срещу ИД\", като насърчи американците да не се отказват от надежда за качествена война, дори ако действията започват бавно : „През следващите дни и седмици темпът ще се възстанови спрямо остатъците от ИД\", каза той пред репортери миналата седмица на конференцията за сигурност в Бахрейн. Сагата „САЩ срещу ИД\" е отново гореща стока, само месец, след като президентът Доналд Тръмп триумфално обяви убийството на лидера на терористичната група Абу Бакр ал Багдади, терорист, чиято мистериозна история в затвора в прословутия американски лагер Бука затъна, вместо което на зрителя се предостави достатъчно интригуваща история за злодей от типа „чудовище на седмицата\". Смъртта на Багдади не разочарова по отношение на театралните подробности, които характеризират американските истории за войната - при липсата на убедителна причина да се води на война на първо място. Подобно на „самопроизведената\" газова атака на „Белите каски\" в Дума или на младо сирийско момиче Бана Ал Абед, което произнесе на английски трогателно осъждане на Башар Асад пред гладните камери на CNN, сцената на смъртта на Багдади беше забележителна. Злодеят беше прогонен от тухления тунел от безстрашно американско куче, само за да се взриви със самоубийствена жилетка! Има видео на смъртта му, но не може да бъде пуснато, защото е класифицирано, но част може да бъде пусната някой ден. И почти може да се пренебрегне абсолютно невероятното погребение на лидера на терористите в морето, след тази умна каскада с ДНК от зацапаното бельо на Багдади, използвана за идентифициране на тялото му. Изработването на митове е изискване за всяка нация във война, особено в дълга война. Става още по-необходимо, когато войната се води не за оцеляване или дори за териториална експанзия, а за власт и печалба - със случайните хуманитарни молитви, хвърлени на угнетена група в региона, за да узаконят зловещата афера в очите на международната общност. Тръмп излезе от сценария, когато се похвали с поемане петрола на Сирия. Но цялата тази интерлюдия - обещавайки да върне войските в Сирия у дома и да сложи край на печелившия франчайз „Войната срещу терора\", дори изтегляйки стотици войски през границата в Ирак, само за да ги изпрати обратно в североизточна Сирия, за да задържи тези заблудени сирийци далеч от петрола им - вероятно ще се озове в коша при режисьорското редактиране на серията. Защо да се стартира тази последна кампания срещу ИД толкова скоро след пускането на масово приветстваното елиминиране на Багдади? Тъй като кражбата на сирийски петрол не съвпада с американския статут на добри хора, американската причина за окупиране на североизточна Сирия се преразглежда набързо в сътрудничество с кюрдите - отчуждените братя по оръжие на американците,. Колективен \"аххххх\" от публиката, когато вижда отново динамичното дуо заедно, след кратък тревожен период, когато те са били разделени насила от ръцете на строгата фигура на Тръмп. Междувременно Пол Уолфовиц, хореографът на администрацията на Буш за навлизането в Ирак, замислено напомня на Тръмп, че кюрдите ще се появят по време на следващия обрат в историята за войната срещу терора - дългоочакваното продължение, озаглавено „Силни мъже тръгват към Техеран\". Може да изглежда опростено или дори нелепо, да се редуцира хищна военна машина на САЩ до поредица холивудски клишета, но макар смъртта и касапницата да са реални, историите зад войната са толкова внимателно изработени (и нереалистични), колкото всеки блокбастър за милиард долара. Нищо не достига до американския народ от непрекъснато разрастващите се театри на война в Близкия Изток без одобрението на продуцентите от Пентагона. Тази дълга и скъпа война е внимателно поставена на сцената, за да изобразява победа след победа, дори когато страната кърви трилиони долари и хиляди животи. ИД са победени, казвате? Ще видите как ще се върнат следващия месец в следващата серия, сякаш никога не са напускали.", "date": "2019.12.01", "title": "Безкрайните войни на САЩ са холивудски сериал с продължения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402832-%D0%BA%D0%B0%D0%BA-%D1%81%D0%B5-%D0%BF%D0%BE%D1%80%D1%8A%D1%87%D0%B2%D0%B0-%D0%B8-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B2-%D0%B5%D0%B2%D1%80%D0%BE%D0%BF%D0%B0", "text": "В летен ден на 2017 г. Винс Мускат откарал приятеля си Алфред Деджорджо до Busy Bee - гледащо към пристанището кафене близо до столицата на Малта, прочута със сладкишите си с пълнеж от рикота. Деджорджо не се забавил.   Няколко минути по-късно той скочил обратно в колата, за да каже на Мускат, че имат сделка - да бъде убита известната журналистка Дафне Каруана Галиция. На 16 октомври 2017 г. Дафне бе взривена в колата си. Убийството шокира Европа и разкри изпълнения с насилие престъпен свят - слабото място на Малта. Години наред Дафне пишеше в популярен блог с остри политически коментари и обвинения за корупция по най-високите етажи на властта. Това ѝ създаде много врагове. Тази ексклузивна история на \"Ройтерс\" е неразказвано досега описание на заговора да бъде убита Дафне. За едно поръчково убийство срещу само 150 000 евро. Мускат разкрива тези сензационни подробности на полицията през април 2018 г. с надежда да бъде амнистиран. Детйали от свидетелските му показания бяха споделени с \"Ройтерс\" миналата година, но досега не са публикувани, за да не се навреди на следствието. Премиерът Джоузеф Мускат (бел.ред. - само съвпадение на фамилното име) отказва да одобри искането на Винс Мускат да го амнистира, независимо че прокуратурата даде имунитет срещу преследване на друг участник в заговора - таксиметровият шофьор Мелвин Тюма.Тюма призна пред полицията, че е бил посредник между убийците и човека или хората, наредили убийството на Дафне. Той е освободен под полицейска защита, твърди полицейски източник, и следващата седмица трябва да даде свидетелски показания в съда. \"Абсолютно несправедливо е Тюма да дава показания срещу Винс, след като именно Винс отведе полицията до него и им помогна да решат този случай. Той трябва да е амнистираният, не Мелвин.\" Това казва Полин Мускат, съпругата на Винс, говорейки за пръв път публично. Официални лица в Малта казват, че Тюма е бил арестуван на 14 ноември като част от друго разследване за незаконен хазарт. След задържането му той предложил информация за убийството на Дафне и предоставил доказателства, довели до задържането 6 дни по-късно на Йорген Фенек, един от водещите бицнесмени на Малта, казват още официалните източници на \"Ройтерс\". Фенек в момента е разпитван от полицията, адвокатите му отказват коментари, а защитникът на Тюма не отвръща на запитвания за коментар. Първият арест в разследването става на 3 декември 2017 г. Тогава Мускат и двамата му заподозрени съучастници - братята Алфред и Джордж Деджорджо, са обвинени в убийството на Дафне. И тримата отхвърлят обвиненията. След продължителни предварителни изслушвания те бяха официално обвинени през юли. Очаква ги съд, но още не е определена датата за начало на процеса. Мускат, известен на полицията за дребни прегрешения, включително внос на птици, се съгласява да проговори през април 2018 г. Това става, след като полицията казва, че думите му ще бъдат използвани само като свидетелски показания, ако защитниците му успеят да извояват амнистия. Запознат с подробностите от свидетелските показания на Мускат е споделил съдържанието им с \"Ройтерс\". Мускат казал на полицията, че на убийците са били платени 150 000 евро, като авансът е бил 30 000 евро. Използваната бомба е купена от средите на организираната престъпност на Малта и е доставена от италианската мафия. Полицията казва, че смятат Мускат за наемен убиец на Джордж Деджорджо. Той е лидер на организирана престъпна група и е известен с прякора \"Китаеца\". Алфред Деджорджо, известен като \"Бобеното зърно\", е бил член на същата банда, смятат още полицаите. Братята продължават да отричат да са участвали в убийството на Дафне и отказват да отговарят на въпросите на полицията. Марк Сант, адвокат на Винс Мускат, отказва коментар, както и адвокатите на братята. В разговор с полицаите Мускат посочва таксиметровия шофьор Тюма като посредникът, уредил убиването на Дафне, казва източникът, запознат с неговите думи. Мускат твърдял още, че е откарал Алфред Деджорджо на няколко срещи с Тюма. Според него не е чувал какво обсъждат двамата мъже да убиването на Дафне, но Алфред Деджорджо му разказвал накратко най-важното след всяка среща. Подробности за срещите били предавани от Алфред и на Джордж Деджорджо, казва още Мускат. Той твърди, че след като сключили договор за убиването на журналистката, те решили първо да я застрелят и купили пушка с оптически мерник. Мускат твърди, че оръжието е било доставено от Италия, а изстрелите трябвало да произведе Алфред Деджорджо. Престъпната група започнала работа с проследяване движението на Дафне, каране след колата ѝ и наблюдение на дома ѝ. Те избрали прозорец, пред който тя често сядала, докато работи на лаптопа си. В един момент са поставили и чувалчета с пясък на зид срещу прозореца, на които снайперската пушка да бъде подпряна за повече стабилност. Мускат казал на разследващите и че проследяването продължило и когато Дафне отседнала със семейството си в хотел край Ла Валета и, както и до летището, когато със съпруга си Питър са пътували в чужбина. Тюма помогнал, твърди Мускат, за наблюдаването на семейната кола, за да съобщи кога са се прибрали. Член на семейството на Дафне потвърди, че тя е отсядала в хотел \"Финиша\" (Phoenicia) на 17 и 26 август и е пътувала в чужбина с Питър от 16 до 21 септември 2017 г. След разузнавателната фаза бандата решила поради неизвестни засега причини, че ще е твърде трудно да застрелят Дафне, се казвало още в показанията на Мускат. Снайперската пушка била върната на доставчика, след което получили бомба и им било показано как да я взривят, допълнил той. Полицията е идентифицирала заподозрените доставчици на оръжието и се надява скоро да има арести. Дафне живееше в къща в обграден със зид имот край малтийско село. Обикновено е паркирала колата си вътре и това се оказало пречка за убийците, които се наждаели от достъп до автомобила, за да монтират бомбата. За целта се наложило да се прехвърлят през оградата в градината и да направят специална каишка за контрол над кучето, което тичало свободно из имението.     Вечерта на 15 октомври 2017 г. Мускат и братята Деджорджо установили, че колата е паркирана извън имението. В разговор с \"Ройтерс\" Матю, синът на Дафне, е описал как е оставил колата на пътя въпросната нощ - нещо, което правел много рядко. В ранните часове на 16 октомври двамата Дежджорджо и Мускат отиват в селото да поставят бомбата, описва полицията пред съда. Източникът, запознат с показанията на Мускат, казва, че според него Алфред проникнал в колата като отворил прозореца от страната на пътника. Джордж наблюдавал околността от високо място, а Мускат - алеята пред дома на Дафне. През това време Алфред пропълзял в колата и поставил бомбата под седалката на водача. На съдебните заседания полицаи описват как данни от телефон са разкрили, че Джордж Деджорджо след това се е качил на яхта и е бил в Големия залив на Ла Валета, когато Дафне напуска дома си малко преди 15 часа на 16 октомври. Прокуратурата твърди, че Джордж Деджорджо е изпратил кратко текстово съобщение от яхтата до устройството в колата на Дафне, което е взривило бомбата и е убило жената. Мускат твърди, че остатъкът от договорената за убийството сума е била предадена на Алфред Деджорджо от Малвин Тюма 10 дни след атентата. Това станало на място, наречено Рамла Таз-Зейтун в южната част на Малта. Полицейски източници отказват да обсъжгдат подробности за финансови транзакции. Адвокатите на братята отказват коментар. Разгневени от разкритията и бавното разследване малтийци се сбиха с полицията по време на протест в ранните часове на петък. В петък бизнесменът Йорген Фенек поиска в съда президентът на страната да го амнистира в замяна на това да сподели информацията, която има за убийствто. Премиерът Джоузеф Мускат каза, че това няма да стане. Фенек лично се яви в съда, за да поиска главният следовател Кийт Арно да бъде отстранен от делото, защото имал връзки с премиера и бившия началник на кабинета му и близък съветник Кийт Скембри. Той също бе подозиран, че е свързан с убийството на Дафне и че тайно е пускал на медиите информация за отклоняване на вниманието. В петък Скембри бе арестуван, а в четвъртък бе освободен от полицията и бе обявено, че вече не представлява интерес за следствието. Защитниците на Фенек изпратиха молба за амнистия директно на президента Джордж Вела, а не на правителството, защото смятат, че то е в конфилкт на интереси в цялата история. Премиерът Мускат, който е на власт от 2013 г., е под растящ натиск най-после да подаде оставка след поредните разкрития. Специалният докладчик от 2018 г. на Съвета на Европа по случая Питер Амцигт също го призова вчера да се оттегли от поста. \"Само трима заподозрени са обвинени и никой не е осъден. Затова е изключително важно следващото правителство да бъде освободено от подозрения в корупция и незаконни действия, които обвиват администрацията на Мускат\", написа той. Премиерът казва, че няма да го направи преди да е приключил процесът и да е ясно кой стои зад убийството. Но в петък местно водещо издание съобщи, че все пак оставката му ще бъде обявена всеки момент, а неговата Лейбъристка паратия отмени събитие в неделя, на което той трябваше да говори. Цялата тази продължаваща поредица от обвинения и контраобвинения между влиятелни хора във властта и бизнеса само потвърждава, че Дафне е била права в голямата част от обвиненията в блога си, че държавата в Малта е прогнила, пише Би Би Си. В петък Фенек спокойно излезе от съдебната палата в скъпия си костюм и слънчеви очила, спокойно си запали цигара и каза на журналистите, че ще посочи имената на хора около премиера, свързани с поръчковото убийство. Разследването получи неочакван тласък заради острия нос на полицейско куче. На 13 ноември, сряда, то дава сигнал за нещо подозрително в багаж на летището. В куфар за полет до Истанбул митничарите откриват 210 000 евро в брой. Извикан е екип на отдела за борба с финансови престъпления и малко по-късно е задържан таксиметровият шофьор Мелвин Тюма.Докато го разпитват в полицията, той прави сензационното твърдение, че е действал като посредник в поръчковото убийство, предизвикало най-големите политически сътресения в островната държава, откакто тя стана независима през 60-те години. Емоциите около разследването избухнаха тази седмица и изкараха хората на протести на улицата. Всичко започна от даването в понеделник на имунитет на Мелвин Тюма заради предположенията, че в замяна ще даде ценна информация и може би има записи на разговори, свързани с делото. Във вторник подадоха оставка министърът на туризма Конрад Мици, а министърът на икономиката Крис Кардона доброволно се оттегли временно от поста си, за да бъде разпитан от полицията в събота. И двамата отричат да имат нещо общо с убийството. Миналата седмица Фенек бе арестуван в полицейска операция на яхтата му, беше настанен в болница и след това бе пуснат под гаранция. Миналата година той бе посочен като собственикът на регистрираната в Дубай компания 17 Black, описана в разследването \"Панамските досиета\" през 2016 г. като място, през което изглежда са изпрани милиони евро. Дафне писа за тази компания 8 месеца преди да я взривят и според нея 17 Black е свързана с високопоставени лица в правителството. Кийт Скембри бе посочен в \"Панамските досиета\", а Каруана Галиция твърдеше, че той и Мици (тогава министър на енергетиката) са се облагодетелствали от компании, които реално не извършват дейност, а превъртат незаконно спечелени пари. Ситуацията изглежда още по-оплетена от това, че когато Тюма казва преди две седмици, че иска адвокат, той посочва Джейсън Ацопарди - семейният защитник на семейството на Дафне, и колегата му Саймън Бусути. И двамата са депутати от опоцизионната националистическа партия, а Бусути беше лидер на организацията до 2017 г. И двамата са в челните редици на битката срещу правителството на Мускат да понесе отговорността си за случилото се. \"Разбира се, че отказахме да се срещнем с него, но е факт, че той е поискал да бъдем извикани веднага след арестуването му\", казва Бусути. Това е моментът, в който се отключи новата вълна от обвинения и твърдения, включително за 150-те хиляди евро и че ги е платил Йорген Фенек - човек с бизнес в имоти и хазарт и получил от правителството апетитен договор за електростанция. В четвъртък вечерта правителството заседава заради целия скандал извънредно 6 часа и половина до ранните часове на петък. Отново в четвъртък в Европейския парламент в Страсбург Манфред Вебер, лидерът на групата на ЕНП, каза: \"Ситуацията в Малта има последствия за целия европейски проект. Мисля, че този парламент трябва да изтъкне, както никога досега, пред властите там, че убийството на журналист заради политическите му разследвания трябва да има ясни политически последици.\" Репутацията на най-малката страна от ЕС е подложена на сериозни удари напоследък - заради това, че се превърна в център на онлайн хазарта, на борси за криптовалута, продажба на гражданство на ЕС срещу малко инвестиции и място с такъв контрол над прането на пари, който привлича онези, които искат да прикрият доходи и да не плащат данъци. Малта има същия глас в ЕС като всяка друга държава.    ", "date": "2019.12.01", "title": "Как се поръчва и извършва убийство на журналист в Европа"}
{"url": "http://www.classa.bg/%D1%81%D0%B2%D1%8F%D1%82/item/402833-%D0%BC%D0%BE%D1%81%D0%BA%D0%B2%D0%B0-%E2%80%93-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%BE-%D0%BC%D1%8F%D1%81%D1%82%D0%BE", "text": "През зимата в Москва има много сняг, който покрива черния асфалт, удивително украсява паметниците и сградите на града. С толкова много декоративни светлинки, както и снежинки, които леко падат,  Москва се превръща в истинско магическо място.     Най-красивото и вълшебно място в Москва е нейния Червен площад. ГУМ, украсен с хиляди светещи лампички, Катедралата \"Свети Василий\", куполите, на която толкова наподобяват фунийките за сладолед. Тук, на Червения площад, можете да намерите най-впечатляващите празнични украшения и инсталации.     Чудовищната ледена пързалка на изложбения център All-Russia предлага на запалените скейтъри над 20 000 кв. м. лед, което я прави най-голямата изкуствена пързалка в Европа. Всъщност е толкова голяма, че организаторите са взели решение да разделят пързалка на под-зони, за да се погрижат за всички вкусове. Те включват детска зона, зони \"Безкрайност\" и \"Голям кръг\", а за романтичните сред вас дори \"Алея на любовта\".     Благородството на Москва, булевард \"Тверской\" е най-дългият и най-старият булевард в центъра на Москва. Започвайки от площад \"Пушкин\" и простиращ се до паметника \"Тимирязев\" по пътя към Арбат, тази приятна пешеходна зона с дървета е обградена от няколко забележителни сгради, включително Кафе Пушкин и къщата на Херцен, където едноименния автор е роден. През зимата булевардите стават още по-магически, дърветата са украсени с лампички и с празнични сергии по централната артерия, където се продават сувенири, греяно вино и сезонни ястия.     Никой списък в Москва не би бил пълен без Централен парк Горки, може би най-класическият от всички зелени площи в Москва. През 2011 г. паркът претърпя голяма реконструкция, красиво поддържаните цветни лехи и впечатляващите булеварди са замени с внушителния тематичен парк, който доминира в пространството. Както и при повечето други паркове в Москва, ски пистите са създадени за ентусиастите на зимни спортове. Миналата година повече от половин милион души са посетили ледената пързалка през зимния сезон и този брой се очаква да нарасне още повече през следващите месеци. Паркът има зони за сноуборд скокове и инструктори, ако решите да се научите.     Паркът Соколники предлага 15 писти на обща площ близо 50 километра, за да практикувате ски. След това може да релаксирате в едно от многото кафенета из парка с чаша горещо греяно вино. Соколники има най-голямата естествена ледена пързалка в Москва, което означава, че трябва да имате свои собствени кънки. През зимата опознайте красивите гори от бреза, смърч и бряст.     Руската столица е известна със своя висок стандарт и невероятни забележителности. Москва през зимата, в разгара на празниците - това е истинско вълшебство, радост за всички сетива.", "date": "2019.12.01", "title": "Москва – истинско магическо място"}
{"url": "http://www.classa.bg/%D1%81%D0%B2%D1%8F%D1%82/item/402834-%D0%BE%D1%82-%D0%B4%D0%BD%D0%B5%D1%81-%D0%B7%D0%B0%D0%BF%D0%BE%D1%87%D0%B2%D0%B0-%D0%BC%D0%B0%D0%BD%D0%B4%D0%B0%D1%82%D1%8A%D1%82-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%B5%D0%BA", "text": "Новата Европейска комисия, начело с председателя Урсула фон дер Лайен, започва мандата си днес. Първата жена в историята на този пост и нейните 26-има еврокомисари бяха подкрепени от трите големи партии в Европейския парламент - Европейската народна партия, Прогресивния алианс на социалистите и демократите и „Обнови Европа\". Като приоритет на Комисията Фон дер Лайен определи борбата с климатичните промени, като ги нарече „екзистенциално\" предизвикателство. Българският еврокомисар Мария Габриел ще отговаря за „Иновации, изследвания, култура, образование и младеж\". Мандатът на Комисията Фон дер Лайен е до 2024 г.", "date": "2019.12.01", "title": "От днес започва мандатът на новата ЕК"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402835-%D0%BC%D0%B0%D1%80%D0%B3%D0%BE-%D0%BA%D1%83%D0%BF%D1%8A%D1%80-%E2%80%93-%D0%B1%D1%8A%D0%BB%D0%B3%D0%B0%D1%80%D0%BA%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BE%D1%82%D0%B8%D0%B2%D0%B0-%D0%BD%D0%B0-%D0%BC%D0%B8%D1%81-%D1%81%D0%B2%D1%8F%D1%82-2019", "text": "Изборът на новата „Мис България“ Радинела Чушева, както почти всяка година предизвика вълна от коментари в социалните мрежи. Важно е да отбележим обаче, че 23-годишната софиянка няма да ни представя на „Мис Свят“. Лицензът на този конкурс й дава правото да се състезава на друг – „Мис Планет“. На „Мис Свят“ в Лондон родната красота ще представи Марго Купър – „Мис България Свят 2019“.   Тя е на 26 години, а вече е носителка на няколко титли от международни конкурси за красота. Като най-значима обаче определя тази на „Мис България Свят 2019“. С нея Маргарита Коприянова – както е истинското й име, ще представи страната си на „Мис Свят“, който тази година се провежда в Лондон на 14 декември.   „Майка ми е българка, но тя е живяла почти целия си живот в Русия. Така че аз съм второ поколение българка, която живее извън пределите на страната. За жалост, почти през целия си живот съм говорила на руски. Започнах да прекарвам повече време тук и да уча езика, но най-много искам хората да могат да ме разбират. А това става в момента чрез английския език.“ – така обяснява Марго защо не говори добре български език.   През годините тя е работила най-различни неща, обиколила е 36 държави. Живяла е в Индия, Дубай и Италия. В момента живее в Лондон и учи второ висше образование – психология. Има собствена компания за лайфкоучинг и така помага на хора да развиват себе си. Издържа се сама. Има 85 000 последователи в социалните мрежи и е много щастлива от факта, че в предварителните проучвания я слагат в ТОП 20 на „Мис Свят“.   И въпреки лошата слава на конкурсите в България, Марго е решена да върне престижа ни. „България беше на топ позиция с Жени Калканджиева, тя направи история. Защо репутацията на конкурса се промени в годините? Защото започнаха да се явяват момичета, които искат да привлекат внимание към себе си чрез скандали. Те искат тази титла за собствените си цели. За мен е много важно да върна този престиж. Да, аз съм различна и скучна за хората. Нямам гадже футболист, нямам спонсор, плащам си всичко сама, скучна съм за хората. Всичко, което съм направила до сега и ще продължавам да правя е с мои собствени пари.“, казва Марго.   Всяка от 133-те участнички в „Мис Свят“ избира да представи своя лична благотворителна кауза. В края на октомври Марго посети два центъра за хора с психични разстройства в град Дулово и село Айдемир. По време на посещението тя връчи дарения на потребителите и прекара време с тях.   „Мотото на конкурса тази година е „Красота с цел“. Избрах психичното здраве, защото имам усещането, че хората в България, които живеят в тези центрове са напълно забравени и на никой не му пука за тях освен на персонала. Когато ги посетих аз разбрах, че те също имат семейства, имали са нормален живот, работа, образование, но нещо се е случило. Това не е техен избор и може да се случи на всеки от нас. А това, което е най-тъжно е, че никой не ги посещава. Те са абсолютно забравени. Нарекох моята кауза „Невидимите хора на България“. Искам да кажа нещо за тениската ми. Това е много важно. Направена е от картина на художник, който е в психиатричната клиника в Дулово. Принтирам неговите картини на тениски и ги продавам, а парите отиват за центъра в Дулово.“, разказва за каузата си „Мис България Свят 2019“ Марго Купър.   И казва, че ако спечели престижния световен конкурс нищо няма да се промени в живота й. „Аз наистина вярвам, че ако искаш да помогнеш на някого просто отиваш и го правиш. Няма нужда да чакаш да спечелиш нещо, да получиш статус или пари, за да помогнеш. Аз не търся реклама, знам, че звучи зле, но аз вече имам вниманието на хората. Била съм 10 пъти корица на международни списания. Вече съм победител в международен конкурс, обиколила съм света, и имам 80 000 души в „Инстаграм“. Искам да използвам тази известност по правилния начин. Това да съм една идея по-известна от някоя друга е абсолютно безсмислено и не ме прави щастлива. Ако спечеля ще продължа да правя всичко постарому, но по-добре. Ще имам повече възможности. Ще бъда горда заради себе си и заради цяла България.“ бТВ                                ", "date": "2019.12.01", "title": "Марго Купър – българката, която отива на Мис Свят 2019"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402836-%D0%B8%D0%BF%D0%B8-%D0%BF%D1%80%D0%B5%D0%B7-2020-%D0%B8-2021-%D0%B3-%D0%BF%D0%BE%D0%BD%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B8-%D1%89%D0%B5-%D0%B2%D0%B4%D0%B8%D0%B3%D0%B0%D1%82-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B4%D0%B0%D0%BD%D1%8A%D1%86%D0%B8", "text": "Преди 10 дни ИПИ публикува своя Алтернативен бюджет за 2019 г. В рамките на представянето ясно заявихме, че ни очаква вълна от повишения на местните данъци, което се превърна и в основен акцент от събитието за много медии. Към днешна дата идеите за увеличение на местните данъци вече са факт, като най-големите общини – София и Пловдив, също се включиха в надпреварата. Безспорно най-големият фокус попада върху Столична община, тъй като увеличението е първо от поне 10 години и обичайно медийното внимание се фокусира върху столицата.  Защо сега се покачват местните данъци? Традиционно у нас местните данъци следват плътно политическия цикъл. Данъци се вдигат в първата и втората година от мандата, след което идва затишие до провеждането на местните избори. Местните налози имат специфичен характер – не са автоматични отчисления (като при подоходния данък или ДДС например), а реално се вадят пари от джоба и се плаща в общината, което ги прави изключително непопулярни. През 2017 и 2018 г. например бяха вдигнати осигурителните вноски за пенсия с по 1 процентен пункт, което на годишна база изземва повече от всяко повишение в местните налози, но реакция почти нямаше. При общините е по-сложно – всяко повишение води до силно негативна реакция, което означава, че никой не би го направил точно преди изборите, пише Петър Ганев от Института за пазарна икономика (ИПИ) в аналаз.  Прегледът на ИПИ на данъчната политика на местно ниво през годините показва, че в години след избори се наблюдават по 60-70 примера за повишения на данъци на местно ниво. Най-вероятно подобна ще е картината и сега – през 2020 и 2021 г. поне половината общини ще предприемат някакви стъпки за увеличение на местните налози. Забележете, че в тази сметка изключваме такса смет, която също ще върви нагоре. Тази вълна от по-високи местни данъци в известен смисъл ще отговори на призива на финансовия министър – общините да използват по-активно данъчните си правомощия, но в същото време няма да промени драматично структурата на общинските бюджети. Зависимостта от държавния бюджет и европейските средства, от една страна, и липсата на адекватен ресурс за публични инвестиции, от друга, ще остане. Темата за фискалната децентрализация – преотстъпването на 1/5 от приходите от подоходното облагане на физически лица към общините, не само няма да изчезне, а ще е все повече на дневен ред. Само с имуществени данъци няма как да се постигне финансова самостоятелност – 10 годишни усилия за вдигане на ставки и повишаване на събираемостта категорично го доказват. Какво се случи в София? Всеки, който следи внимателно процесите в Столична община, знае, че покачването на местните налози беше на ръба да се случи още миналата година. Причината да не се случи тогава беше изцяло обвързана с изборите – ако сега гледаме резултатите, то евентуално покачване на данъците преди година като нищо щеше да обърне вота в столицата. Предложението сега се фокусира върху възмездното придобиване на имущество и върху облагането на превозните средства. Двете теми обаче не са идентични и по-добре да се коментират отделно. Едно от предизвикателствата пред Столична община е как да финансира инвестиционната си програма, особено в новите квартали, където липсва адекватна инфраструктура. И, по възможност, това да се случи като по-голяма тежест падне именно върху тези нови квартали. Има два начина това да се случи през данъците – единият е през промени в данъчната основа на имущественият данък, другият е през повишена ставка на данъка върху сделките. Ако не можеш да направиш първото, опираш до второто. Това се случва и в София. Проблемът с данъчната основа на имотите Данъкът върху недвижимото имущество в София стъпва на крайно усложнена формула за данъчна оценка на имота, в основата на която стои зонирането на столицата. В зависимост от зоната, в която попада жилището ви, коефициентът за местоположение варира от 28,1 до 93,6 на квадратен метър – това е над 3 пъти разлика в данъчната основа за различните квартали. Текущите границите на зоните в София са определени през 1998 г. Тези зони безспорно са отдавна остарели както заради промяната в динамиката на някои от традиционните квартали, така и заради развитието на новите квартали, които преди 30 години са имали съвсем различен облик. Големият проблем в облагането на имотите в столицата е именно в данъчната основа и конкретно в зонирането. Промяната обаче е политически трудна. Последното предложение за подобна реформа беше на Минко Герджиков през 2011 г. Предложението за ново зониране тогава предизвика скандал и доведе до неговата оставка. Подобно решение е трудно, но има и друго. Очакването на общините (не само на София) е, че скоро ще има законодателни промени, които да променят формулата за данъчната оценка на имотите и/или направо да обвържат данъка с пазарната оценка. Това би решило проблема на столицата с районирането, и особено спрямо новите престижни квартали, без да се влиза в голям скандал. Чакането обаче може да се превърне и в капан – отлагаш решение заради очаквани законодателни промени, които обаче също може винаги да се отлагат. Екологичният компонент при колите беше въведен заради София Докато при облагането на сделките откровено говорим за повишение на данъчната тежест, то при облагането на превозните средства ситуацията е малко по-различна. Промените в закона в края на миналата година промениха облагането на автомобилите – данъкът вече се формира по съвсем друг начин, в т.ч. с появата на екологичен компонент. Този екологичен компонент би трябвало да натовари повече тези с ниска екологична категория и да облекчи тези с висока категория. В София, както и в повечето общини в страната, обаче за текущата 2019 г. останаха минималните по закон нива на екологичната компонента. Те варират от 0,40 до 1,10, което означава, че, с изключение на категориите евро 1 и 2, които получават коефициент 1,10 и евро 3 (коефициент от 1), всички други получават отстъпка от данъка. През 2018 г. голяма част от автомобилите в София плащат по-нисък данък спрямо предходните години. Това се вижда и от   на общината – 6,5 млн. лв. по-малко са събрани от данък върху превозните средства за първите 6 месеца на 2018 г., като до края на годината разликата ще достигне около 10 млн. лв. Предложението сега се възползва от възможностите на закона и завишава облагането на автомобилите с ниска категория (с максималния по закон коефициент 1,40), премахва отстъпката за автомобилите с евро 4 (вместо 0,80 става 1,00) и запазва отстъпките за автомобили евро 5 и 6. И докато тези промени бяха очаквани – законът беше променен най-вече заради Столична община и беше ясно, че столицата ще се възползва максимално от диференцираните ставки, то малко по-изненадваща е промяната в облагането и спрямо мощността, като са засегнати всички над 74 kW. Така, единствените незасегнати от по-високото облагане ще бъдат автомобилите до 74 kW, които имат евро 5 или 6. Ако сравним спрямо 2017 г., то ако автомобил има евро 5 или 6, дори и по-мощните най-вероятно няма да плащат по-висок данък. Голямата тежест в случая ще падне основно върху автомобили, които са с евро 1 и 2 и с голяма мощност. Ролята на районните кметове Всичко казано дотук се опитва да обясни общата рамка и конкретно картината в Столична община. По-високите данъци няма как да са добра новина за данъкоплатците, но на много места бяха очаквани. Без фискална децентрализация и с калпава данъчна основа за имотите, всички общини имат стимул да бутат данъка върху сделките нагоре – не е случайно, че това е единственият данък, при който общините масово отиват на максималната ставка (3 на сто). Ефектът от по-високия данък върху сделките в София ще е около 20 млн. лв. допълнителен приход. В случая, поне е добра идеята половината от събраните средства да се харчат от районните кметове – така ще има известно съревнование кой и как се справя с публичния ресурс. Столична община, в случая, е готова да предприеме известни стъпки за децентрализация в посока районни кметове, остава и държавата да направи такива по оста централен бюджет – общински власти.  ", "date": "2019.12.01", "title": "ИПИ: През 2020 и 2021 г. поне половината общини ще вдигат местните данъци"}
{"url": "http://www.classa.bg/%D1%81%D0%B2%D1%8F%D1%82/item/402837-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%BF%D0%BE%D1%82%D0%BE%D0%BA-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8-%D0%BF%D1%80%D0%BE%D0%BC%D0%B5%D0%BD%D1%8F-%D0%BF%D0%BE%D1%81%D0%BE%D0%BA%D0%B0%D1%82%D0%B0-%D1%81%D0%B8", "text": "Светът може и да се примири с финансовото безумие на отрицателните лихви, след като централните банки продължават да намаляват ставките, но има признаци, че голямото повишение в цените на облигациите може би достига повратна точка. Причината? Голямо, дългосрочно ребалансиране на капиталовите потоци между САЩ и Китай, пише за Financial Times Миранда Кар, управляващ директор в Haitong International. Вместо излишък от глобален капитал, който да се влива в надутите доларови пазари, парите се насочват към активи в юани. Китай се превръща от един от най-големите доставчици на глобален капитал и икономика с „двоен излишък“ (търговски и финансов в рамките на своя платежен баланс) в потребител на капитал. Това е в резултат на увеличаването на фискалния му дефицит и свиването на излишъка по текущата сметка. През последната година, след като Китай отвори капиталовия си пазар за чуждестранни институции и емитира държавен дълг за 1,5 трлн. долара, чуждестранните потоци към пазарите на облигации в Китай достигнаха 100 млрд. долара, според данните на Wind. Междувременно инвестициите на Китай в американски ДЦК преминаха от положителна годишна средна стойност от 70 млрд. долара до отрицателна от 80 млрд. долара. Китай преди пласираше излишъка по платежния си баланс (от търговията и преките чуждестранни инвестиции) в доларови активи. Сега, когато излишъкът е под формата на приток към вътрешните му капиталови пазари, това вече не е необходимо. Това ребалансиране се осъществява през последните няколко години, на практика допълнително затягайки паричната политика на САЩ отвъд предишните увеличения на лихвите от Фед. Ако тенденцията продължи, по-високата доходност на облигациите в САЩ в дългосрочен план е неизбежна, тъй като има по-малко пари, инвестирани в доларови активи. Това би могло да се изрази в допълнителни шокове за развиващите се пазари, тъй като нарастващата доходност на доларовите активи изсмуква пари от тези пазари, както и да доведе до по-високи лихви в Япония и ЕС. Това би бил болезнен, но необходим процес. Има, обаче, потенциално по-опасна алтернатива за глобалните пазари, която по-рано би била немислима в САЩ: ограничения на капиталовия пазар. Последните предложения от Вашингтон за ограничаване на американските инвестиции в китайски активи могат да се разглеждат не просто като политически мотивирана заплаха в контекста на търговската война, а като начин за запазване на капитала в доларовата система и предотвратяване на насочването му към активи в юани. Това е икономически логичен, ако не и напълно рационален, отговор на ребалансирането на капитала и произтичащия от това икономически удар. Тази тенденция може или значително да затегне глобалните парични условия, или - по-неочаквано, да доведе до налагането на глобален капиталов контрол. И двата сценария биха извадили пазарите на облигации от сегашното им самодоволство.       Това би била доста голяма промяна спрямо последните десетилетия. САЩ се възползваха от три големи вълни на чуждестранни потоци към доларовите активи през последните 20 години, започвайки от Япония в началото на века, следвана от Китай от 2008 г., а после и ЕС по-рано през това десетилетие. Тези три водещи икономики сега притежават около една четвърт от щатските ДЦК, което подкрепя рекордното емитиране на дълг от американското правителство и ниските му лихвени проценти. Този излишък по капиталовата сметка обикновено се приписва на търговския приток и благоразумните японски, китайски и германски домакинства, прилежно трупащи всичките си спестявания в банките, а не следвайки разточителните модели на харчене на американците. Ако това беше цялата история, тогава тя можеше да бъде икономически управляема. Но това разбиране пренебрегва факторите, които ефективно задържат парите във всяка от тези икономики с излишъци. Това доведе до създаването на значителни суми „излишни“ пари, които след това се отпускат на САЩ чрез закупуване на доларови активи, независимо дали американците искат да заемат, или не. Сравнително затворената капиталова сметка на Китай позволява вливането на търговските и инвестиционните потоци в системата, но не и отливът им. Япония, от своя страна, запазва излишните пари в системата си чрез лихвения арбитраж, при който чуждестранните инвеститори заемат при ниски лихви в йени, за да инвестират в по-високодоходни активи в чужбина, а след това репатрират печалбите. Това дава на Япония текущ излишък по платежния баланс, въпреки че търговският й излишък се стопи. Комбинираното парично предлагане на Китай и Япония вече е 37 трлн. долара, превишавайки значително това на САЩ (15 трлн. долара), въпреки че техните икономики заедно са по-малки от американската. ЕС добавя още 14 трлн. долара, оставяйки света с излишък от ниско обратими пари, т.е. неефективни, които генерират слаба възвръщаемост. Опасността е в допускането, че това е новата нормалност: ситуация, в която излишните пари остават в системата, лихвите са ниски, централните банки продължават да купуват държавен дълг и не се изисква никакво ребалансиране, докато печатниците на пари са в готовност. Инвеститорите трябва да осъзнаят, че тази ситуация вече се променя. Изменящият се баланс между САЩ и Китай заплашва да подкопае някои от удобните предположения за това колко излишен капитал може да поддържа светът и дали това може да продължи да подкрепя пазара на облигации.    ", "date": "2019.12.01", "title": "Световният поток на капитали променя посоката си"}
{"url": "http://www.classa.bg/%D1%81%D0%B2%D1%8F%D1%82/item/402818-%D0%BA%D0%B0%D0%BA-%D0%BA%D1%80%D0%B0%D0%B4%D0%B0%D1%82-%D0%BD%D0%B0-%D0%B7%D0%B0%D0%BF%D0%B0%D0%B4", "text": "Чухте ли разговорите, че САЩ, видите ли, е Запад, разбира се, но “не е перфектен”, не всичко там е наред, така че не критикувайте САЩ, защото нашият идеал не е САЩ, а Европа! Убеден съм, че сте слушали неведнъж това извинение от нашите либерали. Видите ли, Русия е Европа, а не САЩ, ние не се фокусираме върху Америка, защото нашият идеал и стремеж е ЕС. Така че, нека да поговорим за кражбите. :))) Като начало, все пак да напомня (за да не се връщам по-късно), че в корупция се оказват замесени: Председателят на горната камара на Конгреса на САЩ Джо Байдън, който направляваше Украйна и пробута сина си в крадливата схема в “Бурисма”. И когато започнаха да разследват тази корупция, Байдън се похвали публично как е уволнил прокурора, разследващ кражбите на това семейство. Защо говоря за Сената? Съгласно американската конституция вицепрезидентът е ръководител на Сената (от 1967 г. се прилага XXV-та поправка, всеки може да провери).     Ръководителят на Долната камара на Конгреса, Нанси Пелоси, също постави сина си в корупционна схема в същата украинска „Бурисма“. Държавният секретар Джон Кери също пробута малкия си син в “Бурисма” (той е оригинален - синът е осиновен). Всички те са били членове на съвета на директорите. Почти не се появяват в Украйна, а получават космически суми. Мислите ли, че някой местен вариант на Навални е снимал филм със заглавие „Той не ви е Джо, тя не ви е Нанси, той не ви е Кери“? Някакво американско “Ехо на Вашингтон” да е искало да си платят и да се покаят? Да не би Transparency International да е поставило САЩ в класацията на най-корумпираните държави, а „прогресивната световна общност“ да е поискала корумпираните лидери на американската държава да бъдат вкарани в затвора? О, да! Как можах да забравя? „Не бъркай! Това е съвсем различен въпрос! Трябва да разберете разликата! ” Добре, да се върнем обратно в Европа. Или по-точно, точно в Европейския съюз. Не към някаква философски абстрактна Европа, а конкретно към демократичните институции в Брюксел. И така, сега ще ви изненадам. ЕС е структура, която много напомня на държавата. И като всяка структура, която движи пари, тя трябва да мине одит. Предвид международния характер на тази асоциация, нейните одитори също са международни. Знаете ли, че от създаването си, от 1993 г. насам, ЕС не е преминал нито един одит? О, ако мислите, че одиторите не са ходили там, значи грешите! За съжаление всичко е много по-лошо: те ходят там, разбира се. И тогава започва забавното! Одиторите дойдоха и откриха несъответствия в колосалните суми: длъжностните лица не могат да отчетат суми от порядъка на десетки милиарди евро. И тогава одиторите казаха: “Нека да ни кажат къде отиват тези пари”. А европейските служители отговориха: “Няма да ви кажем къде сме разпределили десетки милиарди евро. Това е твърде голяма тайна”. И тогава одиторите отговориха: “Тогава няма да подпишем одиторско заключение!” И какво мислите?! Представителите на ЕС отговориха, че би било по-добре да няма одиторско заключение, отколкото хората да знаят къде отиват парите! Повече от четвърт век ЕС не е преминал нито един одит. Не е успял и веднъж да се отчете къде изчезват парите на европейските данъкоплатци. И не става дума за някакъв отделен проект, не за отделен отдел, а за най-големия и страшен Европейски съюз. Това е корупция на равнището на Европейския съюз. А относно дреболиите: например в Италия откраднаха парите, отпуснати за язовира, който трябваше да предпази Венеция от наводнения. Пентагонът не минава одит в САЩ. Но какъв ти Пентагон, ако крадат на толкова високо равнище в Европа? Спомняте ли си приказката за кооперацията „Езерото“? А за “Партията на мошениците и крадците”? Да не би Навални да е говорил за Демократическата партия на САЩ? Нали партията на американските мошеници и крадци под ръководството на висшите държавни служители пробута децата си в петролната и газова компания на страната, която родителите им ръководеха? Но нали на Запад има “работещи институции на властта”! Една от най-големите подобни институции в света е самият Европейски съюз , който не е успял да премине одит от момента на създаването си - толкова много са откраднали там... Друга институция, Пентагонът, също не успява да премине одит. А ръководителите на горната и долната камара на Конгреса на САЩ, заедно с държавния секретар на САЩ, са уредили децата си да крадат в Украйна - в страната, която направляват. Това го разбирам като кражба! И в същото време най-накрая разбирам Навални: В крайна сметка нали така говори Навални? „Искам да е като на Запад“! И вижте колко безсрамно крадат там! В Русия това дори не може да ни се присъни. Но Навални го иска като на Запад: той има четири малки сина и мила дъщеря, той също иска да ги привърже към някоя друга „Бурисма”, както правят в САЩ. И Навални иска никога да не му направят одит, както не го правят и в Европейския съюз. Е, какво ... Кой не би искал нещо подобно? Навални е прагматичен човек, знае какво да иска. Не е глупак. Навални гледа как крадат на Запад, след това гледа как в Русия ФСБ заради кражба го вкарва в затвор за това и си казва: „Искам като на Запад !!!“    ", "date": "2019.12.01", "title": "Как крадат на Запад"}
{"url": "http://www.classa.bg/%D1%81%D0%B2%D1%8F%D1%82/item/402819-%D0%BF%D0%BE%D0%BB%D1%8A%D1%82-%D0%B8%D0%BC%D0%B0-%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D1%82%D1%80%D1%8A%D0%BC%D0%BF-%D0%B8-%D0%B6%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BF%D1%80%D0%B5%D0%B7-2020-%D0%B3", "text": "Тъй като редица жени се кандидатират за президент на изборите през 2020 г., езикът на президента спрямо неговите опонентки несъмнено ще бъде обсъждан въпрос. Но има ли всъщност значение полът за неговите атаки? През май президентът Тръмп отстрани от поста й посланичката в Украйна Мари Йованович. В свое интервю той говори за нея като за „жената\", а не по име: „Чух лоши неща за посланика, жената. Не беше ангел, тази жена. И направи много неща, които не харесах\", казва той, добавяйки, че тя трябва да е мила, \"защото е жена\". Проф. Мариан Лафранс, психолог от университета в Йейл, казва, че тази забележка е отличен пример за сексистки език. Според нея с това Тръмп казва, че \"тя не е индивид, не е професионалист, а преди всичко жена\". И отбелязва интересната езикова особеност, че казвайки \"човек\" (man), не е нужно да отбелязваш, че става дума за мъж. Добавя и пример с това, че по-често и по-лесно се случва да кажеш жена политик, отколкото политик, и че това не се случва, когато става дума за мъж политик: \"Когато казвате жена политик - преди да сте казали нещо друго за нейната политика, нейните пълномощия, нейното професионално положение - сте казали много. Тази лингвистична предпоставка, по думите й, създава 'цяла вселена от стереотипи\", на които обикновено не обръщаме внимание. Тръмп има история с противоречивите си коментари за жените още преди да стане президент. Видеозапис от 2005 г. от Access Hollywood показва негов неприличен коментар (grabbing women \"by the pussy\"). Според Деби Уолш, директор на CAWP (Center for American Women and Politics) в университета Рътгърс, последните му забележки са част от изграден модел. Той говори за видни жени с власт по най-унизителния начин, тривиализирайки ги. И изброява примери с Хилари Клинтън, Карли Фиорина, Елизабет Уорън, Хайди Крус и др. Дори жените, които подкрепят американския президент, не са имунизирани от фина критика по отношение на пола. Наскоро той каза пред Fox & Friends, че съветничката му Келиан Конуей е страхотна, но \"сигурно е направила някакъв номер\" на съпруга си Джордж, който е критик на Тръмп. \"Сигурно му е направила някои лоши неща, защото този човек е луд\", казва той. Уолш отбелязва и че най-близките до Тръмп жени \"имат вид на хипер феминизирана версия на жените\". Иванка Тръмп, например, е успешна бизнесдама, но все пак се вписва в типичния образ на жена, носена от силната ръка на властен мъж. Ето някои от коментарите на Тръмп за жените: За бившата държавна секретарка Хилъри Клинтън: \"Тя няма визия и няма издръжливост\". За бившата републиканска надежда Карли Фиорина: \"Вижте това лице! Някой би ли гласувал за това? Можете ли да си представите, че това е лицето на следващия ни президент?\" За сенатор Елизабет Уорън: \"Глуповатата Елизабет Уорън, един от най-малко продуктивните сенатори в САЩ, има гадна уста.\" За журналистката Мегън Кели: \"Можете да видите, че от очите й излиза кръв. Кръвта излиза от нея навсякъде.\" За И. Джийн Карол, която обвинява Тръмп в нападение: \"Първо, не е мой тип. И второ, никога не се е случило!\" За Роузи О'Донъл: \"Тя е слаба. Как изобщо влиза в телевизията? Ако аз излъчвах The View, щях да уволня Роузи. Бих я погледнал право в онова нейно дебело, грозно лице и бих й казал: Роузи, ти си уволнена\". За Иванка Тръмп: \"Тя има много хубава фигура. Ако не ми беше дъщеря, може би щях да излизам с нея.\" От психологическа гледна точка, проф. Лафранс казва, че когато коментарите влязат в царството на обидата, те могат да бъдат коварно вредни: \"Той създава атмосфера, в която попадат всички жени, а не само човекът, който е бил мишена на сексисткия коментар и това е особено вредно.\" Неотдавнашно проучване, разглеждащо как жените са засегнати от сексизъм, установи, че дори коментарът да не е насочен към определен слушател, той има отрицателно въздействие върху самочувствието на жената. Проф. Лафранс отбелязва, че когато Тръмп критикува противници жени, той често ги свежда до сексуален обект или до някой, недостоен за уважение или внимание. Според нея коментари за това, че една жена не е силна или забележка, че е слаба, изглеждат много по-меки от това да говорят за женските й природни дадености, но имат вредни, ако не и дори по-вредни последици за жените. Въпреки противоречивите начини, по които той описва жените - и отчетливо мъжкия вид на кабинета му - би било несправедливо да се каже, че Тръмп изключва силни жени от вътрешния си кръг. В допълнение към Иванка, която е съветник в Белия дом, най-високопоставените членове на администрацията, които ежедневно защитават президента, са Кели Конуей и прессекретарят Стефани Гришам. Предшественикът на Гришам също беше жена - Сара Хъкаби Сандърс. При предишни спорове за отношението му към жените, Тръмп посочва своя рекорд в набирането и насърчаването на жени в своите компании. \"Обичам жени\", казва той. Кампанията му за 2020 г. се ръководи от Брад Парскал, но според Politico най-високите нива в екипа на кампанията включват над дузина жени като старши съветници и директори. А според Тара Маккелви от BBC има и жени, които харесват Тръмп. Например Вирджиния Дерби Джордан, адвокатка, която живее в окръг Ориндж, Вирджиния, и други консервативни жени във Вирджиния, Пенсилвания и други щати твърдят, че има по-важни въпроси от забележките на президента. Те аплодират начина, по който той е помогнал за намаляване на безработицата сред жените и оценяват как се е борил срещу абортите чрез назначаването на консервативни съдии. Джордан и други републиканки харесват и това, че Доналд Тръмп е наел жени като Келиан Конуей, (съветник на президента), за важни роли. Според нея въпреки противоречивия начин, по който президентът говори за някои жени, много от тях все още го обожават и ще гласуват за него отново през 2020 година. Но ако определенията на президента за някои жени са неприятни, то и за мъжете са в подобна посока. Според Уолш, и за мъжете Тръмп използва унизителни фрази, с цел да ги направи да изглеждат не толкова силни и в много отношения по-малко мъжествени. Особено за онези, които го предизвикват по някакъв начин. Един от любимите му изрази за опоненти мъже е „малък\": малкият Марко Рубио, малкият Майкъл Блумбърг, малкият Адам Шиф, малкият Rocket Man Ким Чен-Ун. Според Уолш обаче, критиките на Тръмп срещу жени са по-опасни. Проучване на изследователския център Pew през април установява рязко разделение между половете в одобрението за Тръмп. Малко под половината от мъжете одобряват начина, по който той се справя, в сравнение с 32% от жените. Анализ на първите му две години като президент установява, че средният му рейтинг на одобрение е 44% сред мъжете и 31% сред жените - най-широката разлика между половете след президентството на Джордж Буш. И докато Тръмп имаше успех с избирателите сред белите жени през 2016 г., може да му е по-трудно да ги спечели този път, сочат последните проучвания. Не трябва да се подминава и призивът на Tръмп към няколко представителки на Демократическата партия с миграционен произход да се върнат в родните си страни. Според Уолш за Тръмп може да е истинско предизвикателство спечелването на бели, образовани жени от богатите предградия, които обикновено са републиканки, „отчасти заради този език, това поведение и начина, по който се отнася с жените\".", "date": "2019.12.01", "title": "Полът има значение: Тръмп и жените преди изборите през 2020 г."}
{"url": "http://www.classa.bg/%D1%81%D0%B2%D1%8F%D1%82/item/402820-%D0%BA%D1%80%D0%B8%D1%82%D0%B8%D1%86%D0%B8-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-%D0%B2%D0%BE%D1%82%D0%B0-%D0%B7%D0%B0-%D0%BB%D0%B8%D0%B4%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8", "text": "Норберт Валтер-Борянс и Саския Ескен спечелиха вота за лидерството на Германската социалдемократическа партия (ГСДП) днес, което застрашава бъдещето на коалицията на канцлера  , предаде БТА.    Валтер-Борянс е бивш финансов министър на провинция Северен Рейн-Вестфалия от 2010 до 2017 година, а Ескен е депутат от Бундестага. И двамата са открити противници на управляващата коалиция между ГСДП и консервативния блок на канцлера  . Те заявяват, че искат предоговаряне на коалиционното споразумение, за да се отдели по-голямо внимание на социалната справедливост и инвестициите. Очаква се годишният конгрес на ГСДП, който ще се проведе идния петък в Берлин, да одобри новия лидерски екип. Ляво ориентираните Валтер-Борянс и Ескен получиха гласовете на 53 процента от партийните членове. Съперниците им, финансовият министър Олаф Шолц и съпартийката му Клара Гайвиц, получиха около 45 процента от гласовете. Социалдемократите са без избран лидер от оставката на Андреа Налес преди близо шест месеца. Партията реши да постави въпроса на гласуване сред 426 000-те си членове. Новите председатели на ГСДП не са широко известни имена. Партията излъчи трима сред осмината канцлери на Германия след Втората световна война, но е младши коалиционен партньор в три от четирите правителства на   от 2005 година. Миналата година социалдемократите се присъединиха неохотно към коалицията, управляваща в момента, след като Меркел не успя да сформира алтернативно обединение от партии.   заяви, че това ще бъде последният ѝ мандат. Следващите парламентарни избори в Германия трябва да се проведат през есента на 2021 година, но мнозина се съмняват, че коалицията ще се запази дотогава", "date": "2019.12.01", "title": "Критици на Меркел спечелиха вота за лидерството на германските социалдемократи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/402821-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%B0%D1%80%D0%BE%D0%BB%D0%B5%D0%B2-%D0%BD%D0%B8%D0%B5-%D1%81%D0%BC%D0%B5-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%B5%D0%BD-%D0%BB%D0%B8%D0%B4%D0%B5%D1%80-%D0%BF%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5", "text": "Аутсорсингът се развива много бързо у нас. Виждам още американски компании да дойдат в България. Това заяви икономистът Владимир Каролев в предаването \"Офанзива\" по Канал 3.   По думите му комуникацията със САЩ се засилва. \"Всичко случващо се не е напредък, а подновен интерес\", обобщи той. \"Ние вече сме регионален лидер по икономическо развитие. Хората с много добри езикови качества ще спечелят\", убеден е икономистът. \"Минната промишленост на американците е много добра\", сподели той. Каролев коментира и темата за избора на нов главен прокурор. \"Аз бих номинирал за главен прокурор Филип Димитров\". А по отношение на развитието на планината Витоша, икономистът заяви: \"Никога няма да построят общински лифт на Витоша, защото е забранено да се прави каквото и да е. Аз не искам частен, а общински лифт. Но не могат да го направят, трябва да се променят законите\", заяви Владимир Каролев.", "date": "2019.12.01", "title": "Владимир Каролев: Ние сме регионален лидер по икономическо развитие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402822-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BD%D0%B4%D1%83%D0%BB%D0%B3%D0%B5%D0%BD%D1%86%D0%B8%D1%8F-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B8-%D1%81%D1%82%D1%80%D1%83%D0%B2%D0%B0-%D1%81%D0%BA%D1%8A%D0%BF%D0%BE", "text": "    Българският премиер Бойко Борисов изпъчи осанка на победител още на влизане в Белия дом. Излъчваше гордост, че е постигнал всичко, за което е дошъл - добрал се е до обятията (макар и сдържани) на американския президент Доналд Тръмп. На излизане се изказа пестеливо за резултатите от срещата, като препрати журналистите да четат подготвеното от сътрудниците на двамата Съвместно изявление, което нарече \"Стратегически договор за сътрудничество\". То остана за по-късно. Борисов беше друг, сякаш бе минал под дъгата. Жадуващият взор, който от години отправяше към Белия дом, бе заменен от вирнат нос: \"Аз отдавна не се вълнувам от такива срещи. Не ми е за първи път. Дет' се вика, познат ми е Белият дом. Но що (се) касае (до) президента Тръмп, при следващите ни срещи ще видите много по-съществена разлика\". Борисов бе ходил в Белия дом само един път през късната есен на 2012 г., когато разочарова президента Барак Обама, защото не отговори на очакването му да каже публично кой извърши четири месеца по-рано атентата в Бургас срещу израелските туристи. Американците му бяха подсказали отговора (израелците - също), но езикът му не можа да се обърне, за да изрече думата \"Хизбула\". Три месеца по-късно подаде оставка, посъветван - както се мълви - от американското посолство в София. От тогава направи още две правителства, но Белият дом му се мержелееше все в недостижима далечина. Завръщането му там трябваше да послужи за публичен знак, че е получил прошка. Затова го желаеше толкова много. Личеше си, че след срещата с Тръмп душата му се е разтоварила от тежко бреме Бе жизнерадостно бъбрив. Позволи си оценка за своя домакин, която чуждестранен гост не би трябвало да прави: \"Ако всичко му е наред на президента Тръмп, ще дойде в България\". Тъй като в момента тече процедура за отстраняване (импийчмънт) на президента, изказването му означаваше: \"Тръмп ще ни гостува, ако не падне от власт\". Човек, който два пъти е губил поста си, би трябвало да знае колко нетактично е да сочи въжето, на което опонентите на президента възнамеряват да го окачат. Но малко преди това даде да се разбере, че това за него е маловажно, защото му е все едно кой ще управлява Америка (стига Белият дом да остане отворен за него). В Националния демократичен институт, където демократите трепетно следят процедурата за разобличаване на републиканеца Тръмп, Борисов каза простодушно: \"Така че сте ни еднакво близки демократите и републиканците. Вие тука си се карайте. У нас има място и за едните, и за другите.\" Как ли щеше да се чувства, ако чуждестранен гост му кажеше в София, че е все едно дали гостува в Министерския съвет на него, или на  Корнелия Нинова? Тъй като Борисов не е силен в дипломатическия протокол и лесно се издава към какво се стреми, нека видим какво постигна колективният ум на обкръжението му в преговорите с американците. Резултатите от визитата могат да се разделят на три групи  Съвместното изявление изброява на първо място какво са поискали и получили американците, после какво ще държи българите в напрежение, за да бъдат все така сговорчиви, и накрая - какво те са поискали и не са получили. Една от големите амбиции на Тръмп е да облекчи САЩ от финансовата тежест в НАТО, като я разпредели в увеличен размер между съюзниците. Затова документът приветства \"лидерството и ангажимента за споделяне на финансовата тежест на България, чиито разходи за отбрана надхвърлят 2% от БВП тази година\".  Вярно е, че закупихме от САЩ осем изтребителя Ф-16 блок 70, но чак пък да сме поели \"лидерство\" - не е ли пресилено? Ни най-малко. Когато Борисов се похвали пред камината на Белия дом, че сме скочили на 3.1% разходи за отбрана от БВП, Тръмп го попита дали е казал това на Германия, която още се снишава на 1.3%. По този показател отчетохме не само изпълнение, но и престараване, защото в действителност не сме закупили никакви самолети, а само сме ги предплатили в пълен размер. Но германците трябва да се засрамят, че Борисов ги е ударил в земята. САЩ отдавна настояват да позиционират свои военни на българското Черноморие като противотежест на Русия. Борисов до последно казваше, че желае да вижда само платноходки и яхти в Черно море, но на излизане от Белия дом се беше преродил: съгласил се, но не за военноморска база на НАТО, а за \"координационен център\", който да работи заедно с натовския черноморски щаб в Румъния. Приел също американците да продължат да унищожават българското конвенционално оръжие (друго нямаме), за да могат след това да ни предложат да купим тяхно.  В енергийния сектор американците са постигнали старата си цел да разбият руския монопол в България чрез диверсификация, като предлагат да купуваме техен втечнен шистов газ и ядрено гориво за АЕЦ \"Козлодуй\", а в перспектива може би и за АЕЦ \"Белене\". Цените, техническата съвместимост и възможната реакция на руснаците са вън от документа. Затова пък е изтъкнат друг детайл: че още идната седмица в България ще пристигне американски технически екип, за да започне работа на терен. Борисов бе много доволен, че ще купи американски турбини за АЕЦ \"Белене\", а руските реактори обяви за български, за да не дразни ушите на домакините си. Мечтата му за газов хъб в България, който да го направи диспечер на балканските енергийни потоци, бе укротена от американците, които му напомниха, че за целта трябва \"либерализиране на вътрешния газов пазар, разширяване на капацитета и осигуряване на достъп до газовото хранилище\" (в Чирен). Само преди две седмици на церемонията на КРИБ за награждаване на Мистър и Мисис Икономика Борисов се хвалеше как е отстранил \"газовите посредници\", без да съзнава, че подобна груба намеса на властта е несъвместима с либерализацията на пазара. Затова пък бе изоставил напълно идеята за черноморско икономическо сътрудничество и бе възприел любимата на Тръмп идея за \"Три морета\" (от Балтика, през Черно до Бяло море), която американският президент вижда като бариера пред руснаците. Така черноморската синергия, която уж имаше европейска подкрепа, бе заметена под килима в Овалния кабинет. Освен руснаците бяха парирани и китайците, които не крият икономическата си амбиция на Балканите. \"Отчитайки, че сигурните мрежи за комуникация от пето поколение (5G) ще бъдат от жизненоважно значение както за бъдещия просперитет, така и за националната сигурност, САЩ и България заявяват желанието си да засилят сътрудничеството си в тази област\", пише в съвместното изявление, което означава: Забравете \"Хуауей\" и неговите примамливи оферти за мрежата от пето поколение! Ще купувате само американска технология! Тръмп похвали Борисов, че дава отпор на \"зловредните влияния\" (на руснаците). Но за да не се отпуска, му напомни по кои показатели ще продължи да го наблюдава и да го държи в напрежение. Това е вторият раздел в Съвместното изявление. Там пише: \"Подкрепяме дългосрочните усилия на институциите и агенциите, участващи в разследването и разкриването на нарушения на българското законодателство от страна на злонамерени чуждестранни фактори (шпиони - б.а.) и потвърждаваме правото на България да определя своето собствено бъдеще. Подчертаваме, че доброто управление и върховенството на закона формират основата на нашата обща сигурност и просперитет\". Тук вразумителните думи са \"върховенство на закона\", което никак не е на почит в България, защото законът стига най-много до средното управленско равнище, а по-нагоре е безсилен. Във връзка с това \"Съединените щати насърчават България да продължи борбата с корупцията.\" Това е остенът, който бившият американски посланик Джон Байърли препоръча да бъде използван, за \"да бъде тикан Борисов в правилна посока\". С чувство за хумор  е добавена и забележката, че лошото отношение на властите в България към медиите се вижда чак от Вашингтон. Като се знае колко невъздържано се изказва за журналистите президентът Тръмп, твърде неискрено звучи следното изречение: \"Съединените щати твърдо подкрепят медийната свобода в глобален мащаб, тъй като свободната преса е от съществено значение за демократичните нации, и насърчават България да продължи да защитава свободата на медиите.\" Остава да се види дали България ще защити 111-ото си място по медийна свобода в света, където се намира от две години, или ще отиде още по назад в класацията на \"Репортери без граници\". Тръмп и Борисов трябва да са се подсмихвали, когато сътрудниците им са предложили да се подпишат под тези думи. И накрая: какво България поиска и не получи? Две изречения изчерпват заявените желания на Борисов, останали висящи. Първото гласи: \"България подчерта своето желание да започне присъединителния процес към Организацията за икономическо сътрудничество и развитие ОИСР възможно най-скоро.\" Толкоз. Американците не казват, че го подкрепят. А преди срещата с Тръмп Борисов се хвалеше, че едва ли не работата е опечена. Второто отколешно българско желание за отпадане на американските визи е оставено отново в сферата на красивите мечти. \"Съединените щати подкрепят желанието на България за присъединяване към Програмата за безвизово пътуване и приветстват продължаващия напредък на България по изпълнение на определените от закона изисквания за присъединяване към тази програма\", пише в документа. Напредъкът досега е стигнал до 11% откази на визи за български граждани, а за отпадането на визовата бариера е необходимо да слезем на 3%. С други думи, движим се в правилна посока, но целта е далеч. Борисов каза, че визите могат да паднат при посещение на Тръмп в България, но докато самият той не е сигурен, че американският президент ще успее да дойде и дори въобще да оцелее на поста си, ще се задоволим само с потупването по гърба на нашия премиер.      ", "date": "2019.12.01", "title": "Американската индулгенция за Борисов ни струва скъпо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402823-%D0%BA%D0%B0%D0%BA-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%BC%D0%B5-%D0%BE%D1%82%D1%81%D1%82%D1%80%D0%B0%D0%BD%D0%B8-%D0%BA%D0%B0%D1%82%D0%BE-%D1%84%D1%80%D0%B5%D0%BD%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8%D0%BD-%D1%81%D0%BB%D0%B5%D0%B4-38-%D0%B3%D0%BE%D0%B4%D0%B8%D0%BD%D0%B8-%D0%B4%D0%BE-%D0%BD%D0%B5%D0%B3%D0%BE", "text": "Нико Яхиел (Нисим Моисей Яхиел) е един от най-продължително застоялите се като приближени хора на Тодор Живков, в най-тесния му кръг. Той е пръв и неизменен член на неговия кабинет от 1950 година до 1988 г., когато поради обвинения, че шпионира в полза на Франция е отстранен. За негов късмет, скоро след това идва 10 ноември и за него няма по-тежки последствия, защото „шпионската” му дейност не се доказва, остава непотвърдено сведение от руското разузнаване, което може и да е съзнателно пусната дезинформация. Откъсът по-долу описва точно тези събития, изваден е от книгата на Яхиел „Тодор Живков и личната власт”. В мемоарната си книга Яхиел разказва хронологично за прекараните 38 години в кабинета на генералния секретар на ЦК на БКП. Яхиел е социолог, академик, член на Президиума на БАН, бил е председател на Българската социологическа асоциация (1982-1988), умира през 2001 г. на 81 години. Като член на кабинета на генералния секретар на ЦК на БКП дълги години е подготвял неговите речи и доклади по социални и др. теми, както и концепции и тезиси, отпечатвани с името на Живков като автор в томовете му и др. негови книги. Яхиел е бил е член на ЦК на БКП до 1990 г. Яхиел е роден в Русе, участва като доброволец във Втората световна война срещу Германия след 1944 г. Включва се в партийна работа в апарата на ЦК след войната. През 1950 г. Яхиел става технически сътрудник на новоизбрания тогава секретар на ЦК на БКП Тодор Живков, който през 1954 г. става първи секретар, а след отстраняването на Вълко Червенков през 1956 г. завзема цялата власт в партията. Следва откъс от книгата: О т две години имах доказателства за растящото му недоверие към мен – след като десетилетия ми беше оказвал голямо доверие. Промяната си обяснявах с възникналите конфликтни ситуации след XVII-ия конгрес на КПСС. Аз не се стараех да крия от него моите резерви и несъгласия за начина, по който партийното ръководство и лично Живков посрещаха „перестройката“, подета от Горбачов, както и за опитите преустройството у нас да се подменя с псевдопреустройство. Остро реагирах на крайно неправилното отношение, което се допускаше към интелигенцията, както и не скрих и своето решително несъгласие с мерките, които се предприемаха към журналиста Тамбуев (Бел. ред. – Георги Тамбуев е уволнен и изключен от БКП за поредица публикации във в. „Труд“ за корупция и злоупотреби с власт на прокурор в Етрополе, които са дребни прегрешения, в сравнение с днешните скандали, а остават и недоказани).     Непубликувана досега снимка – Тодор Живков с най-дългогодишните членове на кабинета си в края на 60-те години, отляво-надясно: Нико Яхиел, Милко Балев, Тодор Живков, Димитър Методиев – обути с чехли, според тогавашните правила в почивните станции и резиденции. Снимката е от подготвената за печат книга на Иван Бакалов „Тодор Живков в разказите на свидетели – хроника за едно царуване“, с непубликувани снимки от най-тесния му кръг.     От отговора на Александров се разбираше, че последният ни сблъсък не беше причина, а само повод да бъда изваден от Кабинета.  Преди около четири месеца, по време на „сутрешното кафе“, бях намерил удобен момент, за да съобщя на Живков в присъствието на останалите ми колеги, че съм готов да се пенсионирам. И как реагира? „Остави, тримата с Димитър Методиев ще се пенсионираме заедно“. И защо ми „лепва“ такова грозно обвинение? За да ми затвори устата? Да не смея да споделям с никого след моето пенсиониране каквото и да е във връзка с дългогодишната ми работа в Кабинета?  … Постъпих при Тодор Живков като негов сътрудник на 1 февруари 1950 г. Цели 38 години съм изпълнявал негови поръчения. Давал съм от себе си – съзнателно и без да се жаля – знания, опит, време, интелектуални сили. Разбира се, като патриот аз служех на партията, на идеала, който осмисли моя живот, на народа, заради който участвах в антифашистката борба, а след 9 септември 1944 г. във Втората световна война като доброволец. С такова съзнание работих в Кабинета на Живков. Помагах му според своите възможности в неговата многостранна дейност близо четири десетилетия. А той не намери за необходимо да отдели поне пет минути от своето безценно време, за да ми съобщи лично присъдата, която ми беше произнесъл. При напускането предадох на началника на кабинета целия свой дългогодишен служебен архив. Ала се оказа, че това не е достатъчно. Предадох и личните си бележници, които съдържаха освен служебни записки, водени по време на доклад при Живков, също и бележки от симпозиуми, от заседания на научната секция, която ръководех в Института по социология при БАН и от други научни мероприятия.Още не знаех цялата истина за това, което се криеше зад думите „от тебе изтича информация“. Опитах се да си спомня – с кого съм споделял за моите тягостни преживявания в Кабинета през последните две-три години; за моето недоумение от някои ходове на Живков, които не пасваха на обявената линия на преустройство и на очертания в т.нар. Юлска концепция (1987) нов модел на нашето по-нататъшно обществено-политическо и икономическо развитие. И през ум не ми минаваше, че става дума не изобщо за „изтичане на информация“ по време на някакъв разговор с близък приятел, т. е. за неволно изтървана дума или за инцидентно споделен случай, станал в Кабинета. Живков – както научих по-сетне – имаше съвършено друго предвид: че съм бил предоставял информация на френските секретни служби. С други думи – че съм агент на френското разузнаване…  …  Тодор Живков все пак ме прие, след моя настоятелна молба, в първите дни на август 1988 г. – четири месеца след освобождаването ми от ЦК. Срещата беше много кратка – няколко минути. Посрещна ме студено и официално. Съобщи ми: от приятелска държава получил предупреждение, че от мен изтичала информация. В началото не повярвал, но впоследствие получил нов сигнал: ставало дума за документ с мой подпис. Чудел се какво да предприеме. Извикал Димитър Стоянов, министър на вътрешните работи, и неговия пръв заместник Григор Шопов. Посъветвал се с тях и решили да бъда взет на разработка. Какво значи да бъдеш взет на разработка? Обясни ми го малко по-късно един приятел: „Обърнали са ти хастара десет пъти. И да знаеш, че си кристално чист, щом не си зад решетките. Проследили са цялото ти потекло до девето коляно, отворили са ти отново досието, за да го проучат в нова светлина, прочели са всяко копие от писмата, които си получавал от чужбина, подслушвали са всичките ти телефонни разговори, разговорите вкъщи с близки и приятели. Възможно е да са ти правени и телевизионни снимки.” В края на разговора Живков ми съобщи, че няма претенции към мен. Имал съм известен принос в работата на Кабинета. Що се отнася до пенсионирането ми, това е естествен процес – с ега аз, догодина той. Колко прозорлив се оказа!   Как нарочиха за шпионин и убиха проф. Попов Знаех, че неотдавна моят приятел проф. Тодор Попов беше станал жертва на шпиономанията. Специалист по въпросите на световното селско стопанство, Попов преди 9 септември 1944 г. още като ученик станал член на РМС и попаднал в затвора. Впоследствие се беше отдал на науката. Беше специализирал в Западна Германия. От там – възмутен и с болка на сърце – той изпращаше до Милко Балев, тогава началник на кабинета на Живков, материали за неблагополучното представяне на нашите зеленчуци и други селскостопански произведения на Мюнхенския пазар. Под ръководството на нашия именит учен акад. Павел Попов той взе най-активно участие в разработването на програми за комплексното аграрно-икономическо развитие на редица окръзи. По-късно проф. Попов стана отговорен сътрудник в Международния институт по приложни системни изследвания във Виена, където работи няколко години в сферата на своите научни интереси. След това в София той възглави научната лаборатория при БАН по продоволствения проблем. Проф. Попов продължи да сътрудничи на кабинета на Живков. Той беше неспокойна и търсеща натура. Силно и честно преживяваше, че важни аграрни проблеми не се решаваха своевременно, поради неразбиране или немарливост. И остро реагираше. Един ден –през февруари 1987 г. – след като помощниците си тръгнахме от доклада при Живков, Милко Балев ме покани да го последвам. Неговият работен кабинет беше разположен на същия втори етаж на Партийния дом, на който се намираше и работният кабинет на Живков. Минахме през стаята на секретарката и влязохме в тази на Балев. В нея имаше дълга маса със зелено сукно, която запълваше пространството от бюрото да входната врата. Без да седнем и без нищо да продумаме, застанахме пред масата. На нея бе положена дебела папка с писмени материали. Балев я отвори, прелисти и намери материала, който му беше необходим. Мълчешката ми го подаде. Чета с изумление. Това е писмо на Димитър Стоянов, министър на вътрешните работи, до членовете на Политбюро. Уведомява ги, че ден преди това е бил арестуван …проф. Попов като шпионин на Федерална република Германия. Чета и не мога да повярвам на очите си. Гледам Балев като вцепенен. Той мълчи и ми дава знак и аз да мълча. Прибира папката. Писмото на Стоянов до членовете на Политбюро има своето обяснение. Такъв беше редът. За арестуването на член на БКП, номенклатурен на ЦК, Политбюро трябваше да бъде уведомявано. Отидох си. Обмислях трескаво какво бих могъл да предприема. Личното ми застъпничество пред Живков би дало обратни резултати. Недоверието, което той вече изпитваше към мен, обезсмисляше какъвто и да е мой ход пред него. Реших да говоря с Начо Папазов, председателя на ЦКРК на партията. Известно ми беше, че двамата с Попов са от един край и се познават добре още от годините на фашизма. Влязох при него. Папазов вече знаеше за случилото се. И той недоумяваше. Стягаше се да заминава на лечение в Чехословакия за един месец. Ала обеща преди това да постави въпроса пред Живков. Както научих, Живков му предложил да разискват въпроса,след като Папазов се завърне от лечение. За зла участ, дни преди завръщането на Папазов, предстоящият му разговор с Живков стана безпредметен. Една заран, както и предния път, Милко Балев, след като излязохме от доклада при Живков, ме покани да го последвам. Всичко се повтори както в предишния сценарий. На масата в работния му кабинет лежеше дебела папка, натъпкана с материали. Отвори я, прелисти и ми подаде да прочета едно писмо. Пак писмо на министъра на вътрешните работи до членовете на Политбюро. И пак се отнася до проф. Попов. Съобщаваше се, че същият е бил пуснат под гаранция от …500 лева (?!?) до предстоящото съдебно дело. Но, тъй като той се е самоубил предния ден, се предлагаше преписката да бъде изпратена „към дело“. Толкова! Впоследствие научих, че проф. Тодор Попов, след като излязъл от ареста, събрал семейството и уверил съпругата и двамата си сина, че е невинен. На другия ден намерили трупа му под прозорците на кооперацията, в която живеел… Така си отиде един прекрасен човек и надежден учен! (На 4 март 1996 г. (бр.54) в. „Дума“ публикува съобщение със заглавие „ОПКК реабилитира учен“. В него се казва, че Общопартийната контролна комисия на БСП „обяви морална и политическа реабилитация (посмъртно) на проф. Тодор Георгиев Попов.“ Попов е бил арестуван с обвинения в шпионаж и валутни престъпления – „нищо подобно впоследствие не се доказва“. Той е бил подложен на силен психически, физически и морален тормоз. Принуждавали го да признае, че е агент на чуждо разузнаване. Шантажирали го, че жена му и децата му искат да се откажат от него чрез „Държавен вестник“, защото съсипвал живота им. „При загадъчни за близките му обстоятелства проф. Попов слага край на живота си –хвърля се от балкона на петия етаж на семейното жилище.“)     Сталинска шпиономания до край Такава беше обстановката. Шпиономанията се подхранваше от Студената война. Ала тя не затихна нито в условията на международното разведряване, настъпило след срещата в Хелзинки, нито дори след като Горбачов беше започнал перестройката в Съветския съюз. Шпиономанията се оказа важен белег на сталинисткия тоталитарен режим – надеждно средство за неговото самосъхранение. След последния ми разговор с Живков (август 1988) и след случилото се с проф. Попов ми стана ясно, че над мен виси дамоклев меч, който може внезапно да се стовари. Видях се принуден да предупредя съпругата и сина ми, а също някои приятели, че нямам намерение нито да си тегля куршума, нито да скачам от някой висок етаж, нито пък да правя автомобилна катастрофа. До 10 ноември 1989 г. живеех, без да зная дали ще осъмна, дали ще замръкна. Най-мъчителното беше, че в същото време трябваше да наблюдавам безгласно как из София се разпространяват всевъзможни митове и легенди по мой адрес, без да мога да направя каквото и да е в моя защита. Срещу митове и легенди няма защита –и сега, и в бъдеще…  И така,благодарение на „прозорливостта“ на Живков, през март 1988 г. един „френски агент”, успял да се „промъкне“ във висшия властнически ешелон, т. е. аз, беше най-после обезвреден…  ", "date": "2019.12.01", "title": "Как Тодор Живков ме отстрани като френски шпионин след 38 години до него"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402824-%D0%B8%D1%81%D0%B0-%D1%80%D1%83%D1%85%D0%B2%D0%B0%D1%82-%D1%86%D0%B5%D0%BB%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%B2%D0%BE%D0%B4%D0%BD%D0%B0,-%D0%B7%D0%B4%D1%80%D0%B0%D0%B2%D0%BD%D0%B0,-%D0%B8%D0%B7%D0%B1%D0%BE%D1%80%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BC%D0%BE%D1%80%D0%B0%D0%BB%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "Социалното напрежение нараства в контекста на реакциите за плащането на болничните, за вдигането на местните данъци и такси, за водния режим в редица области, за смъртта на тригодишно дете, за доказаните изборни манипулации... Институтът за стратегии и анализи (ИСА) публикува политическия си анализ за събитията в България, в Европа и в света през месец ноември 2019 година под заглавие: СРЕЩАТА ТРЪМП-БОРИСОВ ЧЕРТАЕ НОВИ ПРОЕКТИ ЗА БЪЛГАРИЯ - ПРЕЗИДЕНТЪТ ПОДПИСА ЗА ГЕШЕВ И СЕ НАСОЧИ КЪМ КОНСТИТУЦИОННА РЕФОРМА  - ГЕРБ – ГОРЧИЛКАТА НА СПЕЧЕЛЕНИТЕ ИЗБОРИ  - БСП - НАЧАЛОТО НА КРАЯ НА ВЪТРЕШНАТА ОПОЗИЦИЯ  - ДПС - ПО-СИЛНА след МЕСТНИТЕ ИЗБОРИ, НО ПОД ДВОЕН ОБСТРЕЛ  - БЮДЖЕТ 2020 – ИНЕРЦИЯ И ЛИПСА НА РЕФОРМИ - ПРОТЕСТНА ВЪЛНА ЗАЛИВА СВЕТА – ОТ ФРАНЦИЯ ДО БЛИЗКИЯ ИЗТОК Предлагаме ви резюме от ОСНОВНИТЕ ИЗВОДИ И ПРОГНОЗИ Очакванията за срещата в Белия дом между премиера Борисов и президента Тръмп доминираха информационната среда и моделираха политически втората половина на месеца. Още преди да се е състояла, визитата стана лакмус за перспективите пред България, региона и конкретно – сегашното управление на страната.  Основният Рубикон, през който трябва да мине правителството са двата газови проекта , планирани през българска територия – подкрепяният от Москва „Турски поток“ („Балкански поток“) и подкрепяният от Вашингтон и Брюксел интерконектор между Гърция и България. Те съответстват на икономическите и финансови интереси на България, но геополитически я поставят в центъра на една от най-чувствителните сфери на геополитическата борба на споменатите големи играчи.  Доставките на американски втечнен газ добиват плътна перспектива . На този етап България не се ангажира с договор за фиксирани количества за дълъг срок, което ни носи икономическа полза. Но за страната остава широко отворен въпросът за редовните доставки на газ през Украйна след като през последните дни на ноември Русия и Украйна втвърдиха позициите си, които не им позволяват да подпишат споразумение за доставките на газ през следващата година.  България предложи „създаване на военноморски координационен център във Варна  в подкрепа на инициативата на НАТО за адаптирано предно присъствие.“ Това не е военна база, но подчертаваме дебело: по въпроса за военното присъствие на НАТО в Черно море има абсолютен консенсус между демократи и републиканци в САЩ, така че всякакви лавирания са почти изключени.  За първи път през изминалия месец в страната се наблюдава рухване (буквално, морално, частично) на цели системи – водна, здравна, изборна, пенсионна и други . Дълго задържаните и нерешени проблеми (включително заради двата вида избори – европейски и местни) започват да избухват с неподозирана сила. Социалното напрежение нараства в контекста на реакциите за плащането на болничните, за вдигането на местните данъци и такси, за водния режим в редица области , за смъртта на тригодишно дете, за доказаните изборни манипулации, за това, че две осигуровки за пенсия ще са равни на по-малко от една.  Енергийни или водни режими се наблюдават само при тежки кризи в държавата и начина й на функциониране . Такива имаше в България в средата на 80-те и средата на 90-те години на миналия век. Аргументът, че водният режим в областните градове (Перник, Плевен, Ловеч и други) се дължи на природни условия е абсурден и нерелевантен в съвременните реалности, когато хората в пустинята и в далечния Север живеят функционално без подобни явление и без ресурсите, които има България. На островите в Тихия океан превръщат солена вода в сладка и няма режими. Тук става въпрос само и единствено за лошо управление, независимо дали заради тежка корупция или тежка некадърност.  Във варненско село съдът откри десетки бюлетини, отбелязани със симпатично мастило, и касира изборите.  Това е частен случай, но показа размерите на явлението на компрометиране и опорочаване на изборния процес, който трябва да е първата стъпка в налагане на реда в една държава – избори, излъчване на представители, политики, решения, резултати. Избори бяха касирани в Панагюрище. Това е само началото на лавината от жалби и дела за касиране на изборите из цялата страна. Може да се направи изводът, че толкова опорочен изборен процес не е имало в демократичната история на съвременна България  (рекорден брой невалидни бюлетини (над 600 000), купен и контролиран вот, измами (правене на невалидни бюлетини, симпатично мастило), демонстративно участие в процеса на силови структури и пасивност от страна на правоохранителни институции (МВР).  Провеждането на честни избори трябва да стане национална кауза. Екологичните казуси се превърнаха в рецидив (разкопаната река Вит, път през Рупите в защитена територия, пикови стойности в замърсяването на въздуха в София и т.н.). Налице е мащабен системен проблем, който директно засяга екологичната и здравна сигурност на гражданите,  независимо от населеното място.  За първи път в историята на членството на България в ЕС има мащабна наказателна акция за злоупотреби с европейски пари.  От ДФ „Земеделие“ публикуваха списък с 253 къщи с нарушения, срещу които са открити производства за връщане на парите на обща стойност 46 млн. лева. За мащабите на случващото се говори фактът, че от 295 обекта само 42 или едва 14% са изрядни. Това е нагледен пример, че кражбите на еврофондове са масово явление, но няма да останат ненаказани, независимо от времето и начина на „усвояването“ им.  Разкритията за тежки злоупотреби в Българския футболен съюз, където са източвани милиони  чрез договори с фалшиви фирми от Афганистан, е апотеоз на чувството на безнаказаност, липсата на контрол и ентропията, до която е стигнала държавната тъкан.  Ноември бе като дежавю на летните месеци, последвали европейския вот – засилване на властовото присъствие на ГЕРБ, серия от скандали на медийно ниво, дефицит на справедливост, рестриктивни управленски решения.  След евровота драстично бяха намалени партийните субсидии, сега се предлага увеличение на местните данъци и такси. В някои общини то стана факт, други (Русе) са изправени пред финансов колапс, ако не въведат непопулярната мярка.  Диспропорциите в развитието, качеството и стандарта на живот в различните общини и региони ще се задълбочава.  Кризисни развития са възможни в редица общини, което може да увеличи вътрешната миграция (основно към София) или да задълбочи демографската криза с емиграция към уредени държави с по-висок стандарт.  Повишение на местните данъци и такси ще засили ефекта от евентуална рецесия.  Защитните мерки в други страни са в обратна посока – увеличение на паричната маса в семейните бюджети.  България се нуждае от политически рестарт, който да върне почтеността на всички нива в управлението, в обществените отношения и поведението на елит и граждани. 30 години след началото на демократичните промени страната се връща към проблеми и каузи от началото на 90-те – за независимост на институциите, демокрация, правова държава, екзистенциални неща като достъп до вода, гарантирана пенсия, живот. Изборът на Валери Симеонов за заместник-председател на Народното събрание разкрива тежък морален дефицит в българската политика,  който се проявява системно и не само в конкретния случай. Протестите на майки на деца с увреждания поставиха във фокуса на своето недоволство именно етиката. България има нужда от морална революция, от цивилизационни норми на поведение , колкото и есеистично да звучи подобен призив. Българското общество все по-често чува за проблемите си отвън и от чуждите медии, а не от българските (Макрон, Пардю, хърватският вестник Jutarnji list). Това е индикатор за задълбочаващи се проблеми в медийната среда. Властта инвестира в имиджа си вътре в страната, но не може да влияе върху гледната точка на чуждите медии.  Агресивни медийни атаки (през месеца срещу лекари) мултиплицират агресията в цялото общество . Все повече социални групи изпадат в пасивност или фрустрация.  След балотажите около правителството моментално се завихриха проблеми (болнични, пенсии, воден режим, здравеопазване и др.). Това занули резултатите от изборите, които по дефолт трябваше да рестартират доверието в управляващите, които останаха водеща политическа сила.  Страната се оказа обект в дипломатически скандали  (Макрон за нелегалните български „каналджии“, Сърбия за шпионската афера), които са резултат на геополитически сблъсъци и лидерски амбиции. Но стъпват и на български слабости като корупция, организирана престъпност, дефицит на автентично лидерство.  След местния вот за ГЕРБ антикомунизмът стана константна тема за политическа  експлоатация и основна за самоопределението на формацията. Сливането с марката СДС, което започна по време на евровота, се задълбочи на местните избори и вече е трайно сътрудничество. Оставките не решават проблемите. Напротив, във властта навлизат все по-некомпетентни и неподготвени хора. Цялата администрация е просмукана от партийни назначения. Борисов е изправен пред тежките проблеми за крепенето на крехки баланси в управляващата коалиция, разрастващите се конфликти на местно ниво между враждуващи фракции на ГЕРБ, политическото уплътняване на фигурата на Цветан Цветанов и перспективата пред нов проект, който той подготвя.  Корнелия Нинова изостри атаките си в различни посоки  – лично към Борисов, към ДПС, към така наречената вътрешна опозиция. Разделителната линия в българската политика се измести от противопоставянето комунизъм-антикомунизъм към „за“ или „против“ ГЕРБ. Новата разделителна линия засяга не само партиите, но и всички бенефициенти на статуквото и агенти за влияние – неправителствен сектор, медии, експертен елит и т.н. В процедурата за избор на главен прокурор президентът Румен Радев спази стриктно конституционните текстове . Държавният глава върна първия указ, но подписа втория след прегласуването на кандидатурата на Иван Гешев за главен прокурор. Радев очерта жалоните пред него и обяви, че стартира обществен дебат за промени в Конституцията.  Шансовете да се свика Велико народно събрание за промени в Конституцията обаче са нулеви . В момента няма конституционно мнозинство, което да пристъпи към такива промени,няма и съгласие в обществото. Съществуващата крайна конфронтация между политическите субекти обрича инициираните на президента конституционни дебати на неуспех. Три години след избора му за президент ограничените конституционни правомощия на държавния глава влизат в колизия с очакванията на огромна част от гражданите за промяна в страната. Политически светът преминава в ново агрегатно състояние. Изследва се вече и тезата за нова арабска пролет в международен мащаб.  В страни от различни континенти избухнаха масови протести  с жертви, ранени, сблъсъци с полиция и специални части. На този фон България изглежда спокойна държава, но според ИСА със силни подводни течения около властта и елита.  Задълбочаващото се социално и икономическо неравенство вътре в държавите и между тях, възраждането на етнически, религиозни и национални „вражди“ създават нови и събуждат стари предизвикателства пред международната сигурност. Все по-често напоследък се подлагат на съмнение международно признати граници.  Опасно се разраснаха ксенофобските и национално-шовинистични настроения в обществата, които оказват все по-осезаемо влияние върху поведението и решенията на националните политици.  Напрежението в различни държави от почти всички континенти през последните месеци достигна до нива, които се сравняват с най-тежките периоди през последното столетие. Заговори се за „протестна епидемия“. През третото тримесечие икономиката на САЩ се забавя като се отбелязва свиване на търговията с Китай  в резултат на водената протекционистична политика. Все пак с ниската безработица и растящи работни места американската икономика не дава сигнали за близка рецесия.  Другата голяма икономика – китайската - отбеляза през третото тримесечие на 2019 г. най-ниския си растеж за последните тридесет години  главно заради намаляването на външното търсене, а инвестиционните проекти се забавят заради влошаването на инвестиционния климат. Вече никой не вярва на положителните сигнали за подписване на търговска сделка между САЩ и Китай заради многократното им отлагане и връщане в изходна позиция. Ако обаче сделката се случи до края на тази година, е възможно глобалната икономика да удължи растежа си, но сериозните вътрешни структурни проблеми в големите икономики и изчерпването на монетарните стимули няма да дадат възможност за значим подем на световната икономика.  Диалогът на равнище глобална икономика през месеца се засили . След повече от година противопоставяне министрите на външните работи на държавите от Г-20 на годишното си заседание в Нагоя постигнаха консенсус за необходимостта от реформа на Световната търговска организация, отчитайки кризата в международните търговски отношения. За реформи в най-важната международна финансова институция – МВФ, призова Китай, настоявайки за по-голяма роля в управлението на тази институция на бързо растящите икономики, включително Китай. Очертава се труден мандат за новия изпълнителнителен директор на МВФ.  Данните за преките чуждестранни инвестиции тук и за българските в чужбина потвърждават тенденцията за изтичане на капитали в чужбина, както и малкия обем на входящите инвестиции в сравнение с размера на икономиката. В икономиката се натрупва риск от нарастващата задлъжнялост. Сега – в ситуация на исторически най-ниски лихви, ниска безработица и растящи заплати - обслужването на заемите изглежда безпроблемно. Но при неизбежната промяна в лихвите и икономиката, длъжниците ще се затрудняват да изплащат заемите си.  Българските инфраструктурни проекти продължиха да произвеждат противоречиви новини: неяснотите относно икономическия ефект на проекта „Южен поток/Балкански поток“ остават; строежът на „Струма“ през Креснеското дефиле поскъпна с 65 млн. лв.  Липсата на сериозни противоречия и проблеми в конструкцията на държавния бюджет за 2020 година предопределиха неговото лесно приемане, но в това е и неговата слабост – инерция и липса на реформи . Това, което липсва в рамката и самия бюджет е всякакъв намек за присъединяване към ВМ II и Банковия съюз, както и стартиране на големи икономически проекти. Анализът е направен от авторски колектив в състав: Таня Джоева Институт за стратегии и анализи  Валерия Велева Изпълнителен директор на  Институт за стратегии и анализи  Проф. д-р Даниела Бобева  (икономика)  Валентин Радомирски (дипломация и геополитическа динамика)  Международни наблюдатели  Д-р Пламен Христов  (Гърция)  Д-р Антон Панчев  (Албания, Косово)  Борислав Ангелов  (Русия, Северна Македония)  Даниел Томов  (Румъния) Съдържание:  I. ИЗВОДИ И ПРОГНОЗИ  II. ОСНОВНИ ИНСТИТУЦИИ  ОТНОШЕНИЯТА СЪС САЩ И ЕНЕРГИЙНИТЕ ПРОЕКТИ  ИЗПЪЛНИТЕЛНАТА ВЛАСТ - ВЪВ ВОДОВЪРТЕЖ ОТ ТЕКУЩИ КРИЗИ  ПРЕЗИДЕНТЪТ ПОДПИСА ЗА ГЕШЕВ И СЕ НАСОЧИ КЪМ КОНСТИТУЦИОННА РЕФОРМА  ИЗБОРЪТ НА ВАЛЕРИ СИМЕОНОВ ИЗПРАВИ ПРЕД ТРУС ПАРЛАМЕНТА  МЕДИИ ПОД ПРИЦЕЛ  III. МЕСТНИ ИЗБОРИ 2019 – ИЗБИРАТЕЛНИ ПРАКТИКИ, ОЦЕНКИ И ПРОГНОЗИ  IV. ПАРТИЙНА ДИНАМИКА  ГЕРБ – ГОРЧИЛКАТА НА СПЕЧЕЛЕНИТЕ ИЗБОРИ  БСП – НАЧАЛОТО НА КРАЯ НА ВЪТРЕШНАТА ОПОЗИЦИЯ  ДПС - ПО-СИЛНА след МЕСТНИТЕ ИЗБОРИ, НО ПОД ДВОЕН ОБСТРЕЛ  ВМРО-НФСБ-“АТАКА“ - СЪДБИ НА КРЪСТОПЪТ  ДЕМОКРАТИЧНА БЪЛГАРИЯ  IV. ИКОНОМИКА  ВЪНШНАТА СРЕДА: ИМА ЛИ ШАНС ДА СЕ РАЗМИНЕ РЕЦЕСИЯТА?  ЩЕ ПОДКРЕПИ ЛИ БЮДЖЕТ 2020 БЪЛГАРСКАТА ИКОНОМИКА?  V. ГЕОПОЛИТИЧЕСКА ДИНАМИКА  ПРОТЕСТИТЕ ПО СВЕТА – НОВА АРАБСКА ПРОЛЕТ?  РАЗГОВОРЪТ ЕРДОГАН-ТРЪМП И НАПРЕЖЕНИЕТО В НАТО  СРЕЩАТА НА ВЪРХА НА БРИКС  РУСИЯ ЗАПОЧВА ДОСТАВКИ НА ГАЗ ЗА КИТАЙ  VI. РЕГИОНАЛНИ РАЗВИТИЯ  ГЪРЦИЯ ОСТАВА ПОД СИЛЕН МИГРАЦИОНЕН НАТИСК  СЕВЕРНА МАКЕДОНИЯ НА ПРАГА НА ЧЛЕНСТВОТО В НАТО  АЛБАНИЯ ЗАТЪНА В ПОЛИТИЧЕСКА КРИЗА  ПРЕГОВОРИТЕ ЗА НОВО ПРАВИТЕЛСТВО В КОСОВО ВЛИЗАТ В РЕШАВАЩА ФАЗА  РУМЪНИЯ – КЛАУС ЙОХАНИС СПЕЧЕЛИ ПРЕЗИДЕНТСКИТЕ ИЗБОРИ Пълният 64-страничен вариант на анализа е достъпен само за абонати.     ", "date": "2019.12.01", "title": "ИСА: Рухват цели системи - водна, здравна, изборна. България има нужда от морална революция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402825-%D0%BF%D1%80%D0%BE%D1%84-%D0%BA%D0%B8%D1%80%D0%B8%D0%BB-%D1%82%D0%BE%D0%BF%D0%B0%D0%BB%D0%BE%D0%B2-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE-%D0%BE%D1%82-%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%B5%D0%B2%D0%B5%D0%B4%D0%B5%D1%88-%D0%B2%D0%B0%D0%B7%D0%BE%D0%B2-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B5%D0%B7%D0%B8%D0%BA", "text": "\"Не трябва да се захвърля нашата словесна класика - това е езикът на онова време. Не може да превеждаш Каравелов, Вазов, Ботев Славейков на съвременен български език, защото така убиваш част от нашата духовна култура\", категоричен бе ученият. Няма нищо по-страшно от това да преведеш Иван Вазов на български език. Това коментира пред БГНЕС писателят и литературен критик проф. Кирил Топалов.  В ново издание на романа „Под Игото“ са заменени 6000 думи и изречения. Архаичните думи са „преведени“ на съвременен български език, за да бъдат разбрани от младите читатели. Поне такова е обяснението на Нели Стефанова. Така „Чемшир“ става вечно зелено дърво, “чучурче” – чешма, “глъчка” – гласове и “ятаган” – сабя. Преводът за часове разбуни духовете в социалните мрежи и предизвика гняв и възмущения.  „Това е кощунство да „преведеш“ Вазов, създателят, съхранителят на нашия език от български на български. По-страшно нещо от това не познавам. Защото, когато ние употребяваме думата \"усет, не знаем, че тя е създадена от Вазов, или думаха \"хижа, или думата \"часовник\". И още десетки думи от нашия нов български език, които са създадени от дядо Вазов“, коментира литературният критик и преподавател в СУ \"Св. Климент Охридски\" проф. Кирил Топалов. По думите му по-приемливо би било на учениците да им бъде обяснено значението на тези думи.  \"Не трябва да се захвърля нашата словесна класика - това е езикът на онова време. Не може да превеждаш Каравелов, Вазов, Ботев Славейков на съвременен български език, защото така убиваш част от нашата духовна култура\", категоричен бе ученият.  Ученият дава пример с гърците, които имат Пападиамантис, и с италианците, които имат Манцони с романа “Годениците“, съдържащ много стари италиански думи. И двамата имат същото значение за литературите на тези две страни, каквото Вазов има за нашата. „На ум не му минава на никого в Италия да смени езика на Манцони със съвременния италиански език. Как й е хрумнало на тази жена, просто не зная. Това е наистина голямо падение“, подчерта проф. Топалов.   \r\n  ", "date": "2019.12.01", "title": "Проф. Кирил Топалов: Няма нищо по-страшно от това да \"преведеш\" Вазов на български език!"}
{"url": "http://www.classa.bg/%D1%81%D0%B2%D1%8F%D1%82/item/402826-%D0%BA%D0%B8%D0%BF%D1%8A%D1%80-%D0%BE%D1%82%D1%85%D0%B2%D1%8A%D1%80%D0%BB%D1%8F-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BC%D0%BE%D1%80%D1%81%D0%BA%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BC%D0%B5%D0%B6%D0%B4%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B8-%D0%BB%D0%B8%D0%B1%D0%B8%D1%8F", "text": "Кипърското външно министерство отхвърли в петък споразумението между Турция и подкрепяното от ООН правителство на Либия за очертаване на морските граници между двете страни, като сериозно нарушение на международното право.   Министерството заяви, че меморандумът за разбирателство, който двете страни подписаха, няма юридическа валидност и не може да накърни правата на Кипър или други източно-средиземноморски страни, съобщава АП. То също така заяви, че „изкривяването на международното право от Турция не й дава никакви законови права и демонстрира, че Анкара е изолирана в мнението си\". Турция не признава Кипър за държава и провежда проучвателно сондиране за газ във водите, където етнически разделената островна държава има изключителни икономически права. Анкара твърди, че защитава правата си, както и правата на отцепилите се турски кипърци, на регионални енергийни ресурси.", "date": "2019.12.01", "title": "Кипър отхвърля споразумението за морска граница между правителствата на Турция и Либия"}
{"url": "http://www.classa.bg/%D1%81%D0%B2%D1%8F%D1%82/item/402827-%E2%80%9E%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5%E2%80%9C", "text": "Множество публични личности, сред които британски посланик и специалният докладчик на ООН за изтезанията, отново подкрепиха Джулиан Асанж, предсказвайки старта на мащабна кампания в негова подкрепа през следващата година. Експерти, общественици и привърженици на Джулиан Асандж се стекоха на събитие, наречено „Освободете истината\" в Лондон, съпроводено от изложба на плакати, отхвърлящи затварянето на Асанж и на произведения на изкуството, вдъхновени от него.   „Толкова много активисти се събират и смятам, че има реална промяна в обществените настроения\", коментира Крейг Мъри, бивш посланик на Великобритания в Узбекистан, който сега прави кампания за известния издател. Въпреки предубеденото отразяване или липсата на отразяване в масовите медии, сега съществува разбирането, че Джулиан ще бъде екстрадиран в САЩ за нищо, освен за публикуване на истината. Той е уверен „Догодина ще видим една от най-големите кампании в подкрепа на Асандж на нашето време\". „Изключително важно е да се обърне внимание на основателя на уебсайта WikiLeaks, защото предстои да създадем прецедент\", предупреди Нилс Мелцер, специален докладчик на ООН за изтезанията. Ако Асандж бъде екстрадиран в Съединените щати и ако бъде наказан за разкриване на истината, това, което всъщност се случва, е, че казването на истината става престъпление. В момента Асанж се намира в лондонския затвор с висока сигурност Белмарш, докато той е изправен пред екстрадиция в САЩ по обвинения в конспирация и шпионаж. Мелцер по-рано вдигна тревога за условията на задържането му, обвинявайки британските власти, че са го подложили на „психологически изтезания\" и предупреди, че може да бъде изправен пред по-нататъшно жестоко отношение, ако бъде екстрадиран в САЩ. \"Той ще бъде осъден от същия съдия в закрит съд в Източна Вирджиния, който осъжда всички лица, подаващи сигнали за нарушения. Той ще изчезне в затвора с висока сигурност при нечовешки условия до края на живота си\", прогнозира Мелцер.", "date": "2019.12.01", "title": "„Казването на истината се превръща в престъпление“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402808-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес ще ви помогне природната ви интуиция, особено по търговски въпроси. Личният бизнес, ще бъде на границата или да спре или обратното, да се разшири. Често зацикляте на едно място, затова и нямате приходи. В личния си живот, няма шанс да подновите онова, което вече е останало в миналото. Успокойте се и не се паникьосвайте. Препоръчително е, да потърсите нова информация, за постигане на целите. В противен случай всичко ще остане такова, каквото е. Вие сте недоволни от това, което се случва в любовната сфера, но вината за всичко е изцяло ваша. Ако с хумор подходите към някои ситуации в живота, ще бъдете на върха. Прекарайте вечерта със семейството или приятелите си. Плановете ви, ще се променят драстично. Дори няма да можете да контролирате ситуациите в живота си. Доверете се на съдбата и приемете всичко с достойнство и спокойно. В любовната сфера, ви очакват малки преживявания, така че за емоциите си, трябва да следите. В противен случай всеки разговор, ще завършва с ужасна кавга.   Възможен е малък дискомфорт, умора и пасивност в работата. Искате романтика и любов, но всичко това все още ви заобикаля. В работата само упорития труд, може да ви насочи към необходимите действия. Интуицията, ще ви покаже как да се държите с роднините си. Основното нещо е, да не изтъквате вашите желания и да не критикувате никого. Повече, ще мечтаете, отколкото да вършите реални неща. Ако спрете с илюзиите, ще постигнете много. Особено във финансовата сфера. Сега, ще е важна не само точността в сметките, но и хитри уловки, за да заобиколите конкурентите и да реализирате печалба. Вечерта ви чака, интересно запознанство. Трябва да следвате тези традиции, които отразяват в по-голяма степен реалното ви отношение към живота. Семейните трябва да наберат търпение, за да избегнат острите ъгли в отношенията си със съпруга и децата. Един добър ден за йога и спортни занимания. За влюбените, всичко, ще е като в красив роман - искрено и чувствено. Във вас, ще съзреят грандиозни планове, за това как да постигнете целите си, без да правите компромиси по отношение на финансите и собственото си здраве. Между другото, не е зле, да следите за здравословното си състояние. Особено, ако кръвното ви се повиши и имате главоболие. Много от вас, днес често ще си припомнят минала любов. От една страна, това е добър шанс, да определите какво е пречило на отношенията ви. Очаква ви, суетен и натоварен ден, защото ще трябва да вършите работата на други хора. В комуникациите не трябва да преследвате лични интереси, в противен случай бързо ще бъдете разкрити и обвинени в лицемерие. В работата, всичко ще е наред, въпреки че не пречи да намерите още една. В края на краищата, парите имат свойството да свършват. Вечерта, чакайте изненада от децата.   Така, ще се потопите в работата и финансовите проблеми, че никой няма да може да ви отвлече от задачите. Подкрепа ще ви бъде нужна, в тези дела, които току-що сте започнали. Не се колебайте да помолите по-опитните колеги за помощ. В разговор с шефовете, трябва да се придържате към тактиката на подчинен, а не да предявявате нереалистични искания. За съжаление, не ви очаква прекрасен ден, защото ще работите и бягате по задачи, от сутрин до вечер. Въпреки че в процеса на всичко това, ще имате възможност да се запознаете с интересни хора. Ако сред тях има влиятелни особи, дръжте се възможно най-деликатно. Един добър ден за творчество, любовни срещи и пътувания. Очаква ви дълго пътуване. Ако сте си направили някакви планове, е по-добре да ги отмените. Същевременно, много от ситуациите ще се объркат. Не си струва да губите енергия, упорствате и преследвате илюзии. Да се отвлечете от спомените за стара любов, ще ви помогне гледането на комедии, четене на книга или среща със стар приятел. Очаква ви спокоен и комфортен ден, когато най-сетне, ще може да се отпуснете и да отделите време за себе си. Само, не се дразнете заради проблемите, които близки роднини ви натрапват. Опитайте се деликатно да намекнете, че днес не ви е до това. В изкуството, творчеството и литературата, ще имате повече успех, отколкото във физическата работа.", "date": "2019.12.01", "title": "Дневен хороскоп 1 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402809-%D0%BA%D1%80%D0%B5%D0%B4%D0%B8%D1%82%D0%B5%D0%BD-%D1%80%D0%B5%D0%B9%D1%82%D0%B8%D0%BD%D0%B3-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA-%D0%BD%D0%B5-%D0%BF%D1%8A%D0%BB%D0%BD%D0%B8", "text": "Властта съвсем се вживя в роля на всемогъщ благодетел, който великодушно хвърля на изгладнялата рая, когато е на кеф по някой залък от пищната си трапеза.  ТРИЙСЕТИНА ЛЕВА КОЛЕДНИ НАДБАВКИ ЗА СЪВСЕМ БЕДНИТЕ НАД ДВА МИЛИОНА БЪЛГАРИ СА ЧИСТА ПОДИГРАВКА ПО СРАВНЕНИЕ С БОНУСИТЕ, КОИТО ТЯ ПРИБИРА!   А какво да кажат други два милиона българи, които вземат няколко лева над прага за бедност и не получават нищо? Защо държавната администрация и “народните“представители не поживеят една година с 500 лева на месец?   Властта внушава на населението, че жъне успех след успех, пълни хазната с бюджетни излишъци, става стратегически партньор на САЩ, реализира пробиви в  КИТАЙ ,  ЮЖНА КОРЕЯ  и  ЯПОНИЯ . Там добре виждат, че сме елементарни дърдорковци, подсмиват ни се и вземат, каквото могат.       Днес като голям успех се сочи повишения от международни агенции кредитен рейтинг на България. Може ли властта да отговори как при 25 млрд. щ. дол. брутен вътрешен продукт и 9 млн. население към 1989 г. България беше на 27 място в света по индекса на човешко развитие на ООН? Гражданите имаха гарантирана работа, безплатно образование и здравеопазване, осигурена лятна и зимна почивка, обществено спокойствие без организирана престъпност, наркомания и проституция? Как с подобен БВП се издържаше 140 000 армия с 300 бойни самолета, 2700 танка, мощни ракетни войски, артилерия, подводен и надводен флот? Образователната ни система бе на челно място в света и спортуването по всички дисциплини абсолютно свободно и безплатно?   КАКВО РЕАЛНО ПОЛУЧАВА БЪЛГАРИНА ЧРЕЗ ВЛАСТТА ОТ ПЕТДЕСЕТТЕ МИЛИАРДА ЕВРО БРУТЕН ВЪТРЕШЕН ПРОДУКТ ДНЕС, ПРИ ПОД 6.5 МЛН. НАСЕЛЕНИЕ В СТРАНАТА? КЪДЕ ОТИВАТ НАРОДНИТЕ ПАРИ, ГОСПОДА ВЛАСТИМАЩИ?    ", "date": "2019.12.01", "title": "Кредитен рейтинг хладилник не пълни!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402810-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BD%D0%B0%D1%83%D0%BC", "text": "  Св. пророк Наум живял 700 години преди Рождество Христово. 200 години преди него  , по Божия повеля предсказал разрушението на Ниневия  за големите беззакония на нейните жители. Ниневитяни се покаяли и всеблагият Господ отменил строгата Си присъда. Но след известно време те пак се развратили. Тогава Господ чрез устата на пророк Наум им открил страшните бедствия, които ще ги постигнат. Пророчеството се сбъднало точно. Ниневия, един от най-големите и богати градове на древния свят, била разрушена д o  основи и разграбена от враговете. Разливането на р. Тигър довършило опустошението. Сега едва може да се познае мястото, където е бил тоя грамаден град. Пророк Наум предсказал и други събития и утешавал верните Божии служители чрез откриване на евангелските обещания.     – се провиква пророкът.  ( © Жития на светиите, Синодално издателство, 1991 година. Пророчеството за гибелта на Ниневия от вода и огън се изпълнило буквално. Обсадена от врагове (Циаксар, Мидийският цар и Набопаласаром, Вавилонски цар около 600 г. пр. Р.Хр.), Ниневия твърдо устоявала на обсадата цели три години. И само разливането на река Тигър, която разрушила градските стени, дало възможност на враговете да влязат в града и да го разрушат до основи, преди ниневитяните да успеят да издигнат нова стена ( ). Ниневийският цар Сарданапал се отчаял за своето спасение и от страх да не бъде пленен, повелил в самия дворец да бъде запален голям огън, събрал всички свои съкровища и изгорил в него себе си заедно със всички наложници. Така се изпълнили грозните думи на Наум и другия велик   ( ). Освен пророчеството за падането на Ниневия, в книгата на пророк Наум могат да бъдат открити и месиански черти: \"Наум изрича, - казва блажени Теодорит, - гибелта на Ниневия, на нейните войски и градове, затова че макар и да се покаяли след проповедта на Иона, те скоро забравили за нея и излезли на оръжие срещу Израил. Но, продължава той, книгата съдържа и следното пророчество за Спасителя: \"  ( . на ц.сл.:  ), та така както на Адам Бог вдъхнал дихание за живот, така и Владиката Христос, възобновявайки този образ,   на апостолите   ( ). Затова и под цялото разрушено царство на асирийците в Книгата на пр. Наум ние разбираме властта на дявола, победена от Владиката Христос, а под ликуващия Иуда разбираме вселената, ликуваща за спасението\" Книгата на пророк Наум не се употребява в богослужението на Православната църква.", "date": "2019.12.01", "title": "Св. пророк Наум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402811-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1145 г. - Започва Вторият кръстоносен поход.     1347 г. - Българският цар Иван Александър се жени за еврейката Сара, която приема свето кръщение и християнското име Теодора.     1408 г. - Москва е обсадена от войските на татарския хан Едигей.   1640 г. - Португалия възвръща независимостта си от Испания и Жоао IV отново се възкачва на трона.   1648 г. - По време на Английската революция е пленен крал Чарлз I.   1742 г. - Руската императрица Елисавета нарежда евреите да бъдат изгонени от Русия.   1804 г. - Наполеон Бонапарт се жени за Жозефина Боарне.     1822 г. - Педро I е коронован за император на Бразилия.   1822 г. - 11-годишният Ференц Лист дебютира като пианист на концерт във Виена.   1835 г. - Ханс Кристиян Андерсен издава първата си книга с приказки.   1855 г. - Пощата в Канада въвежда като услуга паричния превод.   1864 г. - В Русия е въведено разделяне на гимназиите на хуманитарни и технически.   1887 г. - Британският писател Артър Конан Дойл публикува разказ, в който за първи път главен герой е детектива Шерлок Холмс.     1891 г. - Американецът Джеймс Нейсмит изобретява играта баскетбол.   1913 г. - В автомобилните заводи Форд е пусната първата поточна линия.   1918 г. - Исландия става автономно кралство, но все още обединено с Дания.   1918 г. - Румъния се обявява за обединена държава след като Трансилвания става част от страната, а преди това, на 27 март с.г. са присъединени Бесарабия и Буковина.   1918 г. - Провъзгласено е Кралство на сърби, хървати и словенци, по-късно преименувано на Кралство Югославия.     1939 г. - Втората световна война: Окупационните власти на Варшава издават разпореждане всички евреи да носят като отличителен знак Звездата на Давид.   1943 г. - Втората световна война: В Техеран (Иран) е закрита конференцията на държавните лидери от Антихитлеристката коалиция Франклин Рузвелт, Уинстън Чърчил и Йосиф Сталин.   1953 г. - Отпечатан е първият брой на еротичното списание Плейбой.   1956 г. - В България е обявено приключването на преброяване на населението, резултатите от което са обявени на 17 януари 1957 г.     1956 г. - В Мелбърн е установен рекорд по посещаемост на бейзболен мач - 114 хиляди зрители.   1959 г. - Студената война: 12 държави подписват във Вашингтон Антарктическия договор, с който Антарктида се запазва за ядрени взривове и складиране на радиоактивни материали и се забраняват военни дейности на този континент.     1972 г. - С извеждане в космоса на българска апаратура на съветския спътник Интеркосмос 8 България е вписана като 18-тата космическа страна в регистъра на ООН.   1981 г. - Създаден е дарителския фонд 1300 години България.   1987 г. - Започва строителството на Тунела под Ла Манш.   1988 г. - За първи път се чества Световният ден за борба срещу СПИН.   1990 г. - Френските и британските строителни работници се срещат под Ла Манш при строителството на Тунела под Ла Манш.     1990 г. - Създадено е Националното бюро по заетостта, днешната Агенция по заетостта.   1991 г. - На състоялия се референдум украинците категорично гласуват за независимост от СССР.   2000 г. - България е извадена от негативния Шенгенски визов списък.   2009 г. - Влиза в сила Договора от Лисабон, който заменя двата договора, осигуряващи конституционна основа на Европейския съюз - Договора от Маастрихт и Римските договори.  ", "date": "2019.12.01", "title": "1 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/402812-%D0%B8%D0%B7%D1%82%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D1%83-%D1%85%D0%B0%D1%83-%D0%BA%D1%8A%D0%BC-%D0%BA%D0%B8%D1%82%D0%B0%D0%B9-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE", "text": "Какво общо имат хартията, печатането, барутът и компасът? Отговорът е, че това са китайски изобретения. Без тях европейският напредък от 15-ти век нататък би бил далеч по-труден, ако не и невъзможен, пише Мартин Уулф за Financial Times. Тази история илюстрира защо трябва да искаме продуктивното знание да се разпространява по целия свят. Знанието също \"иска да бъде безплатно\", защото за разлика от стоката, моето ползване на вашата идея не пречи на вас или на някой друг да я използвате. На жаргон знанието не е „конкурент“ при потреблението си, което му придава характер на „обществено благо“. Но създаването на нова идея може би е било скъпо. Ако знаехте, че аз (и всички останали) може да я използваме без компенсация, бихте били по-малко склонни да развиете идеята изобщо. Това е „проблемът с безплатното яздене“. Правата върху интелектуалната собственост съществуват за разрешаването му чрез създаване на временен монопол върху идеята. Въпреки това, както отбелязва австралийският икономист Никълъс Груин, решавайки проблема с безплатното яздене, ние губим способността да надграждаме свободно върху идеите на други хора. В дългосрочен план тази изгубена възможност доминира. Ние сме бенефициентите на огромно количество идеи от изобретяването на колелото насам. Може да се твърди, че това е определящата характеристика на хората. Съществува компромис между решаването на проблема с безплатното яздене чрез предоставяне на временни монополи и използването на възможността за свободния ездач, като се направят идеите свободно достъпни веднага. Поради тази причина временните монополи не са единственият начин за мотивиране на иновациите. Алтернативите включват субсидирани изследвания и целеви награди. Режимът на правата върху интелектуалната собственост, който имаме, има плюсове. Но той е несъвършен компромис между конфликтни интереси, един от които - този на водещите фирми - вероятно е най-силен. Нобеловият лауреат Джоузеф Стиглиц отива по-нататък, като твърди, че чрез намаляване на новодостъпния набор от идеи, от който други могат да черпят, и чрез увеличаване обхвата на „общините на знанието“, по-строгите режими на интелектуална собственост могат да доведат до по-малко иновации и дори по-ниски нива на инвестиции в иновации. Възможностите за свободния ездач наистина имат значение. Правата на собственост върху идеите са толкова ценни, че са се превърнали във важен източник на международни конфликти. В „Стогодишният маратон” Майкъл Пилсбъри заявява, че „Китай... редовно хаква чуждестранни търговски субекти... превръщайки се в най-големия крадец на интелектуална собственост в света. Това позволява на китайците да се изкачат по технологичната стълба чрез измама.\" Това притеснение не е ново. През 18-ти и началото на 19-ти век Обединеното кралство е водещата държава, а САЩ се стремят да я настигнат. В края на 18-ти век Англия, както подобава, криминализира износа на текстилни машини и емиграцията на текстилни механици. Но някой си Самюъл Слейтър емигрира тайно през 1789 г., за да започне модерна текстилна индустрия в САЩ („технологичната“ индустрия на епохата). Други британски идеи също преминават Атлантика, по-специално железниците, точно както китайските идеи са дошли в Европа векове по-рано. И все пак, в края на 18-ти и през 19-ти век защитата срещу вноса е основният инструмент на индустриалната политика на САЩ (под влияние на Александър Хамилтън).       Как се сравнява това с Китай днес? След присъединяването към Световната търговска организация (СТО) през 2001 г. търговските политики на Китай са по-малко протекционистични от тези на САЩ през 19 век. Освен това Пекин положи усилия да изпълни задълженията си към СТО относно интелектуалната собственост. Но в очите на своите партньори това бе крайно недостатъчно. Това е отчасти, защото китайските правни режими са дефектни и отчасти защото Китай е решен да настигне днешните по-напреднали страни, точно както последните се стремяха да настигнат страната в миналото. Китай няма да приеме за постоянно да бъде малоценен. Не бива и да искаме това от него. Вместо това трябва да искаме енергията на китайците да надгражда нашите идеи. Така се ражда напредъкът. Трябва да се случи. Всъщност вече се случва. Ето четири извода: Първо, настоящите права на интелектуална собственост не са морален или икономически абсолют. Те са компромис. Може да се каже, че защитата вече е прекомерна: авторското право е твърде дълго, а патентите се предоставят твърде лесно. Това затвърждава монопола. Второ, желанието на Китай да получи достъп до най-добрата технология е неизбежно и в дългосрочен план вероятно ще бъде от полза. Във всеки случай изтичането на ноу-хау е неизбежно. Потокът няма да спре. Трето, Китай вече е източник на ново ноу-хау. Поради тази причина интересът към защита на интелектуалната собственост нараства. Това трябва да бъде основата на ново споразумение между Пекин и неговите партньори. В дългосрочен план трябва да очакваме потокът от идеи да става все по-двупосочен. И накрая, хората в развитите страни трябва да се фокусират по-малко върху защитата на ноу-хау, което имат, и повече върху ресурсите и институциите, които ще поддържат иновациите. Стойността на съществуващото знание ерозира, докато то тече. По-нататъшният напредък е от съществено значение. Правата върху интелектуалната собственост са само частично решение. Атаката срещу свободните научни изследвания ще причини вреда, която никакви такава права няма да могат да компенсират. Както заявих наскоро, страните с високи доходи трябва да се обединят, за да постигнат ново споразумение с напредващия Китай, въз основа на взаимна изгода, в рамките на СТО. Защитата на интелектуалната собственост трябва да бъде част от тази дискусия. Но исканията трябва да бъдат разумни. Китай основателно е решен да стане двигател на иновациите. В някои области Пекин успя. Можем да се стремим да направим това по-трудно, но не трябва да се опитваме да го спрем.  ", "date": "2019.12.01", "title": "Изтичането на ноу-хау към Китай е неизбежно"}
{"url": "http://www.classa.bg/%D1%81%D0%B2%D1%8F%D1%82/item/402813-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D1%89%D0%B5-%D0%B1%D1%8A%D0%B4%D0%B5-%D0%BF%D1%83%D1%81%D0%BD%D0%B0%D1%82-%D0%B2-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-%D0%BD%D0%B0-8-%D1%8F%D0%BD%D1%83%D0%B0%D1%80%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Турският президент Реджеп Ердоган заяви днес, че пускането в експлоатация на газопровода \"Турски поток\" ще се състои на 8 януари в Истанбул, съобщи в.\"Миллиет\". Ердоган посочи това на церемонията по откриването на европейския участък от Трансанадолския газопровод /ТАНАП/ в Ипсала в окръг Одрин. Разбира се, ние имаме още една много важна стъпка, която ще направим. На 8 януари в Истанбул ще пуснем в експлоатация газопровода, наречен \"Турски поток\", каза Ердоган, цитиран от ТАСС. По-рано говорителят на Кремъл Дмитрий Песков съобщи, че посещението на руския президент Владимир Путин в Турция се планира за първото десетдневие на януари, отбелязва ТАСС. На 19 ноември руският концерн Газпром съобщи, че завършва подготвителните дейности за пускането в експлоатация на газопровода \"Турски поток\", което според графика трябва да се случи до края на 2019 година. В момента с газ са запълнени двете линии, като се започне от крайбрежните обекти около руския град Анапа до приемния терминал, разположен край селището Къйъкьой на турското крайбрежие. Същевременно приключват и подготвителните дейности на приемния терминал в Турция. \"Турски поток\" предвижда изграждането на газопровод по дъното на Черно море до европейската част на Турция и до границата с Гърция. Първата тръба ще снабдява с газ турския пазар, а втората - страните от Южна и Югоизточна Европа.   ", "date": "2019.12.01", "title": "\"Турски поток\" ще бъде пуснат в експлоатация на 8 януари в Истанбул"}
{"url": "http://www.classa.bg/%D1%81%D0%B2%D1%8F%D1%82/item/402814-%D0%B4%D0%BE%D0%BA%D1%8A%D0%B4%D0%B5-%D0%B2%D0%BE%D0%B4%D0%B8-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82%D1%82%D0%B0-%D0%BA%D1%8A%D0%BC-%D0%B4%D1%80%D0%BE%D0%B3%D0%B0%D1%82%D0%B0", "text": "Холандия е малка, почтена и просперираща страна - и един от водещите производители на нелегална синтетична дрога. Този е тревожният резултат от прочутата холандска толерантност към леката дрога,  сочат експерти.       Холандия е един от водещите световни производители на синтетични наркотици. Това твърди Питер Топс, социолог в университета в Тилбург и преподавател в полицейската академия в Холандия. Топс изследва организираната престъпност в страната и как тя се налага сред някои обществени прослойки. Според него това се дължи на прочутата холандска толерантност към леката дрога, която се практикува от края на 70-те години. „Мислехме, че така ще дадем пример на света и до неотдавна бяхме много доволни от този факт - но вече не можем да бъдем“, обяснява Топс в провокативната си лекция „Търговията с дрога - холандският пример\". Според него, легализирането на употребата на лека дрога в Холандия е фундаментална грешка, която близо 30 години по-късно води до алармиращи последици. „Истината е, че позволяваме на хората легално да купуват наркотици в така наречените кофишопове, а същевременно забраняваме на собствениците на тези заведения да купуват лека дрога“, казва Топс. Според него, това е шизофренична ситуация, в която холандците живеят вече над 30 години. Понастоящем в страната се води дебат дали политиката спрямо дрогата не е била по начало погрешна.     В кофишоповете в Холандия се продава канабис, чието нелегално производство и разпространение се толерира в страната от десетилетия. Това води до възникването на престъпни организации, които откриват в Холандия райски условия за производството не само на канабис, а и на всякакви други твърди наркотици. \"Тази ситуация се превърна в основен проблем. Понастоящем правим експериментални проучвания. Във връзка с това идущата година на кофишоповете в десет холандски града ще бъде разрешено да купуват канабис от легални производители. Засега обаче големи градове като Амстердам няма да участват в експеримента\",посочва експертът. Защо Холандия? Понастоящем Холандия произвежда и разпространява най-различна дрога: канабис, синтетични наркотици, екстази и метамфетамин, кокаин и хероин. Според проучване, производството на синтетични наркотици в страната генерира 19 милиарда евро годишно. По-голямата част от това производство се изнася главно в САЩ и в Австралия. “Едно хапче екстази, което се произвежда в Холандия за около 20 цента, се продава по улиците на Австралия срещу 18 евро \", обяснява холандският експерт. Той предполага, че от оборота от 19 млр. евро престъпните организации в Холандия прибират в джоба си най-малко 900 милиона евро директна печалба. Не е ясно обаче къде отиват останалите пари, признава Топс. Експертът посочва причините, поради които Холандия - \"тази малка, почтена и просперираща страна\", се е превърнала в оперативен център на наркобароните: \"Страната е привлекателна за извършването на легална търговия, защото икономиката ни е много отворена към международната търговия. Ние сме вратата към Северна Европа и имаме отлична инфраструктура“. Освен това Холандия се бои да въведе по-строг и скъпо струващ контрол върху стоковия трансфер, тъй като това може да забави търговския обмен и да се отрази зле на конкурентоспособността. Друга причина за настоящата ситуация е толерантното отношение на правителството и обществото към наркотиците и тяхната консумация.\"В резултат на това ние не инвестираме в силни правоприлагащи органи, които да се борят с незаконния наркотрафик. В Холандия сравнително малко хора умират от свръхдоза: през 2016 г. случаите бяха едва 250. В държава с население от 17 милиона души, това е почти нищо \", обяснява Топс. Където има пазар, има и наркомафия Според експерта, истинският проблем са огромните печалби, които носи този нелегален бизнес. Те привличат не само престъпниците, а и обикновените хора, които си казват: Защо да не опитам, щом мога да спечеля много пари, а шансът да ме изправят пред пред съда е малък. Посланието на експерта Питер Топс е ​​ясно: толерираната безнаказаност на наркотрафика в Холандия, който се случва със съгласието на обществото, поощрява производството на синтетични наркотици до измерения, които могат да имат сериозни последици - включително за съседни страни като Германия.", "date": "2019.12.01", "title": "Докъде води толерантността към дрогата"}
{"url": "http://www.classa.bg/%D1%81%D0%B2%D1%8F%D1%82/item/402815-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%B4%D0%B0%D0%B2%D0%B0%D1%88%D0%B5-%D0%B3%D0%BB%D0%B0%D1%81-%D0%B8-%D1%81%D1%8A%D1%80%D1%86%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "През петте години на поста председател на Европейската комисия е преживял и светли, и драматични моменти, споделя Жан-Клод Юнкер на финала. Какво още включва равносметката на неговия мандат?       „Тръгвам си нито натъжен, нито прекомерно щастлив, но с усещането, че истински съм се старал\", каза Жан-Клод Юнкер в последното си изказване в Европейския парламент. Той сподели, че през петте години на поста председател на Европейската комисия е преживял както светли, така и мрачни моменти. Юнкер над 20 години заема челни позиции в Европейския съюз. Като премиер и финансов министър на родния си Люксембург, след това като председател на страните от Еврогрупа, която среща финансовите министрите от Еврозоната, и накрая като шеф на изпълнителната власт на ЕС. На 65 години Юнкер, който страда от здравословни проблеми, иска да се отдаде на почивка, да напише книга и да препрочита стиховете на Райнер Мария Рилке. Като председател на Комисията Юнкер се изправи пред множество кризи: Гърция трябваше да бъде спасена от фалит, а Еврозоната да бъде изправена на крака. Последиците от световната икономическа криза, забавеното икономическо развитие и високата безработица също трябваше да бъдат преборени.   Юнкер съвместно с европейски лидери успя да постигне сделка с Турция и Либия, за да намали сериозно притока на мигранти. Въпреки това кризата все още не е напълно разрешена. Страните членки не успяха да се обединят около предложението на комисията на Юнкер за реформиране на системата за приемане на бежанци и разпределянето им в Европейския съюз. Жан-Клод Юнкер продължава да настоява за солидарност между държавите членки и страните в Африка, от които мигрантите идват. „Не става въпрос за състрадание, което е един стар рефлекс на европейците, а за развиване на истинско партньорство между Европа и Африка, инвестиране в Африка, създаване на работни места в Африка. Това трябва да е лайтмотивът. Не можем да гледаме на Африка само през призмата на мигрантската криза. Ние трябва да се погрижим нещастните хора изобщо да не се качват в лодката“, казва Юнкер в равносметката си пред Европейския парламент. Целувките на Юнкер Приятели, както и противници Жан-Клод Юнкер облъчваше със заразителния си чар. Той раздаваше целувки и прегръдки на президенти, канцлери и монарси. „Целувал съм Путин, както и Ердоган“, изтъкна Юнкер в интервю за немското списание „Шпигел“. Неговият особен хумор често будеше удивление в Европа. Веднъж преди заседание той разроши косата на един министър, друг пък целуна по челото, а към унгарския премиер Виктор Орбан отправи поздрава: „Здравей, диктаторе!“.      С Орбан, който е част от християндемократическото семейство на Юнкер, неведнъж кръстосаха шпаги. Според Европейската комисия, Орбан заплашва основите на правовата държава в Унгария. По време на предизборна кампания унгарският премиер разпространи плакати с лицето на Юнкер и антиевропейски послания. Накрая Юнкер каза: „От Орбан просто се отказах\". „ Глупав национализъм \" Управлението на Орбан в Унгария според Юнкер е израз на една голяма криза, която достигна кулминация по време на мандата му като председател на Комисията, а именно възходът на националистките и дяснопопулистките сили в много европейски държави от Франция, Дания, Белгия, Полша и Германия до Австрия и Италия. От този „глупав национализъм“ Европа трябва да бъде пазена, апелира Юнкер. „Обичам Европа“, заявява убедено той. За Юнкер, който е син на стоманоработник, принуден да работи за германския Вермахт по време на Втората световна война, Европа е и си остава проект на мира. „Най-голямата заслуга на Европейския съюз остава това, че запазихме мира. Той не е даденост“. Това трябва да бъде обяснявано и на младите хора, завещава Юнкер на своите наследници. „Човек трябва само да погледне съседите на Европа, за да разбере колко опасна е международната ситуация и колко деликатно е положението на Европейския съюз“. Да убедиш Тръмп Във Вашингтон, в разгара на всички нови търговски конфликти  , поне засега. „Тръмп ми обясни в Белия дом, че е говорил с всички лидери на европейските държави. Казах му, че Европейският съюз е отговорен за търговията. Те трябва да говорят с мен“, съобщи Юнкер след трудната среща с Тръмп. Той му подарил снимка на военното гробище в Люксембург, където са погребани американски войници. Това силно повлия на Тръмп, разказва Юнкер. „Основният талант на Жан-Клод Юнкер е в намирането на компромиси“, изтъква лидерът на християндемократите в Европейския парламент Манфред Вебер. Други намират, че е неуместен, като шефът на популистите в Европарламента Марко Зани. Юнкер оставя една разделена Европа, която няма отговор на притеснението на гражданите за миграцията, вътрешната сигурност и икономическото развитие, критикува го представителят на италианската „Лига“. Най-тежката загуба Тактиката на Юнкер за разоръжаване има обаче своите граници. „Найджъл Фараж никога не съм го целувал“, казва Юнкер след размяна на реплики по темата Брекзит. Фараж се смята за говорител на поддръжниците на Брекзит и често е атакувал остро Юнкер. „Какво правите още тук?“, попита Юнкер, когато Фараж се появи на заседание след референдума за напускане. На снимка след това изглеждаше като че ли Юнкер целува Фараж по бузата.„Пошушнах му нещо обидно“, обясни Юнкер. Председателят на Европейската комисия определя Брекзит, който е отложен за 31 януари 2020 година, като своята най-тежка загуба. Юнкер днес смята, че не е трябвало да послуша съвета на Дейвид Камерън, а да се намеси в кампанията. „Това беше голяма грешка“, казва той. Последен шанс В първата си реч за състоянието на Съюза Юнкер  . Успя ли да оползотвори този шанс? Икономически има с какво да се похвали. Инвестиционната програма от 300 милиарда евро успя да изпълни своята задача. Работни места бяха създадени. Резултатите от планираната задълбочена реформа на ЕС, за които френският президент Еманюел Макрон настоява, са оскъдни. Имаше няколко козметични инициативи, но структурата и проблемите се запазиха. Предложението на Юнкер постовете на председател на Европейската комисия и на президент на Европейския съвет да бъдат слети не бяха посрещнати с ентусиазъм. Провали се и опитът на комисията да бъде насрочена дата за започване на преговори за членство със Северна Македония и Албания. „По време на моята комисия няма да има нови присъединявания“, казва тогавашният нов председател на Европейската комисия през 2014 година. И спази това. Юнкер пожела много успех и всичко добро на своята наследничка Урсула фон дер Лайен „Не давам съвети, със сигурност не публично. Всичко, което бих казал, би било по-скоро удар, отколкото съвет“, казва Юнкер с усмивка на последната си среща на върха, 148-мата в неговата кариера.  ", "date": "2019.12.01", "title": "Жан-Клод Юнкер: човекът, който даваше глас и сърце за Европа"}
{"url": "http://www.classa.bg/%D1%81%D0%B2%D1%8F%D1%82/item/402816-%D1%81%D0%B0%D1%89-%D0%BD%D0%B0-%D0%BB%D0%BE%D0%B2-%D0%B7%D0%B0-%D1%83%D1%81%D0%BF%D0%B5%D1%85-%D0%BF%D0%BE%D0%B4-%D0%BB%D0%B5%D0%B4%D0%B0-%D0%BD%D0%B0-%D0%B0%D1%80%D0%BA%D1%82%D0%B8%D0%BA%D0%B0", "text": "Миналия уикенд френските медии енергично обсъдиха намаление от 3,7% тази година в бюджета на Френския полярен институт. Това е опасно, казват те, тъй като претенциите за Арктика се простират все по-на юг от Арктическия кръг. Междувременно дворецът Матиньон изглежда не иска да забележи това, въпреки че френските предприятия за комуникации, строителство, транспорт и енергетика вече работят в Арктика. В Арктическия съвет, който включва осем държави, иска да влезе и Естония. В допълнение към балтийските дюни тя няма други морски брегове, но Естония е \"много засегната\" от засилването на руското присъствие в Арктика. Преди четири години Швейцария се записа като наблюдател в Арктическия съвет. Защото тя има много лед в швейцарските Алпи и съответно проблеми, подобни на Арктика. Следвайки този принцип, след Швейцария и аз мога да се запиша в “Арктическия съвет”, защото имам хладилник в кухнята си. Не само Европа се стреми към членство в Съвета. Китай насища с дипломатическото си, научно и най-важното - финансово присъствие държавите, които са членове на Арктическия клуб. И когато двумилионният китайски град Вейхай стана побратимен на гренландския Илулисат, където живеят само четири и половина хиляди жители, радостта на Гренландия не позна граница - заради капиталовите инвестиции, обещани от Пекин, разбира се. Основната драма обаче се вижда от западните медии в това, че само Русия разполага с най-големия флот ледоразбивачи на света и добре подготвени бойни глави за операции при ниски температури. Ако не беше така, разделянето на ледения регион би било много по-просто. Следователно ситуацията някак трябва да бъде поправена. И миналата година американците възродиха „сдържащия Русия на север“, разформирован през 2011 г., Втори флот, опериращ в Северния Атлантически океан. Техният коз е, че САЩ имат повече опит в тайните операции във всички региони на света. Очевидно затова Вашингтон залага за изграждане на силите на своя подводен флот. Като се има предвид, че САЩ не са строили ледоразбивачи от четиридесет години, те се нуждаят от поне осем години и повече от 800 милиона долара за един такъв кораб - три пъти повече, отколкото за съвременен руски или китайски ледоразбивач. А въоръжена ядрена подводница може да се превърне в американски аргумент за установяване на демокрация в северните ширини. Според издаваното в Токио списание “Дипломат” американската компания “Дженерал Дайнамикс” е получила договор за изграждането на първата стратегическа ядрена подводница от ново поколение “Колумбия”. Според Фийби Новакович, бивш офицер от разузнаването, а сега председател на борда на “Дженерал Дайнамикс”, новата подводница ще замести застаряващите стратегически ядрени ракетни подводници клас “Охайо”. Предполага се, че първата \"Колумбия\" трябва да е готова през 2027 г., така че след 4 години да премине на бойно дежурство. “Колумбия” е въоръжена с 16 балистични ракети “Трайдънт-2” D5 и приблизително ще служи 42 години, без да се презарежда реактора. Подводницата е сравнима по размери с “Охайо”, но се различава по това, че вместо витло, на нея ще бъдат инсталирани реактивни двигателни устройства и изцяло електрически двигател с постоянен магнит, който ще работи от турбинните генератори на атомен реактор. Това ще направи подводницата по-тиха в сравнение с “Охайо”. Американските многоцелеви ядрени подводници от четвърто поколение са предназначени както за борба с дълбоководни подводници, така и за крайбрежни операции. В допълнение към балистичните ракети те ще бъдат оборудвани с дронове, шлюзови камери за водолази, крепежи за контейнери или ултра малки подводници - всичко, от което се нуждаете за провеждане на тайни операции. Доклад от военноморските сили на 2019 г. до Конгреса на САЩ посочва целта да се увеличи броят на подводниците на 66 до 2048 г. (САЩ към края на 2018 година имаха 51 подводници). В доклада се казва, че след края на Студената война ядрените подводници, разбира се, остават ловци на вражески подводници, но задачата за провеждане на прикрито разузнаване, наблюдение, заедно с тайните доставки или прикриване на специални сили, става все по-остра. „В светлината на последните промени в стратегическата среда от края на Студената война до възобновяване на съперничеството между великите сили“, се казва в доклада, „подводната война срещу Русия и Китай се превръща в основна мисия на американския ядрен подводен флот.“ Това показва двете области на основния удар на американските ядрени подводници - Арктика срещу Русия и Азиатско-Тихоокеанският регион срещу Китай. Предполага се, че американската администрация няма да изпрати остарелите „Охайо“ за скрап, както навремето направи Русия, а ще ги продава или дава под наем на своите съюзници - Япония и Австралия. Списание “Нешънъл Интерест” дори нарече тази идея „най-лошият кошмар за Китай и Русия“. Не е толкова важно обаче под чий флаг „Охайо“ и „Вирджиния“ ще орат водите на Баренцово или Южнокитайско море. По-важното е, че в арктическа посока те ще бъдат очаквани от подводниците клас “Борей-А”, които се строят в Северодвинск: “Княз Олег”, “Генералисимус Суворов”, “Император Александър III”, “Княз Пожарски”. Да не броим и най-тихите дизелови подводници клас „Варшавянка“, наричани на Запад „Черна дупка“.    ", "date": "2019.12.01", "title": "САЩ на лов за успех под леда на Арктика"}
{"url": "http://www.classa.bg/%D1%81%D0%B2%D1%8F%D1%82/item/402817-%D1%82%D1%80%D1%8A%D0%BC%D0%BF-%D0%BD%D0%B5%D0%B3%D0%BB%D0%B0%D1%81%D0%B5%D0%BD-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D0%BC%D0%BD%D0%BE%D0%B3%D0%BE%D0%BF%D0%BE%D0%BB%D1%8E%D1%81%D0%BD%D0%B8%D1%8F-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4", "text": "В Русия съществува мнение, че смисълът на понятието „Америка на първо място“ са заключва в отказа от идеята за световна империя и завръщането в центъра на вниманието на ситуацията вътре в Америка, както и трудностите, с които САЩ се сблъскват в рамките на страната. В практически смисъл, както някои вярват в Москва, Обама може да се разглежда като американския Горбачов, който започна постепенно изтегляне от най-отдалечените възли на империята. По този начин Тръмп по същата аналогия е Елцин на този режим (т.е. президентът, който се преориентира към вътрешната арена, освобождавайки се от тежестта на републиките, съставляващи Съветския съюз).     Остава неясно дали Тръмп наистина се противопоставя на концепцията за съгласуваност (по принцип) между държавите. Дали опитът на Тръмп да работи с Русия (с едновременното модернизиране на Китай) е проста техника за разделяне на Русия и Китай помежду им, за да може Тръмп да нагласи своите интереси между (разделени) Китай и Русия и по този начин е неразделна част от проекта за продължаване на американската хегемония, или не? Или има други цели? В крайна сметка, всъщност е очевидно, че този принцип “разделяй и владей” няма да сработи, стига да останат добри отношения между президентите Путин и Си. И двамата лидери разбират този триъгълник и двамата виждат сближаването между държавите си като необходимо изискване за техните страни. Или постоянните усилия на Тръмп да достигне до Русия някак са свързани с идеите му за това как Съединените щати могат да преминат без много шум от прекалено разширена империя към нещо по-скромно, в рамките на многополюсна структура? Тръмп знае, че неговият избирател е изолационист по природа, който иска да сложи край на безкрайните войни. Именно върху това той изгради предизборната си кампания. Значи ли това, че неговият подход за „максимален натиск“ срещу Иран е заместител на истинска война? Изглежда Иран смята така: и иранските лидери, и “Хизбулла” доста решително заявиха, че напрежението няма да доведе до война. В тази игра Русия играе ключова роля: тя се опитва да намери баланс между Иран и Израел (поне засега). Накъдето и да погледнем земното кълбо, американската политика засилва привържениците на суверенитета: Иран, Русия и Китай. Случайно ли е или умишлено? Както отбеляза един руски наблюдател, „консервативните тенденции на Тръмп и дълбоката му предразположеност към изолационизма го поставиха в позицията на наш обективен съюзник (тоест на Русия и Китай). Той е този, който допринася за изпълнението на нашия проект. \" Затова и трябва да има съгласуваност на държавите. Но дали ще я бъде? Или всичко ще завърши толкова катастрофално, колкото усилията на Елцин, като събори американската икономика? И като окончателно предположение: може ли случващото се между Тръмп и Си да е аналогично с играта с Иран? Укрепва ли Тръмп с „максималния натиск“ и не заплашва ли със Студената война Китай, за да замени истинската война, към която дълбоката държава с радост ще го завлече, но в каквато самият Тръмп няма намерение да се набърква? Има ли мълчаливо разбиране, че Китай помага на Тръмп да разруши балона на фондовата борса в САЩ, докато Тръмп не споменава Хонконг? Размяна в стила на добрата стара съгласуваност на държавните? И възнамерява ли Конгресът на САЩ със своя законопроект да върне Хонконг на масата за преговори, за да унищожи неизказаното сътрудничество на Тръмп при създаването на многополюсния ред?", "date": "2019.12.01", "title": "Тръмп - негласен съюзник на многополюсния световен ред?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402804-%D0%BF%D1%81%D0%B8%D1%85%D0%B0%D1%80-%D1%83%D0%B1%D0%B8-%D0%B6%D0%B5%D0%BD%D0%B0", "text": "Жена от Санкт Петербург беше убита заради коженото си палто. Убиецът искал да го подари на своята любима, но тя се оказала твърде дебела. Миналият петък в град Мурино, около 10 ч. на задните стълби, на 10-ия етаж, 5-ти вход на сграда 13 на булевард Менделеев, бе открит трупът на 51-годишната Светлана Кротова, местна жителка. Убиецът я пребил с ръце и крака. Убиецът свалил коженото си палто от жертвата.       Оперативните погледнаха камерите и идентифицираха заподозрения. Той беше обявен за издирване и скоро беше задържан. 33-годишният Андрей Яковлев призна за убийството. Той каза, че е срещнал с жертвата на улицата. Харесах коженото й палто. Той искал гаджето му да има същото. След убийството той дал палтото на убита жена на любимата си. То обаче не станало, жената била дебела, а палтото не можело да се закопчява. Андрей е регистриран в психиатрична болница, той ще избегне наказателно наказание.", "date": "2019.12.01", "title": "Психар уби жена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402805-%D0%BC%D0%B8%D0%BD%D0%B0%D0%BB%D0%B0-%D0%BF%D1%80%D0%B5%D0%B7-%D0%BB%D0%B5%D0%B3%D0%BB%D0%BE%D1%82%D0%BE-%D0%BD%D0%B0-%D0%BA%D1%83%D0%BF-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8", "text": "Бившият модел Даниел Лойд блесна с нови горещи снимки, показвайки се в компанията на своя съпруг Майкъл О‘Нийл с изключително изрязан бански на плажа в Дубай. 35-годишната брюнетка се подложи на няколко пластични операции и сега показа плодовете на труда на своя хирург. Миниатюрният бански подчертава перфектните форми на красавицата и не оставя много на въображението.   Даниел Лойд стана известна покрай аферите си с куп футболисти. Със актуалните снимки от Дубай, където по-рано тази година се омъжи, пък тя показа резултатите от увеличаването на гърдите, липосукцията и повдигането на бразилски корем. Козметичната хирургия е накарала хубавицата да се почувства „женствена“ и тя е решила да се завърне към работата си на модел.            ", "date": "2019.12.01", "title": "Минала през леглото на куп футболисти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402806-%D0%B1%D0%B0%D0%BA%D0%B0%D0%BB%D0%BE%D0%B2%D0%B0-%D0%BF%D1%80%D1%8A%D1%81%D0%BD%D0%B0-%D1%81%D0%B5%D0%BA%D1%81%D0%B0%D0%BF%D0%B8%D0%BB", "text": "Дубай се превърна в малка България, поне ако съдим по количеството българи, които релаксират или живеят там. Ивайла Бакалова е едно от най-тежките потвърждения за това.     Миската, която от години живее в приказния арабски свят, вече заприлича на истинска принцеса, а фотосите, с които зарадва наскоро последователите си в социалните мрежи, доказват казаното.       Манекенката се разхожда с феерични дълги рокли и събира тен по екзотичните плажове и е повече от сигурно, че в момента живее живота на мечтите си.    ", "date": "2019.12.01", "title": "Бакалова пръсна сексапил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402807-%D1%87%D0%B0%D0%BB%D0%B3%D0%B0-%D0%B7%D0%B2%D0%B5%D0%B7%D0%B4%D0%B0-%D1%81%D1%8A%D1%81-%D1%81%D0%BD%D0%B8%D0%BC%D0%BA%D0%B8-%D0%B2-%D0%BF%D0%BB%D0%B5%D0%B9%D0%B1%D0%BE%D0%B9-%D1%81%D1%82%D0%B0%D0%BD%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0", "text": "Първата чалга певица, която се е снимала в еротичното списание Плейбой направи невероятен обрат в живота си и стана... учителка.   Ина, която всички все още помнят с емблематичния й хит \"Зелено\" отпреди 20 години, влиза в съвсем различен коловоз, освен това тя е и отдавна отвъд светлините на прожекторите.     Изпълнителката, която от време на време взима участия в различни ретро партита, е заобиколена по цял ден от деца, защото работи в голяма столична детска градина, пише \"Телеграф\". И споделя, че се чувства прекрасно с толкова много положителна енергия около себе си. \"На тези участия идват предимно млади хора и учудващо за мен е , че знаят и се забавляват на песни създадени преди 15-20 години. Това ме радва и си казвам: \"Значи си е струвало\", споделя певицата, която е майка на две деца. И добавя:     \"Смятам, че всичко е до време и човек трябва да е реалист. Аз дълги години съм извън сцената и не знам едно евентуално завръщане дали би било ефективно. Има толкова млади колеги, нека им даден път\".    Днес Ина има стабилно семейство – любящ мъж и две момчета, които не са наследили нейния музикален талант, но са меломани. Тя няма болни амбиции за тяхното бъдеще, но иска да ги възпита да станат добри хора.", "date": "2019.12.01", "title": "Чалга звезда със снимки в Плейбой стана учителка!"}
