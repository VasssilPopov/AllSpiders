{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398839-%D0%B0%D0%B1%D1%81%D1%83%D1%80%D0%B4%D0%BD%D0%B8%D1%8F%D1%82-%D1%82%D0%B5%D0%B0%D1%82%D1%8A%D1%80-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5", "text": "Ако имаше повече политическа култура в сигурността, не биха изниквали елементарни въпроси като трябва ли ни армия /нали тя е стълба на всяка държавност/, трябват ли ни бойни самолети /разбира се не на тези цени/ или къде трябва да бъде военното разузнаване, ако се знае, че то е „радара на държавата във военната сигурност”. Ако се прави разлика между разузнаване и контраразузнаване, ще се знае, че задачите им са коренно различни и няма да ги мерим с един аршин. В периода на прехода трябваше да се говори по–открито за Военното разузнаване. Манията за секретност пречеше да се разбере неговото значение. Колко хора знаят за героизма на нашите офицери от разузнаването в Ирак или за високите оценки на партньорите ни от НАТО, за резултатите от сътрудничеството им с Военното разузнаване, или че е една от първите структури, които се реформираха и влязоха в контакт с новите ни партньори в периода 1993–2002 г., преди въобще да бъдем приети в Алианса. В резултат на това премълчаване на темата и неоснователни нападки, доскоро съществуваха погрешни представи, защото се пишеше и говореше само за службите при социализма, но военното разузнаване никога не е било служба и нито преди 10 ноември, нито сега е репресивен орган. То е бойно поделение в мирно време, структура изцяло в рамките на Въоръжените сили със законово определени място, роля и задачи. Няма причина да се  премълчава трудния период  на съкращения, доброволно напускане на служители, масови откази за сътрудничество с българското разузнаване, вследствие на негативните кампании в собствената държава. Само през 2011 г. бяха съкратени 231 души. Напротив, трябва да се припомня и да се сочи чия е вината, защото с тези кампании е работено срещу националната сигурност. Комисията по досиетата пък само преди 2 месеца с решение № 2 от 04. юни 2019 г. изнесе данни за 4–ма зам.директори на Военното разузнаване в периода от 1998 до 2019 г. включително един от тях действащ в момента, в грубо нарушение на Закона, определящ срока за такива разкрития само до 1991 г. Нали не вярвате, че някои ще се сезира за тези действия като слон в стъкларски магазин на финансираната с милиони от нашите данъци Комисия? Дали да има за началник военен или цивилен  въобще не би трябвало да стои като въпрос. Само ако се погледнат задачите му и участието му във Въоръжените ни сили и в НАТО, дори и ученик в тест по тези въпроси не би се затруднил. Цели 111 години Военното разузнаване е ръководено от военен, от генерали с две воени академии, вкл. и след промените, с изключение на няколко месеца през 2015 г., когато за такъв бе изпратен Йордан Бакалов, но не да го ръководи, а да извади от архива досиетата на чужденците–агенти, в противоречие със Закона за досиетата, който е само за български граждани. И сам си подаде оставката, след като се завърна от първата си и единствена командировка до Брюксел, при която изглежда е разбрал, че това не е лъжица за неговата уста. Като човек, работил както в Администрацията на Президента, така и като зам.министър в МО и имал достъп до докладите на това разузнаване мога да си позволя да напомня, че Военното разузнаване има стратегическо и войсково направление. Началникът ръководи агентурното разузнаване, радиолектронното разузнаване, информационно–аналитичния сектор. Структурите на войсковото разузнаване са в поделенията на СВ, ВМС и ВВС. Те се обслужват информационно, методологически и планово от Военното разузнаване. То осигурява контингентите ни, участва в операции и мисии. Подготвя военните учения на армията. Задачите му се свеждат до разкриване на бъдещи заплахи, военновременни замисли и планове на потенциални противници, военни доктрини, способи за водене на бойни действия, развитие на нови въоръжения и бойна техника. Директорът на Военното разузнаване участва в Комитета на НАТО по военно разузнаване, в Борда на директорите по насоките на разузнавателната дейност на Алианса и Борда за управление на Системата за обмен на разузнавателната информация. Няма как един цивилен да владее както военната стратегия и практика, така и агентурната разузнавателна работа и да обсъжда с генералите от другите страни на срещи в Брюксел операции и военни и разузнавателни теми.     За съжаление, народните представители смятат, че за опит в националната сигурност се признава работата в Комисията по отбрана, както и във всички държавни органи за сигурност– министерства и специални служби. Това обаче е абсурд. Не се става генерал с търкане на депутатска скамейка, нито разузнавач с чиновническа работа в министерство или служба. Затова на въпроса цивилен или военен да ръководи Военното разузнаване, отговорът е:  Искате ли вместо хирург да поеме отговорност за Вашето здраве, да Ви назначат магазинера от «Плод и зеленчук» или партиен секретар? Ръководителят на Военното разузнаване трябва да бъде човек с  висше военно образование и военна академия, да има дългогодишен опит на разузнавач, да е геополитик и визионер и да бъде добър и умел ръководител. Очевидно е обаче, че определени среди се стремят да наложат  политически контрол върху деполитизирана структура . Това се осъщестява най–безцеремонно чрез умишлено отстраняване на досегашния ръководител с измислени обвинения и с промяна на Закона за военното разузнаване. Изглежда, че апетитът на тези хора се е повишил, откакто след 2016 г. Военното разузнаване започна да издава годишни доклади, съдържащи интересни данни за обмена на разузнавателна информация, участието ни в 18 комитета и работин групи в НАТО, сътрудничество с 45 военни разузнавания в света и др. Незасекретените им кратки варианти се публикуват всяка година на страницата на Министерски съвет. Вярно е, че българското военно разузнаване получи немалко високи оценки, но ако някои недорасли политици си мислят, че ако го «приватизират», ще извлекат някакви политиески дивиденти, много се лъжат. Най–много техният новоназначен «комисар» да помогне за сриване на извоювания авторитет. Каква е практиката в другите страни? Традицията през годините е запазена почти във всички страни–членки на НАТО– военното разузнаване се ръководи от военен. В Италия, където военното разузнаване /CII/ е към ГЩ, както в България преди промените, ръководителят му е военен и това е строго регламенитрано. Във Франция директорът на Военното разузнаване, към което е включено и контраразузнаването и службата за охрана, също. В Австрия Военното стратегическо разузнаване се оглавява от генерал–майор / Едвин Потокник/ . В Дания, Военното разузнаване, подчинено на министъра на отбраната, също има военен ръководител. Там където тази традиция е нарушена, става дума за ръководител с 20 години стаж в разузнаването. В Германия президент на военното разузнаване MAD е юрист. /Кристоф Грам, от 2002 г в МО./ Погрешно би било обаче да даваме за пример Координатора но тайните служби в НАТО, г–н Лорингхофен, който е третият по йерархия след генералния секретар Столтенберг. Защото макар и химик по образование и дипломат, той е в разузнаването от десетилетия, бил е под прикритие в посолството на Германия в Москва, Париж, Чехия и е заемал вицепрезидентското място в политическото разузнаване BND. А втората причина е, че работата на неговият екип от 275 души в Брюкссел е да анализира, обобщава и посочва задачи, а не да върши същинска разузнавателна работа. И третата причина е, че за него работят не само военните, но и политическите разузнавания и антитерористични служби на 29–те страни–членки. Но няма смисъл да ги изброяваме, защото съвсем скоро, през пролетта на 2020 г. в България ще се проведе  заседанието на Военния разузнавателен комитет на НАТО, чието председателство се поема на ротационен принцип от България,  респективно Служба «Военна информация». И тогава може би ще ги видим, кой е военен и кой цивилен. Нов началник на българското военно разузнаване ще бъде изстрелян в международна орбита на гърба на успехите на досегашните директори. Може и това да е причината за днешния театър. Генерал Ангелов, ако все още е следствен по измислено обвинение, логично няма да е удобно да председателства форума. Но с подобни смехотвърни обвинения бе обвинен преди няколко години и генерал Шивиков, за да замине друг за Брюксел, а след това обвиненията паднаха разбира се и генералът бе окончатено оправдан. Аргументите на президента Плевнелиев , че Военното ни разузнаване в новите условия трябва да се преориентира не толкова към военна, колкото към друга информация за хибридни заплахи и политически теми, които са абсолютно неоснователни, фактически има  скритата цел да поднови провалената преди години дискусия за обединяване на военното и политическото разузнаване.  Един друг абсурд, защото няма как цивилно лице да определя задачите на армията и нейната подгтовка. А аргументите на Плевнелиев за предемета на дейност на Военното разузнаване издишат, защото  не може да има армия в света, която на няма войсково разузнаване и съвременна държава, която да няма стратегическо военно разузнаване. А имаме и задачи по линия на НАТО.  Второ, цитираните от Плевнелиев асиметрични заплахи са предмет на дейност на контраразузнавания и антитерористични служби. А тероризмът и хибридните заплахи отдавна са приоритет и на Българското военно разузнаване. Участието в Иран и Афганистан е част от антитерористична коалиция. В Доктрината за военното разузнаване още 2013 г. залегна приоритета за ранно предупреждение за асиметрични рискове и заплахи. В годишния доклад на военното разузнаване за 2017 г. се посочва, че хибридните заплахи са били акцент на дейността на службата. Колкото и да е фокусирано върху задачи от военен характер, Военното разузнаване не може да не анализира военно–политическата обстановка. И ако политиците четат такива, това не означава, че военното разузнаване трябва да се слее с политическото. Информационните бюлетини на банките също започват с глобална и регионани политически и икономически оценки, но само в уводния си раздел, след който следват сложните и специфични финансови показатели и изводи. Другият пренебрегван факт е, че държавите винаги предпочитат  да разчитат на различни източници от няколко разузнавания  за да стигнат до верни изводи и решения. Затова конкуренцията между разузнаванията в крайна сметка е положителна. Имаме пример и в нашата страна. Когата премиерът Иван Костов не остана доволен от доклада на външнополитичеснкото разузнаване по кризата в Югославия и възложи доклад на Военното. В резултат взе друго решение. Проблемът днес е, че някои вероятно смятат, че не трябва да има конкуренция, а всичко да бъде под техен контрол, което изглежда им е по–важно, отколкото сигурността на България. Пренебрежителното отношение  на бивши и настоящи политици обаче към «радара на военната сигурност на държавата» не може да не  подкопава доверието на нашите съюзници,  извоювано с много труд и рискове. Публичните политически нападки и обсъждания на безумни идеи не може да не се отразят  негативно върху мотивацията и работата на личния състав , а хората и техният опит са най–ценното, което държавата има. А  съставът отдавна е подменен  изцяло с хора, завършили военното си образование и Военна академия след промените. Лично мога да свидетелствам като председател на Комисията по кадрите в МО, че сред подбраните и изпращани на квалификационни курсове и военни академия наши представители винаги сме вклювали и офицери от Военното разузнаване. Изискването за минимум два чужди езика и две висши образования датира още от времето преди 1989 г. Много преди да ни приемат в НАТО от МО се изпращаха хора в школи за сигурност в Европа и на курсове за старши офицери в САЩ. Напоследък дори има едно залитане към американски разузнавателни школи, което нарушава предишния баланс, необходим още повече сега, когато говорим за нуждата от автономна европейска отбрана.", "date": "2019.08.13", "title": "Абсурдният театър за политизиране на военното разузнаване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398840-%D0%B1%D0%B0%D1%80%D0%B5%D0%BA%D0%BE%D0%B2-%D1%81%D0%BB%D0%B0%D0%B2%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BE%D0%BF%D0%B0%D1%81%D0%BD%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8,-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D0%BF%D1%80%D0%BE%D1%81%D1%82%D0%B0%D1%86%D0%B8%D1%82%D0%B5", "text": "Николай Бареков коментира Слави Трифонов и партийния му проект \"Няма такава държава\". Според журналиста някои от идеите на шоумена са опасни за демокрацията и могат да бъдат прокарани благодарение на простаците сред обществото, на които разчита бъдещият политик.      Ето пълния текст на коментара:   Малко за измамите на Слави. Политическата му програма в разумната част е напълно копи-пейстната от програмата на ББЦ преди шест години, лично от мен написана. Конкретен пример - пряк избор от гражданите на градски прокурори и областни началници на МВР. Градовете ни са малки и населението добре познава качествата на местните “шерифи”. Така разсъждавам аз и харизвам идеята си на Слави. Кампаниите ще са регламентирани и без намеси на партиите с гарантирани медийни пакети за всички участници. Дотук добре, но в програмата си бъдещата народна жакерия “Няма такава държава” предлага и избор пряко от народа на “Главен прокурор на републиката”! Дават ли си сметка те, че това е жестока промяна в държавното устройство и разрушаване на независимостта на трите власти?     Нашата конституция и без това е тясна дреха за един пряко избран извън трите власти - президента. Той, милият, хем е пряко избран от народа, хем няма никаква власт. Слави предлага да превърнем държавата в прокурорска република и наистина да я ликвидираме. За разлика от президента следващият Цацаров, ако бъде и пряко избран от народа, ще притежава легитимността, но и правомощията направо да арестува цялото Народно събрание барабар с министрите и да си въведе собствен режим на управление.     Разбира се, никой от екипа сценаристи на Слави не разсъждава по тези въпроси. Важно е шоуто на дивия популизъм да върви с пълна сила. Дали Слави е съгласувал идеята си със своя любим гост на диванчето в БТВ Христо Иванов - Пинокио? Онзи поне щеше да го предупреди, че при пряк избор за главен прокурор ще се разиграе сценарият от избора за президент - само три партии ГЕРБ, ДПС и БСП ще имат шанса да качат на престола на обвинител номер 1 своя кандидат. И тогава мамата си трака. Глупостите, които Слави предлага, са опасни за демокрацията и държавата, но простите хора не разсъждават по тези въпроси. А Слави тъкмо на простаците разчита. Те първо гласуват, а после го мислят. Излиза, че Слави на думи бори статуквото и олигархията, а с идеите си яко ги подкрепя. Две от неговите знакови идеи “Мажоритарните избори в два тура и прекия избор на новия главен прокурор” завинаги ще бетонират трите големи партии във властта. Цинично е, че за Слави ще гласуват именно такива, които мразят днешните партии и искат да ги изгонят от парламента. Всъщност ще превърнат парламента в “Къща от карти” и някой, който дори не подозираме, ще издуха картите и ще хлопне вратата на горката България.", "date": "2019.08.13", "title": "Бареков: Слави предлага опасни глупости, разчита на простаците"}
{"url": "http://www.classa.bg/%D1%81%D0%B2%D1%8F%D1%82/item/398841-%D1%82%D0%B5%D1%81%D1%82%D0%B2%D0%B0%D1%82-%D1%81%D0%BF%D0%BE%D1%81%D0%BE%D0%B1%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B1%D0%B0%D0%BA%D1%82%D0%B5%D1%80%D0%B8%D0%B8-%D0%B7%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%B5%D0%BD-%D0%B4%D0%BE%D0%B1%D0%B8%D0%B2", "text": "Екип от астробиолози от Европейската космическа агенция (ESA) изпрати 18 различни щама бактерии на Международната космическа станция, за да определи дали е възможно да се извърши извънземен биодобив в среда без гравитация. Тези микроорганизми биха могли да помогнат човешкото изследване на космоса извън границите на Земята, съобщава космическият портал. В хода на експеримента, наречен BioRock, изпратен в края на юли на борда на космическия кораб SpaceX Dragon, ще бъде проучена подробно важността на гравитацията за този тип бактерии, както и способността им да извличат икономически интересни хранителни вещества и елементи от базалтови скали. Този тип микроорганизми използват минерала като гориво, като се възползват от прехвърлянето на електрони, за да останат живи, така че в процеса те отделят определени видове метали, без да се изисква допълнително прилагане на енергия, според научното обяснение на процеса. Ако резултатите са успешни, изследванията могат да улеснят пътя на човешкото изследване в космоса, в допълнение към развитието на мащабен добив в извънземни скални почви. Процесът на биодобив, който вече се практикува на Земята, би ни позволил да набавяме ресурси на места, далеч от нашата планета. \"Надяваме се да получим информация за това как микробите растат в космоса и как бихме могли да ги използваме при изследване на човека и в колонизацията на космоса, от минното дело до превръщането на скали в почви на Луната и Марс\", казва Чарлз Кокъл, астробиолог в университета на Единбург и ръководител на проекта. \"Разбирането как микробите взаимодействат, растат и извличат елементи от скална повърхност в микрогравитация и симулирана гравитация на Марс, ще ни покажат за първи път дали ниската гравитация засяга способността на микроорганизмите да се прилепват към скални повърхности и да извършват биодобив\", обясни Кокъл.", "date": "2019.08.13", "title": "Тестват способността на бактерии за извънземен добив"}
{"url": "http://www.classa.bg/%D1%81%D0%B2%D1%8F%D1%82/item/398842-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D0%B8%D1%81%D0%BA%D0%B0%D0%BB-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F,-%D1%80%D0%B0%D0%B7%D0%BA%D1%80%D0%B8-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BC%D1%83", "text": "Бившият лидер на картела „Меделин\" Пабло Ескобар не бил щастлив, че е просто „крал на кокаина\" и очевидно е искал да бъде президент на Колумбия, разкри вдовицата му Виктория Евгения Хенао в мемоарите си, наскоро публикувани на английски и цитирани от The Sunday Times. \"Скъпа, приготви се да бъдеш първата дама ... вратите на президентския дворец ще се отворят за нас\", казал Ескобар на съпругата си през 1982 г., след като бил избран за алтернативна позиция в колумбийския конгрес. Хенао припомня, че когато съпругът й бива избран за заместник в Сената, тя започва да „търси най-добрите консултанти по протокол и публичен образ\", защото предполага, че може да се окаже „пътуваща по света като съпруга и другар на конгресмена Пабло Ескобар\". Книгата, озаглавена „Госпожа Ескобар\" разказва за луксозния живот, който Хенао водела с Ескобар, но също така разкрива най-болезнените и смущаващи епизоди, които е преживяла с него, като започва с насилието, което претърпяла в ръцете му, когато била едва на 14 години. „Обичах го\", по този начин жената оправдава факта, че никога не е изоставяла Ескобар, въпреки цялото насилие. \"Бях много млада, наивна и сляпа за реалността, така че се поддадох.\" Краткото време на Ескобар в политиката е един от най-щастливите спомени от живота й със съпруга й, според книгата. Хенао разказва как семейството празнувало постиженията си с ваканции в Бразилия. Но дори и тези щастливи дни били затъмнени от поведението на Ескобар, изцяло извън контрол. Вдовицата си спомня колко се смутила, когато съпругът й прекарвал нощите на ваканцията с приятелите си, посещавайки стриптийз клубове, вместо да остане с нея и двете й деца.", "date": "2019.08.13", "title": "Пабло Ескобар искал да бъде президент на Колумбия, разкри вдовицата му"}
{"url": "http://www.classa.bg/%D1%81%D0%B2%D1%8F%D1%82/item/398843-%D0%B2%D0%B5%D1%80%D1%81%D0%B0%D1%87%D0%B5-%D1%81%D0%B5-%D0%B8%D0%B7%D0%B2%D0%B8%D0%BD%D1%8F%D0%B2%D0%B0-%D0%BD%D0%B0-%D0%BA%D0%B8%D1%82%D0%B0%D0%B9-%D0%B7%D0%B0-%D1%82%D0%B5%D0%BD%D0%B8%D1%81%D0%BA%D0%B0", "text": "Италианската модна къща Versace официално се извини на Китай, след като дизайнът на една от нейните тениски предизвика силна критика в азиатската страна, съобщава Reuters. На тениската бяха изписани имената на няколко града, свързани със съответните им страни, но Хонконг и Макао се появиха като независими държави, въпреки че Китай ги счита за неразривна част от своята територия. Снимката на тениската се изтъркаля по интернет, отприщвайки вълна от възмущение в китайските социални мрежи, където потребителите обвиняваха италианската марка за поставяне под въпрос на националния суверенитет. В разгара на спора, известната китайска певица и актриса Ян Ми реши да развали договора си с Версаче като посланик на марката. \"Териториалната цялост и суверенитет на Китай са свещени и неприкосновени по всяко време\", се казва в официалното съобщение на агенцията й. Предвид размера на скандала, Versace публикува изявление за извинение в китайската социална платформа Weibo в неделя. \"Нашият грешен дизайн включваше някои градове, които не бяха свързани с правилната държава. Тениската беше свалена от магазините и унищожена на 24 юли. Извиняваме се дълбоко\", се казва в текста, според Global Times. „Версаче отново заявява, че дълбоко обичаме Китай и че уважаваме почтено територията му и националния му суверенитет\", се казва в изявлението. Настоящият вицепрезидент на групата на Версаче и сестра на основателя на модната къща Джани, Донатела Версаче, също се извини на Китай в Instagram и Weibo. \"Изразявам дълбоко съжаление за злощастната грешка, допусната наскоро от нашата компания, която сега е въпрос на дебат в социалните медии. Винаги съм уважавала националния суверенитет на Китай и затова исках лично да се извиня за неточността и за всяка болка, която може да сме причинили \", написа жената. През ноември миналата година хиляди продукти на Dolce & Gabbana бяха премахнати от най-важните уебсайтове за пазаруване в Китай, след скандала, причинен от публикуването на кратки видеоклипове на марката, в които една жена се опита да яде италиански ястия с помощта на клечки, докато мъжкият глас й казва как да го постигне. След като някои потребители почувстваха, че рекламата е расистка и обижда китайската култура, ръководителите на проекта премахнаха графичните документи от платформата.", "date": "2019.08.13", "title": "Версаче се извинява на Китай за тениска"}
{"url": "http://www.classa.bg/%D1%81%D0%B2%D1%8F%D1%82/item/398844-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B0%D1%81%D0%B0%D0%BD%D0%B6-%E2%80%9E%D0%B1%D0%B0%D0%B2%D0%BD%D0%BE-%D0%B8-%D0%B6%D0%B5%D1%81%D1%82%D0%BE%D0%BA%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE%E2%80%9C", "text": "Кристин Ассанж, майка на основателя на WikiLeaks, обвинява Вашингтон и Лондон за лошото третиране, което синът й получава, бидейки затворен на британска територия. „Синът ми Джулиан Асанж се убива бавно, жестоко и незаконно от правителствата на САЩ и Великобритания заради наградената му журналистика, която разкрива военни престъпления и корупция!\", написа тя в профила си в Twitter. Жената пусна линк към доклад на експерт от Организацията на обединените нации, който поиска \"колективното преследване на Асандж да бъде спряно \". Асанж бе бежанец в посолството на Еквадор в Лондон от юни 2012 г., когато Кито му предостави политическо убежище, за да не бъде екстрадиран в Швеция. На 11 април Еквадор взе решение за оттегляне на убежището на Асанж и го предаде на полицията на Обединеното кралство. В момента основателят на WikiLeaks остава в затвор на британска територия. Точно след ареста на активиста, Вашингтон обяви наказателно обвинение срещу него за предполагаема конспирация и на 23 май повдигна 17 нови обвинения, включително за нарушаване на Закона за шпионажа. Ако бъде признат за виновен по тези обвинения и ако бъде екстрадиран в САЩ, активистът може да получи наказание до 175 години затвор.", "date": "2019.08.13", "title": "Майката на Асанж : „Бавно и жестоко убийство“"}
{"url": "http://www.classa.bg/%D1%81%D0%B2%D1%8F%D1%82/item/398845-%D1%80%D1%83%D1%81%D0%B8%D1%8F-%D1%83%D0%BD%D0%B8%D1%89%D0%BE%D0%B6%D0%B8-%D1%88%D0%B5%D1%81%D1%82-%D0%B4%D1%80%D0%BE%D0%BD%D0%B0-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8,-%D0%B8%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B8-%D1%81%D1%80%D0%B5%D1%89%D1%83-%D0%BD%D0%B5%D0%B9%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%D1%85%D0%BC%D0%B5%D0%B9%D0%BC%D0%B8%D0%BC-%D0%B2-%D1%81%D0%B8%D1%80%D0%B8%D1%8F", "text": "Руската противовъздушна отбрана свали шест безпилотни летателни апарати, с които терористите се опитаха да атакуват нейната въздушна база Хмеймим в неделя, съобщи руското министерство на отбраната. Според агенцията, в 17:10 ч. „GMT системите за отбрана на въздушната база са засекли шест безпилотни летателни апарати, приближаващи от северозапад към летището\". \"Със стандартното зенитно огнестрелно оръжие на руската въздушна база, шестте безпилотни летателни апарати на терористите бяха унищожени на безопасни разстояния\", се казва в изявлението, в което се посочва, че настъплението не е причинило жертви или материални щети и че инсталацията работи нормално. Миналия четвъртък четири реактивни снаряда, изстреляни по руската база от планински район на провинцията Латакия, удариха село, разположено на 2 километра от съединението, при което убиха двама цивилни и раниха четирима души.", "date": "2019.08.13", "title": "Русия унищожи шест дрона на терористи, изстреляни срещу нейната база Хмеймим в Сирия"}
{"url": "http://www.classa.bg/%D1%81%D0%B2%D1%8F%D1%82/item/398846-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0%D0%BF%D0%BE%D0%B2%D0%B5%D0%B4-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BD%D0%B0%D1%87%D0%B8%D0%BD%D0%B0,-%D0%BF%D0%BE-%D0%BA%D0%BE%D0%B9%D1%82%D0%BE-%D1%81%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%BC%D1%80%D0%B5%D0%B6%D0%BE%D0%B2%D0%BE%D1%82%D0%BE-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5", "text": "Белият дом подготвя заповед, която може коренно да промени начина, по който се управлява съдържанието, публикувано в социалните медии. Това изглежда е опит на президента на САЩ Доналд Тръмп да прекрати антиконсервативните пристрастия, които той приписва на тези платформи.   Според проекта до който CNN има достъп, заповедта, , озаглавена „Защита на американците от онлайн цензура\", ще бъде поверена на Федералната комисия за съобщения (FCC) за регулиране как Facebook, Twitter и други големи технологични компании избират това, което се появява на техните уебсайтове.   По-конкретно, проектът, който все още е в начален стадий и подлежи на промяна, изисква FCC да разработи нови регулации, които да изясняват как и кога законът защитава тези компании, когато решат да премахнат съдържание от своите платформи. Проектът, чието съществуване първоначално беше докладвано от Politico, също така изисква Федералната комисия по търговия да вземе предвид тези нови политики при подаване на съдебни дела срещу тези компании или откриване на разследвания на техните практики.   Предложението има за цел значително да намали защитите, предоставени на компаниите съгласно раздел 230 от Закона за благоприличие на комуникацията. Понастоящем компаниите за социални медии не носят отговорност за съдържанието, публикувано от техните потребители, и те също получават имунитет за премахване на съмнително съдържание, стига това премахване да изглежда „добросъвестно\". Изпълнителната заповед би отнела този имунитет, ако потребителят не бъде уведомен, че съдържанието се премахва или ако решението се счита за антиконкурентно, несправедливо или подвеждащо. Изпълнителната заповед ще се прилага за компании с месечна база от потребители, която възлиза на или надвишава една осма от населението на САЩ. Това означава, че освен Twitter и Facebook, компании като Google, Pinterest и Snapchat също могат да бъдат обект на разследване.   Според обобщението администрацията на Тръмп е получила 15 000 жалби - вероятно чрез нов инструмент, стартиран през май - срещу компании в социалните медии, за които се твърди, че цензурират политическия разговор в техните платформи.   В тази връзка заповедта също така ще поиска от Федералната търговска комисия да отвори публично досие за жалби и да работи с Федералната комисия за съобщения, за да проучи как технологичните компании модерират съдържание в своите платформи и дали правят това безпристрастно.   Президентът Тръмп и други консервативни лидери отдавна твърдят, че консервативното съдържание е цензурирано в големите социални мрежи. Президентът заяви миналия май, че ситуацията в социалните мрежи \"се влошава и влошава за консерваторите \" на тези платформи.", "date": "2019.08.13", "title": "Тръмп подготвя заповед за промяна на начина, по който се управлява мрежовото съдържание"}
{"url": "http://www.classa.bg/%D1%81%D0%B2%D1%8F%D1%82/item/398847-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BF%D1%80%D0%B5%D0%B4-%D0%B6%D0%B5%D0%BD%D0%B5%D0%B2%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B2-xxi-%D0%B2%D0%B8-%D0%B2%D0%B5%D0%BA", "text": "Годината е 2019 - седем десетилетия след приемането на Женевската конвенция. Според Международния комитет на Червения кръст обаче договорите, които съдържат най-важните закони, ограничаващи варварските последици от войните, не се спазват и не ограничават жестокостите в световен мащаб. През осемте години, в които бруталната гражданска война в Сирия продължава, военният режим се ползва от подкрепата на руски военни сили. Освен това насочва съвсем съзнателно насилието си към райони, населени с цивилни под контрола на опозицията. Ситуацията анализира Кенет Рот - изпълнителен директор на Human Rights Watch, който допълва, че подобна ситуация е в изключителен разрез с Женевската конвенция. Той дава пример и с Йемен, където водената от саудитците коалиция системно бомбардира цивилни мишени, а обект на атентатите често са пазари, джамии, дори училищни автобуси и погребални процесии. А заплахата за мюсюлманското малцинство на рохингите от страна на армията в Мианмар, която упражнява произволни арести и екзекуции без съд и присъда, е по същество истинско етническо прочистване. Тези събития са в сериозно нарушение на международното хуманитарно право, заложено в Женевската конвенция. А това са само изблиците на насилие, които се превръщат в заглавия в медиите. Хелън Дърам е бивш адвокат по правата на човека и директор по хуманитарно право в Международния комитет на Червения кръст (МКЧК). Тя е съгласна, че организацията редовно вижда нарушения на конвенцията в най-опасните точки по света и откровено признава, че подобно погазване на законите е недопустимо. Но само защото законът се нарушава, не значи, че той е излишен. Женевската конвенция съдържа четири международни договора, които имат за цел да защитават хората без пряко участие във военни конфликти. В това число влизат цивилни, медици, военнопленници и ветерани, които са неспособни вече да воюват. Окончателният вариант на тези споразумения е приет на 12 август 1949 г. след продължителни дискусии. Оригиналната Женевска конвенция обаче е ратифицирана далеч преди това. Тя обхваща \"подобряване състоянието на ранените войници на бойното поле\" и е приета през 1864 г. по предложение на Хенри Дюнан, основател на МКЧК.     В годините преди Втората световна война МКЧК изготвя допълнителни договори, които разширяват защитата и я прехвърлят и върху цивилни граждани, пленени в битки. Тогава правителствата отказват да се ангажират с конвенцията. Резултатът е, че цивилните не разполагат с конкретен международен договор, който да ги предпази от ужасите на войната, в която в крайна сметка загиват десетки милиони души. Световните сили, в чиито умове ужасите на войната са все още твърде пресни, се съгласяват да преразгледат и актуализират споразуменията и да добавят клаузи за защита на цивилните и тяхната собственост по време на военни конфликти. Друго значително преразглеждане идва през 1977 г., когато са добавени два протокола, засилващи закрилата над жертви на международни и вътрешни въоръжени конфликти, включително и граждански войни. Към днешна дата Женевската конвенция е ратифицирана от 196 държави, включително всички държави членки на ООН. Последната държава, ратифицирала конвенцията през 2014 г., е Палестина. Дърам казва, че през годините конвенцията е допълнена и разширена със специфични договори като такива, които забраняват противопехотните мини, химическото оръжие и касетъчните бомби. Според нея новите предизвикателства като кибер-войните, автономните оръжия и изкуствения интелект, както и призивите за преоценка на екологичните щети от войните, ще играят все по-голяма роля в бъдещото развитие на конвенцията. В наши дни случаи като Сирия и Мианмар може да създават впечатлението, че конвенцията не действа, но всъщност има много малко места по света, на които тя не се спазва. Тоест няма как да говорим за глобално незачитане на документа, напротив. Според президента на МКЧК Петър Мауер има стотици хиляди ситуации, в които споразуменията се спазват стриктно. Женевската конвенция се следва, когато ранен човек е допуснат през контролно-пропускателен пункт, когато дете насред военен конфликт получава храна и вода, когато условията на военнопленници са подобрени или когато им е позволен контакт със семействата им знаем. Тогава разбираме, че международното хуманитарно право се спазва. Всъщност никой не оспорва същността на Женевската конвенция, посочва Рот от Human Rights Watch, а Дърам допълва, че законът сам по себе си е изчерпателен и няма нужда да бъде обновяван. Тя признава, че в световен мащаб трябва да има повече натиск върху страните в конфликтите, за да се гарантира, че законът се прилага. Проблемът не е в неяснотата на формулировките в конвенцията или липсата на конкретни правила. Проблемът са правителствата, които игнорират законите, както и липсата на международен надзор и правоприлагане. Рот посочва като пример, че често правителствата не са склонни да подведат под отговорност собствените си военни престъпници. И трябва да се намери начини тези пропуски да не се допускат. Вече се появяват международни трибунали като Международния наказателен съд, основан през 2002 г., който е един от отговорите на този проблем. Сирия например се оказва истинско предизвикателство като се има предвид обхвата на зверствата и би било логично да бъде изпратена пред Международния наказателен съд. Процедурата възпрепятстват руското и донякъде китайското вето в Съвета за сигурност към ООН. Така че е необходимо да се измислят и други начини за отговорност. Едно такова решение е на Общото събрание на ООН, което през 2016 г. гласува за създаването на безпристрастно международно звено, което да разследва нарушенията в Сирия. В допълнение редица европейски държави използват принцип в международното право, известен като \"универсално правосъдие\", за да преследва военни престъпници в чужбина вместо местните власти. Германия и Франция са едни от най-амбициозните в преследването на сирийски военни престъпници. А в момента, както признава и Рот, няма много други алтернативи на тяхната инициативност.", "date": "2019.08.13", "title": "Какви са предизвикателствата пред Женевската конвенция в XXI-ви век"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/398849-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80-%D1%81%D1%8A%D0%BD-%D0%B2-%D0%B0%D0%BB%D0%B5%D0%BD%D0%B8-%D0%BF%D0%BE%D0%BA%D0%BE%D0%B8-%D0%B8%D0%B7%D0%BB%D0%B8%D0%B7%D0%B0-%D1%81-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%B8%D0%B7%D1%82%D0%BE%D0%BA-%D0%B7%D0%B0%D0%BF%D0%B0%D0%B4", "text": "      „Сън в алени покои“ е титаничен опит да се съберат песъчинките на величествената китайска култура, които вятърът на времето отнася в невъзвратимото минало. Всяка национална литература би трябвало да има такъв „Сън“, такъв величествен опит да събере всичко от себе си в едно-единствено произведение.     „Сън в алени покои“ е роман, но и същинска енциклопедия: в него е изобразен с тънки подробности животът на китайското общество от ХVІІІ век – от висшето общество до нисшите класи, от императора до просяка. В книгата са вплетени знания от областта на архитектурата, изкуствата, митологията, религията, социално-правните отношения, държавната администрация, музиката и театъра, поезията и калиграфията – и дори традиционното кулинарно изкуство и медицина на Китай.        ", "date": "2019.08.13", "title": "Китайският бестселър \"Сън в алени покои\" излиза с логото на Изток - Запад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398837-%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%BD%D0%B5-%D1%81%D0%B5-%D0%BC%D0%B5%D1%81%D1%8F%D1%82%E2%80%9C-%D0%B8%D0%B7%D1%81%D0%BA%D0%BE%D1%87%D0%B8-%D0%BE%D1%82-%D0%B0%D1%84%D0%B5%D1%80%D0%B0%D1%82%D0%B0-%E2%80%9C%D1%80%D0%B5%D0%BA%D0%B5%D1%82%E2%80%9C,-%D0%BA%D0%BE%D1%8F%D1%82%D0%BE-%D0%B2%D0%B7%D1%80%D0%B8%D0%B2%D0%B8-%D1%81%D0%BA%D0%BE%D0%BF%D0%B8%D0%B5", "text": "Скандалът по случая „Рекет“ в Северна Македония набира скорост и вече обхваща върховете не само на прокуратурата, но и на политиката. Прескочи и границата на страната – споменати са българи, както и Будапеща. Скандалът вече не е и само корупционен, но и политически и криминален.     От дни премиерът Зоран Заев е под натиск от опозицията, тъй като шефката на Специализираната прокуратура Катица Янева, която е сред главните герои на историята, се счита за негов доверен човек. Докато част от противниците му говорят за оставка, все повече се засилват и мненията за пълен провал на Специализираното обвинение, което разследва дела на базата на доказателства, събирани чрез подслушване и записи по времето на бившия премиер Никола Груевски. Именно от такива записи \"изплува“ името на сегашния премиер Зоран Заев. Става дума за разговор между трима бизнесмени ъс спорна репутация в обществото. В същия запис единия от участниците в разговора – Камчев, изрича фразата: \" \". Това е последното развитие, което обещава нови разкрития, кое от кое по-пикантни и радиоактивни… Разплитане на корупционния чорап... Всичко тръгва от електронното издание на италианския „La Verita“, което разпространи аудио и видео записи от дома на бизнесмена Йордан (Орце) Камчев, от които става ясно, че бизнесмените Боян Йовановски и Зоран Милески искат от Камчев милион и половина евро, които да бъдат дадени като подкуп на шефката на Спецпрокуратурата Катица Янева. Срещу тази „плата“ тя гарантирала обвинението да отърве Орце от ареста и съда.   В обществото се появиха много слухове и версии за това кой е предоставил записа на въпросната среща от дома на Камчев, който е сред основните герои по делото „Рекет“. Според някои това е станало през Будапеща, но изданието така и не назовава своя източник. Спорове предизвиква и изтичането на доказателства по разследването, а съмненията падат върху държавното обвинение. Прокуратурта твърди, че записът не е „изтекъл“ от нея, но съмненията остават. Съществува вероятност записът да е притежаван от политически и мафиотски среди, смятат запознати. Засега главният прокурор Любомир Йовевски твърди, че записът не е изтекъл от прокуратурата. Йовевски и наблюдаващият прокурор по „Рекет“ Вилма Русковска в момента са в отпуск и се намират в чужбина. Те отричат всякаква връзка с разпространението на скандалните записи до медията в Италия. „Българската следа“ не е случайна „Бизнесменът“ Орце Камчев е с българско гражданство и паспорт. Той е един от най-близките хора на тандема Никола Груевски – Сашо Миялков. Тази тройка близо десет години управлява Македония с позволени и непозволени средства. В този период бяха подслушвани незаконно прокурори и съдии, политици и обществено известни хора. Един от най-важните бизнеси на Камчев е контрола върху повечето медии в Северна Македония. Въпреки, че е с българско гражданство, той нерядко е в основата на антибългарски публикации и нападки. Когато Груевски избяга в Унгария, Камчев се опита да играе с новата власт и затова е потърсил „подход“ към Катица Янева. Камчев заедно с бившия премиер Груевски и бившия директор на службата за сигурност Миялков освен за пране на пари, са разследвани и за злоупотреба с власт и съучастие в организирана престъпна група. Олигархът също така е разследван за незаконно финансиране на партията на Груевски. По време на разследването срещу Орце става ясно, че той притежава множество фирми и недвижимо имущество в България, включително и жилище с адресна регистрация на негово име. Освен това Орце Камев е предложен от българската страна за генерален консул в Северна Македония, но Скопие отказва да му даде такъв статут. Източници от Северна Македония смятат, че покрай Камчев, Миялков и Груевски тепърва ще излизат на светло много техни връзки и срещи с български олигарси и политици.", "date": "2019.08.13", "title": "„Българите да не се месят“ изскочи от аферата “Рекет“, която взриви Скопие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398838-%D0%BD%D0%BE%D0%B2%D0%B0-%D0%BC%D0%B5%D1%82%D0%BE%D0%B4%D0%B8%D0%BA%D0%B0-%D0%BF%D1%80%D0%BE%D0%BC%D0%B5%D0%BD%D1%8F-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%B8-%D1%81%D0%BC%D1%8A%D1%80%D1%82-%D0%BD%D0%B0-%D0%BF%D1%8A%D1%82%D1%8F", "text": "Нова методика променя изчисляването на обезщетенията при смърт или увреждане на пътя.    Проектът на методиката е изработен по поръчка на Държавния гаранционен фонд, като новият начин на изчисление на обезщетенията трябва да бъде приет до края на годината. Предложението е обезщетенията да се състоят от два компонента - за имуществени и за неимуществени вреди. Компенсацията за неимуществени вреди ще е фиксирана - в зависимост от увреждането и роднинската връзка.  За пръв път се въвежда и максимално обезщетение за неимуществени вреди на близки роднини от 80 000 лева при смърт. То обаче също може да бъде увеличено, ако има утежняващи обстоятелства - например е загинал единственият родител на дете. Значително се увеличава тежестта на имуществените обезщетения - на база на разходите за лечение, загуба на доход в семейството и др. При тях обаче ще се изисква наличие на официални данни за доход.     Според Асоциацията на застрахователите при новата методика обезщетението би било по-високо или приблизително равно на сега изплащаните суми. Оттам дават пример, че ако е починал 49-годишен мъж, сега обезщетението би било 340 000 лева, а при новата методика близките му биха получили 323 337 лева - 180 000 лева за неимуществени щети - по 60 000 лева за съпругата и двете му деца, и 143 337 лева за имуществени щети - 27 686 лева за издръжка на съпругата, 51 694 за по-голямото и 63 997 лева за по-малкото дете. Всичко това обаче е при официален месечен доход на съпруга от 2000 лева.  Според асоциацията на пострадалите при катастрофи обаче новата методика ще намали обезщетенията и ще е в полза на застрахователите. \"На пръв прочит, между 3 и 5 пъти по-ниски обезщетения ще получават пострадалите спрямо сега действащата съдебна практика. Чухте цифрата 80 000, най-високата, при положение че съдът в момента присъжда между 120 и 150 000 без лихвите\", коментира Владимир Тодоров от асоциацията пред БНТ.  От асоциацията обвиняват Гаранционния фонд и в прибързано обсъждане на методиката.  Общественото обсъждане на новата методика ще започне в началото на септември. Тя трябва да бъде приета от Комисията за финансов надзор до 7 декември.  ", "date": "2019.08.13", "title": "Нова методика променя обезщетенията при смърт на пътя"}
{"url": "http://www.classa.bg/%D1%81%D0%B2%D1%8F%D1%82/item/398829-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D0%BA%D1%82%D0%B0-%D1%80%D1%83%D1%81%D0%B8%D1%8F-%E2%80%94-%D0%BD%D0%B0%D1%82%D0%BE-bild-%D0%B8%D0%B7%D1%8F%D1%81%D0%BD%D0%B8,-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D0%BE%D0%BA%D0%B0%D0%B6%D0%B5-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B9%D1%81%D0%BA%D0%B8-%D0%BD%D0%B0-%D1%81%D0%B0%D1%89-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2-%D0%BF%D0%BE%D0%BB%D1%88%D0%B0", "text": "\"Най-важният дипломат на Тръмп в Европа\", американският посланик в Берлин Ричард Гренел заплаши, че ще прехвърли всички американски войски от Германия в Полша, пише Bild. „Прехвърлянето на войски обаче ще бъде нарушение на учредителния акт на НАТО“, предупреди Волфганг Ишингер, председател на Мюнхенската конференция за сигурност в интервю за таблоида. Германия рискува да загуби основния си съюзник, пише Bild.     В продължение на няколко години Берлин  , за което президентът на Съединените щати Доналд Тръмп многократно предупреждава канцлера на Германия Ангела Меркел, отбелязва изданието. „ , смята немският таблоид. , посланикът на САЩ в Берлин Ричард Гренел, заплаши, че ще прехвърли всички американски войски, разположени във федералната република, в Полша, обяснява Bild. , цитира изданието Гренел. Но оправдана ли е критиката на посланика на САЩ? Наистина ли немската икономика расте за сметка на американската? И не се ли възползва Германия от факта, че САЩ плащат за сигурността й? - си задава въпроси таблоидът. „ , подчертава Bild. При това недоумява немското издание, Берлин не само отказва да похарчи за отбрана 2% от БВП, обещани на Североатлантическия алианс, но дори планира да намали военните разходи след 2021 г. Що се отнася до евентуалното прехвърляне на американските войски от Германия в Полша, продължава таблоидът, тази стъпка все пак е свързана с определен риск. „ , предупреди в интервю за Bild Волфганг Ишингер, председател на Мюнхенската конференция за сигурност. Тоест, изяснява германското издание:  .  ", "date": "2019.08.13", "title": "Нарушението на акта Русия — НАТО: Bild изясни, какво ще се окаже прехвърлянето на войски на САЩ от Германия в Полша"}
{"url": "http://www.classa.bg/%D1%81%D0%B2%D1%8F%D1%82/item/398830-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%E2%80%9D%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82-%D0%B2%D0%B5%D1%80%D0%B3%D0%B8%D0%BD%D0%B0%E2%80%9D", "text": "Забрана да се използва Звездата от Вергина на всякакви публични места е в сила от днес в Северна Македония съгласно изпълнението на условията в споразумението с Гърция по спора за името, съобщава гръцкият в. ”Катимерини”. Договорът от Преспа, който в началото на 2019 г. бе одобрено от парламентите на двете страни, предвиждаше шестмесечен преходен период преди забраната да бъде въведена.     Договорът с Гърция поставя условие Северна Македония да се откаже от всякакви претенции за връзки с културата на древна Македония и нейните символи. Звездата от Вергина бе изобразена върху първия флаг на страната, но след това премахната, след като Гърция наложи търговско ембарго на Македония, напомня \"Катимерини\".", "date": "2019.08.13", "title": "Северна Македония забрани ”Звездата от Вергина”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398831-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B5-%D0%B8%D0%B7%D0%B1%D1%80%D0%B0%D0%BD-%D0%BE%D1%82%D0%B4%D0%B0%D0%B2%D0%BD%D0%B0-%D0%BE%D1%82-%D0%BA%D0%BE%D0%B3%D0%BE%D1%82%D0%BE-%D1%82%D1%80%D1%8F%D0%B1%D0%B2%D0%B0", "text": "Защо е този напън хората да харесат единствения кандидат за главен прокурор? Явно, за да се прикрие фактът, че Иван Гешев е избран отдавна. От когото трябва.         Тези дни, щом си пуснеш телевизора, на екрана изгрява кандидатът за главен прокурор. В новинарска емисия на една от големите телевизии даже намериха повод да го пуснат три пъти – в началото, по средата и към края. А и цялата прокуратура се държи като в предизборна кампания - сякаш целокупното население ще избира следващия ѝ началник. Което е много смешно, защото кандидатът е един-единствен и е избран отдавна, от когото трябва. Други, избрани по същия начин, го номинираха единодушно и остана само да си го гласуват, също единодушно. Несъгласните да си мълчат Защо тогава е целият този напън? Защото на дърпащите конците им се иска колкото се може по-малко хора да разберат, че изборът е предрешен, и колкото се може повече хора да им харесат избраника. Проблемът е, че (почти) никой не вярва на прокуратурата. А виновни за това, според нея, са някакви „заинтересовани“ хора и медии, които все още си въобразяват, че тия неща подлежат на обсъждане. И си позволяват да твърдят, че единствената кандидатура е, меко казано, неподходяща за поста. Затова цялата прокуратура се втурна да дава отпор на „тенденциозните и манипулативни коментари, мнения и публикации“, без да опровергава по същество написаното в тях.     В серия декларации от миналата седмица несъгласните бяха призовани към „толерантност, отговорност и добронамерен тон“ (да си мълчат и да не се бъркат, където не им е работа) и предупредени, че ако продължават „да формират недоверие у гражданите към прокуратурата“, тя ще им отговори „с всички позволени от закона средства“. Кой създава недоверието Дори и несъгласните да млъкнат обаче, цялата тази кампания няма да помогне. Защото единственият виновник за масовото недоверие в прокуратурата е самата прокуратура. Тя от много години работи в тази посока и вече е постигнала много. Основната причина, естествено, е в трайната липса на присъди за корупция и злоупотреби по високите етажи на властта. Затова масовото убеждение е, че хората с реална власт и техните приближени са практически недосегаеми и че, ако се наложи да бъдат проверявани за нещо, то е само проформа, колкото да бъдат изчистени. От друга страна не остава незабелязано, че мнозина, изпречили се по един или друг начин на властта, са подложени на системен тормоз с безкрайни разследвания и измислени обвинения. С две думи - в очите на хората прокуратурата е основен крепител на властовото статукво. Опитите ѝ да прикрие това чрез буйна имитация на дейност, се провалят заради все по-карикатурните изпълнители и трагикомичното разминаване между шумна показност и краен резултат. Като в случая с обявения за „абсолютен престъпник“ бивш министър, който започна с излъчен по телевизията брутален арест, продължи с 4 обвинения и завърши с 4 оправдателни присъди и (засега) близо 200 хиляди лева обезщетения, платени от данъкоплатците. Примерите се множат Действителността е толкова отвратително-водевилна, че за доверието или недоверието вече дори няма значение дали реално има престъпление или не и дали някой е виновен или невинен. Във всеки случай съмненията сред публиката са толкова големи, че симпатиите ѝ често са откровено на страната на обвиняемите, а не на обвинителите. Примерите са безброй и се множат. Да кажем -  , които били хакнати, за да се разклатят политическата система и формата на управление. Този пример сам по себе си е напълно достатъчен да разклати не само „доказателствата“ и обвиненията срещу конкретните „кибер терористи“, но и доверието в цялата прокуратура за години напред. Какво точно е, или не е направила   не знам, но след отвратителната гавра, на която бе подложена при задържането си (в присъствието на кандидата за главен прокурор) и после в ареста, мнозинството е по-скоро убедено, че тя е изкупителна жертва за назидание на всички, които се опитват да се борят с мафиотските интереси. Рекордната за България с бързината и размера си присъда само затвърди това убеждение. Затова на последните избори Иванчева би две парламентарни партии и няма да е чудно, ако въпреки очевидно скромните си качества за политиката, на следващите избори влезе в общинския съвет, а после и в парламента. Дори когато работата изглежда добре свършена, а доказателствата - безспорни, недоверието пак остава. И до ден днешен, например, могат да се срещнат хора, които продължават да се съмняват, че и извършителят, и мотивите за убийството на журналистката в Русе са други. Днешни и бъдещи обвиняеми Недоверието няма как да се преодолее с кухи декларации, още по-малко - със зле прикрити заплахи. А днешната свръхактивност на прокуратурата може да предизвика само обратен ефект. Същото е в сила и за единствения кандидат за неин началник. Той вече си беше „постлал“ достатъчно, откакто го избутаха на първа линия и го превърнаха в медийна звезда. А след предизвестената си номинация се закопа окончателно още с първото си „ . Оттогава - колкото повече появи по телевизията и писма с „единодушна и безрезервна подкрепа“ - толкова повече съмнения и недоверие в публиката. Разбира се, работата с избора му е опечена. Но на тях, поне засега, това не им стига - искат и да ги харесваме. Който не ги харесва, е обвиняем, а ако още не е - скоро ще бъде.    ", "date": "2019.08.13", "title": "Иван Гешев е избран отдавна. От когото трябва."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398832-%D1%81%D0%B2-%D1%82%D0%B8%D1%85%D0%BE%D0%BD-%D0%B7%D0%B0%D0%B4%D0%BE%D0%BD%D1%81%D0%BA%D0%B8,-%D0%B5%D0%BF%D0%B8%D1%81%D0%BA%D0%BE%D0%BF-%D0%B2%D0%BE%D1%80%D0%BE%D0%BD%D0%B5%D0%B6%D0%BA%D0%B8,-%D0%B7%D0%B0%D0%B4%D0%BE%D0%BD%D1%81%D0%BA%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  Св. Тихон Задонски е един от най-великите и най-новите благодатни подвижници и пастири на Руската православна църква. По своята светост и подвиг той може да се сравнява с древните велики свети отци на Вселенската църква. Св. Тихон Задонски се родил в 1724 г. в бедното семейство на църковния служител Сава Кирилович Соколов, село Короцка, Новгородска губерния. В светото кръщение получил името Тимотей. Баща му умрял твърде рано, а майка му едва смогвала да изхрани своите сирачета - четири сина и две дъщери. Когато Тимотей пораснал, майка му успяла да го настани в Новгородското духовно училище (1738), което две години по-късно било превърнато в духовна семинария. Завършил образованието си с пълно отличие през 1754 г., той веднага бил назначен в същата семинария за преподавател по гръцки език и риторика. На 10 април 1758 г. приел монашеско пострижение с името Тихон и наскоро бил ръкоположен за йеродякой, йеромонах, а през 1759 г. бива възведен в архимандритско достойнство и назначен за ректор на духовната семинария в гр. Твер.      На Великден служил с Тверския архиепископ Атанасий и на архиерейската проскомидия архиепископът поменал Тихона: \"Епископство твое да помянет Господ Бог во царствии Своем!\" - и сам се усмихнал на своята грешка и добавил: \"Бог да ви даде да бъдете епископ!\" А по същото време в Руския синод архиереите теглели жребие измежду 7 кандидати, кой да бъде ръкоположен за епископ. Три пъти теглили жребие и трите пъти излязло името на Тверския ректор Тихон. На 13 май 1764 г. той бил ръкоположен за епископ в Петроградската катедрала \"Св. Петър и Павел\" като викарий на Новгородската епархия, а от 3 февруари 1763 г. бил назначен за Воронежки епископ. От всички преживени дотогава лишения и подвизи здравето на св. Тихон било доста разстроено. Затова още в самото начало на своето епархийско служение той помолил да бъде освободен на покой в някой манастир. Това му било отказано и той трябвало в продължение на четири години и седем месеца да носи подвига на епархийски архиерей. Високо благочестив, св. Тихон не можел спокойно да гледа разпуснатостта, която заварил в епархията. Той се заел да стегне дисциплината в църкви и манастири, всред свещеници и монаси, да издигне благолепието на богослужебните места и богослуженията и пр. С личен надзор и разговори, с проповеди и послания той успял за кратко време да постигне твърде много. Но здравето му продължавало да се влошава, докато най-после Св. Синод го освободил от Воронежката епархия. Св. Тихон се прибрал на усамотение и подвиг в Задонския манастир \"Св. Богородица\", на 95 км от гр. Воронеж. Бил освободен в края на 1767 година. Още като епархийски архиерей той бил известен като изключителен подвижник, а какво е било в манастирското му уединение - можем да си представим. Единствено го смущавала архиерейската му съвест, че малко послужил на Божия народ. В душата му се явявало нещо като разкаяние, загдето напуснал епархията. Едва ли не се налагало да се бори с мисълта за възвръщането си. Обаче строгият благодатен Задонски старец Аарон отговорил на тия негови смущения: \"Божията Майка не позволява на Тихона да излезе оттук!\" Така св. Тихон се успокоил и се освободил от тия свои духовни терзания. Неговият голям подвиг се състоял в постоянен пост и молитва, строго нравствен живот, непрестанна благотворителност при малкото възможност в неговото положение и най-вече - в \"златословесните писания\", които написал в съзерцателния покой на манастирското усамотение. През 1770 г. започнал да пише своя известен труд \"За истинското християнство\". Това е изложение на християнското нравоучение. В него личи дълбокото познание на Св. Писание и тънкото проникновение в Христовата православна вяра. А през 1777 г. започнал своето дивно творение \"Духовно съкровище, събирано от света\". Като оставил на своята Църква и народ безценно писмено съкровище (творенията му наброяват 16 тома), св. Тихон, изпълнен с преизобилна Божия благодат и чудеса, завършва земния си живот на 13 август 1783 година. През 1846 г. при поправка на централната манастирска църква мощите му били намерени нетленни. На 13 август 1864 г. (78 г. подир смъртта му), той бил канонизиран от Руската православна църква. Паметта му се почита на 13 (26) август.", "date": "2019.08.13", "title": "Св. Тихон Задонски, Епископ Воронежки, Задонски чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398833-13-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1099 г. Паскалий II е избран за католически папа.     1521 г. испанският конквистадор Ернан Кортес завладява столицата на ацтеките — днешния град Мексико. 1624 г. Кардинал Ришельо става главен министър на Франция в правителството на Луи XIII.     1642 г. Кристиан Хюйгенс открива южната полярна шапка на планетата Марс, наречена \"Сиртис Мейджър Планиша\".     1868 г. катастрофално земетресение в Перу и Еквадор убива 25 хиляди и причинява щети за 300 милиона долара.     1905 г. в Норвегия е проведен референдум за отделяне на кралството от унията с Швеция.     1907 г. в Ню Йорк започват да се движат първите таксита.     1911 г. се провежда първия полет на български военен самолет над София — пилот е поручик Симеон Петров, със самолет Blériot XI.     1913 г. Хари Брадли от лаборатория в Шефилд (Великобритания) изобретява неръждаваема стомана.     1923 г. започва хиперинфлация в Германия.     1932 г. Адолф Хитлер отказва вицеканцлерския пост.     1952 г. Германия и Япония се присъединяват към Международния Валутен Фонд.     1961 г. е издигната Берлинската стена. ГДР затваря границата със Западен Берлин.    ", "date": "2019.08.13", "title": "13 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398834-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BB%D0%B0%D1%82%D0%B8-%D0%BD%D0%B0-%D1%81%D0%B0%D1%89-1-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-f-16", "text": "Министерството на отбраната е превело цялата сума в размер на 1.2 милиарда щатски долара по международните договори за доставката от Правителството на САЩ на осем самолета F-16 Block 70 и свързаното с тях оборудване и въоръжение.     Това съобщиха от пресцентъра на Министерство на отбраната. Преводът е нареден на 8 август от Министерството на отбраната до Агенцията за подпомагане в областта на сигурността (Defence Security Cooperation Agency – DSCA) по сметка на Република България. С тази стъпка българската страна е изпълнила ангажимента си по договорите, сключени по проекта за придобиване на нов тип боен самолет за българските Военновъздушни сили. С потвърждението от Агенцията за получените по сметката на Република България 1,2 милиарда долара за американската страна договорите също са в сила и започва тяхното практическо изпълнение.     На 26 юли 2019 г. 44-ото Народно събрание ратифицира договорите (LOAs) BU-D-SAB „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR „Многофункционална система за разпределение на информация – Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment). Те бяха подписани от министъра на отбраната Красимир Каракачанов на 11 юли (на основание решение на Министерския съвет от 10 юли 2019 г.).    ", "date": "2019.08.13", "title": "България плати на САЩ 1.2 милиарда долара за F-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398835-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B7%D0%B8%D0%BC%D0%B0-%D0%BD%D0%B5%D1%89%D0%B0%D1%82%D0%B0-%D0%B2-%D1%81%D0%B2%D0%BE%D0%B8-%D1%80%D1%8A%D1%86%D0%B5", "text": "Мега-инвестицията на \"Фолксваген\" още не е загубена, а България хвърля всички сили в надпреварата. Даже лично премиерът Бойко Борисов е поел нещата в свои ръце, пишат издания.       \"България като дестинация-мечта\" - под това заглавие авторитетният германски „Франкфуртер Алгемайне Цайтунг” публикува обширен анализ от своя балкански наблюдател Михаел Мартенс, посветен на бъдещата голяма инвестиция на „Фолксваген“. По същата тема се появиха още многобройни публикации в български и германски медии, част от които цитираме по-долу. „Битката изглежда приключила, но предполагаемият победéн не се отказва. В борбата за една от най-големите задгранични инвестиции в историята на Фолксваген през миналите седмици се засилиха сигналите, че автомобилните мениджъри във Волфсбург ще изберат Турция\" - така започва статията във „Франкфуртер Алгемайне Цайтунг”. По-нататък Мартенс се връща към изявленията на Щефан Вайл, министър-председател на Долна Саксония пред агенция ДПА. Вайл, който е член на Надзорния съвет на „Фолксваген“, представлявайки държавата като акционер, в края на юли защити евентуално решение в полза на Измир. Според него, решението за голямата инвестиция ще бъде със сигурност икономическо, а не политическо. Агенция ДПА припомни, че според критиците, новият завод не бива да се строи в Турция заради положението с човешките права в тази държава. В отговор Щефан Вайл обърна внимание, че от друга страна пък не бива да се обезкуражават демократите в Турция. \"За България процесът още не е приключил\" В статията на „Франкфуртер Алгемайне Цайтунг” накратко се разказва предисторията на съревнованието за голямата инвестиция, а авторът подробно цитира бившия президент Росен Плевнелиев, който е член на Управителния съвет на Аутомотив Клъстер България. Българските медии наскоро също цитираха Плевнелиев с оптимистичното твърдение, че за България процесът още не е приключил. В следващите месеци България продължава да работи заедно с „Фолксваген” и преговарящите екипи, посочи бившият президент и заяви: „Докато няма подписан договор с една от двете държави, всяка една от тях е алтернатива”, отбеляза той.     Във „Франкфуртер Алгемайне Цайтунг” четем: „Плевнелиев вече не играе роля в първите редици на българската политика, тъй че може да си позволи да говори за Турция много по-директно, отколкото правителственият ръководител Бойко Борисов, който винаги много внимава да не провокира турския президент Реджеп Тайип Ердоган. В случая роля играят и страховете на София, че Ердоган би могъл да отвори за мигрантите турско-българската граница\", припомня Михаел Мартенс. В интервюто за вестника Плевнелиев твърди, че на Балканите наблюдават много внимателно къде ще отиде мега-инвестицията на „Фолксваген“. Бившият президент развива тезата, че ако концернът избере България, това ще бъде силен сигнал в подкрепа на демократичните и проевропейски сили в целия регион, докато изборът на Турция би означавал, че когато става дума за пари, законността и човешките права остават на заден план. Плевнелиев говори и за други фактори, които, според него, говорят в полза на България. Например - синдикалните права, охраната на труда, опазването на околната среда. Авторът на статията цитира документ на английски език, разпространен от Росен Плевнелиев, в който се прави сравнение между България и Турция от гледна точка на очакваната инвестиция. В документа става дума за нарушенията на човешките права в Турция и за посегателствата срещу правата на работниците. В същото време България предлага най-ниското равнище на заплащане в целия ЕС - по-ниско, отколкото в Турция, посочва документът. Тук авторът на статията Михаел Мартенс припомня обаче, че предприемачите от Германо-българската търговска камара се тревожат от нещо съвсем друго: от недостига на квалифицирани кадри. Фолксваген може да омете целия трудов пазар в България По-нататък в статията четем: Според добре информиран източник в София, много чуждестранни фирми, които вече работят в България, всъщност биха се радвали, ако „Фолксваген“ не инвестира в страната. „Опасяват се, че VW ще омете целия трудов пазар, а в резултат те самите ще трябва да плащат още по-високи възнаграждения, за да задържат работниците си. И затова предпочитат да преувеличават, когато говорят за липса на квалифицирани кадри,“ твърди близкият до правителството източник.\" В интервюто за „Франкфуртер Алгемайне Цайтунг” Росен Плевнелиев се спира и на такива глобални въпроси като опасността от деиндустриализиране на континента, когато стотици хиляди работни места се изнасят от Европа. Той признава, че като пазар България със своето топящо се население е по-непривлекателна от Турция. Същия аргумент, впрочем, привежда и германското електронно издание „Дойч-Тюркишер Журнал“, което цитира Алпер Канджа, шеф на турската Асоциация на автодоставчиците „Тайсад\". Канджа казва, че много неща говорят в полза на Турция, само имиджът на страната представлявал пречка. В обширния анализ на ФАЦ по-нататък се цитират и още размишления на Плевнелиев: „Кой ли би гарантирал сигурността на инвестициите в Турция, ако германо-турските отношения отново достигнат точката на замръзване, както през 2016? В същото време България имала подкрепата на Брюксел като гарант на правото на собственост, правата на работниците и защитата на природата. В София припомнят още, че със закупуването на руската противоракетна система С-400 Турция с големи крачки се отдалечава от НАТО и от ЕС.\" И още предимства на България Сред аргументите, с които България се опитва да привлече инвестицията на „Фолксваген“, Мартенс споменава още: България стриктно се придържа към европейските правила, никой не се бърка в решенията на Централната банка, българския лев от години вече е стабилен. Към края на статията четем: „Във Волфсбург едва ли имат нужда от такива лекции. Но България явно е решила да хвърли всички сили, за да привлече голямата инвестиция. Правителственият ръководител Бойко Борисов даже е взел нещата в свои ръце. В писмена позиция пред този вестник той изтъква кредитната благонадеждност, ниския външен дълг и други доказателства за стабилността на страната.\"    ", "date": "2019.08.13", "title": "Битката за Фолксваген: Бойко Борисов взима нещата в свои ръце"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398836-%D0%BA%D0%B8%D1%82%D0%B0%D0%B9%D1%86%D0%B8,-%D1%8E%D0%B6%D0%BD%D0%BE%D0%BA%D0%BE%D1%80%D0%B5%D0%B9%D1%86%D0%B8,-%D1%80%D1%83%D1%81%D0%BD%D0%B0%D1%86%D0%B8-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%BD%D0%B0%D0%BF%D0%B8%D1%80%D0%B0%D1%82-%D0%B7%D0%B0-%D0%B0%D0%B5%D1%86-%E2%80%9D%D0%B1%D0%B5%D0%BB%D0%B5%D0%BD%D0%B5%E2%80%9D,-%D1%81%D0%BF%D0%BE%D1%80%D0%B5%D0%B4-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0", "text": "Предварителен интерес за АЕЦ ”Белене” има от страна на китайска корпорация, южнокорейска компания, на корпорацията ”Росатом” и от фирмата ”Дженерал Електрик”. Очакваме максимален брой инвеститори да потвърдят желанието си за участие в проекта, каза        На 19 август е крайният срок за подаване на документи за реализация на проекта за изграждане на АЕЦ \"Белене\". Проектът за газопровода \"Южен поток\" дава възможност за диверсификация на доставките на енергия. Надявам се съвсем скоро да сключим договор и да реализираме целите през обществената поръчка, каза министърът на енергетиката. От страна на \"Газпром\" резервираха обеми в газопровода и ние пристъпваме към възлагане на обществена поръчка и се надяваме на успешна реализация на проекта, посочи Петкова.     В рамките на транспортния коридор от Каспийско до Черно море участват няколко държави. България може да се включи с морските си пристанища. Няма как туркменистанския газ да стигне до България без инфраструктура и затова се търсят възможности за суапови сделки за строителство на газопровод през Каспийско море, каза Теменужка Петкова.", "date": "2019.08.13", "title": "Китайци, южнокорейци, руснаци и американци напират за АЕЦ ”Белене”, според Теменужка Петкова"}
{"url": "http://www.classa.bg/%D1%81%D0%B2%D1%8F%D1%82/item/398824-%D0%BE%D0%B1%D1%89%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D0%B4%D0%B6%D0%BE%D0%BD%D1%81%D1%8A%D0%BD-%D0%B8-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%80%D0%B5%D0%B6%D0%B8%D0%BC%D0%B8", "text": "Лондон май ще има нужда от спасителен фонд за предприятията си след Брекзит. Или поне така смята премиерът Джонсън. Дали това не означава, че се завръща към реалността, пита се Петер Щурм.       Да не би да има проблем? Тази дума всъщност изцяло отсъства от речника на новото британско правителство. С поглед обаче към излизането на Великобритания от ЕС без споразумение, в страната ще бъде създаден фонд за спасяване на закъсали фирми – и този факт говори, че Борис Джонсън и неговите хора най-после са слезли на земята. А иначе перспективата пред цялата страна – сиреч, и пред всяка отделна фирма в страната – продължавала да бъде \"фантастична\", неспирно повтаря правителството. Това твърде много напомня на обещанията за светло бъдеще, с които навремето комунистическите режими се опитваха да направят по-поносимо настоящето на своите народи.     Но какво ли друго може да стори Борис Джонсън? Премиерът влезе в конфронтация с Европейския Съюз и ще се наложи да следва този свой курс до края. ЕС може да помогне на Джонсън, изпращайки към Лондон кристално ясно послание: какво може и какво не може. В този случай опърничавият премиер ще трябва да се укроти, но страната му ще получи реална помощ. И то изобщо без спасителни фондове.    ", "date": "2019.08.13", "title": "Общото между Джонсън и комунистическите режими"}
{"url": "http://www.classa.bg/%D1%81%D0%B2%D1%8F%D1%82/item/398825-%E2%80%9E%D1%82%D1%8F%D0%BD%D0%B0%D0%BD%D0%BC%D1%8A%D0%BD%E2%80%9C-%D0%B2-%D1%85%D0%BE%D0%BD%D0%BA%D0%BE%D0%BD%D0%B3", "text": "Китай оставя над Хонконг да тегне заплахата от силова интервенция, която да сложи край на демонстрациите. Икономическият риск обаче вероятно ще обезсърчи Пекин да извърши нов „Тянанмън“ в бившата британска колония, твърдят експерти. „Тези, които си играят с огъня, ще загинат в пламъци“, предупреди миналата седмица високопоставен служител на комунистическия режим, който разкритикува растящото насилие на демонстрациите, което полицията на Хонконг не успява да възпре. В илюстрация към думите си Пекин разпространи видеоклипове как китайската армия тренира разпръскване на демонстранти, като по-този начин засили очакванията за интервенция в Хонконг, която да сложи край на протестното движение.     „Пекин използва заплахата от китайската армия или друга форма на директна интервенция, за да уплаши демонстрантите. С оглед обаче рисковете на ситуацията в Хонконг и опасността за репутацията и икономиката на Китай, изпращането на китайската армия (в Хонконг) би било много опасно“, твърди експертът Бен Бланд от австралийския институт „Лоуи“. Китайската армия не е използвана срещу демонстранти от репресиите на Тянанмън в Пекин през юни 1989 г. Тогава загинаха стотици, а по някои данни над хиляда души, като впоследствие се стигна до две години на частична стагнация на икономиката, а Китай попадна в международна изолация.     Тридесет години по-късно Уър Кайси, бивш студентски предводител от протестното движение на Тянанмън, се съмнява, че Пекин ще поеме риска да изпрати армията по улиците на ключов финансов център като Хонконг. „Не бива да забравяме, че китайското правителство се ръководи от интереса си и че личният интерес на китайските лидери е свързан със запазването на икономическата стабилност на Хонконг. Мисля, че те разбраха, че за прибягването до армията се плаща доста висока цена“, казва Уър Кайси от Тайван, където живее в изгнание. Евентуална военна интервенция би имала освен това и унищожителен ефект върху Тайван, който Пекин се опитва да убеди да мине под китайски контрол.   По силата на специалния статут на бившата британска колония, върната на Китай през 1997 г., гарнизонът на китайската армия, който наброява няколко хиляди души, не може да прави интервенции в Хонконг, освен ако местните власти не поискат това. След 1989 г. китайската армия усъвършенства техниките си за съхраняване на реда, което би й позволило да направи по-малко кървава интервенция от тази в Пекин. „Репресиите на Тянанмън бяха голям урок за Китайската комунистическа партия“, отбелязва политологът У Цян от университета Цинхуа в Пекин. След клането западните страни наложиха ембарго на продажбата на оръжия на Китай, но това не попречи на засиленото сътрудничество между Пекин и полицейските сили на европейски държави и САЩ, имащи повече опит с безкръвното справяне с демонстрации, казва той. „Голяма част от това сътрудничество бе фокусирана върху това как да се реагира при политически безредици и срещу мирни демонстранти. Голям опит бе почерпен от европейските страни и САЩ“, изтъква У. Остава да видим как китайските сили и демонстрантите ще действат при реални условия. „Китайският режим няма опит с операции при безредици в условията на свободно общество, той си остава във фазата на обучението“, смята У Цян.     Дори комунистическият режим да се откаже открито да използва армията, той може вместо това тайно да изпрати войници и полицаи от континентален Китай, прогнозира китаистът Уили Лам от Китайския университет в Хонконг. „Те ще носят униформи на полицията на Хонконг, за да не се говори за официално разполагане (на китайски сили)“, предполага експертът. В комюнике от четвъртък полицията на Хонконг категорично отрече „твърденията“, че в редиците й вече има подкрепления от континентален Китай. Миналия вторник имаше учение за действия при условия на безредици в град Шънчжън, недалеч от Хонконг. В учението участваха най-малко 12 000 души, съобщи местната полиция във видеоклип, който изглежда имаше за цел да въздейства на демонстрантите в Хонконг. Но не само на тях. „Става дума най-вече да се попречи на ситуацията в Хонконг да се разпространи в континентален Китай“, казва професор У Цян. „Това, което плаши китайските власти, са последиците в самия Китай“, твърди китаистът Жан-Пиер Кабестан от Баптисткия университет в Хонконг. „Изправени пред това предизвикателство за партийната диктатура“, китайските лидери „се усещат застрашени и стават по-склонни да прибягнат до репресивни мерки“ в Хонконг, предупреждава той.    ", "date": "2019.08.13", "title": "„Тянанмън“ в Хонконг?"}
{"url": "http://www.classa.bg/%D1%81%D0%B2%D1%8F%D1%82/item/398826-%D1%82%D0%B5%D0%BE%D1%80%D0%B8%D0%B8-%D0%BD%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F%D1%82%D0%B0", "text": "Вeстник „Лос Анджелис таймс“ приканва читателите си да изоставят конспиративните теории относно смъртта в затвора на финансиста Джефри Епстайн, обвинен в организиране на проституция и сексуална експлоатация на непълнолетни. Изданието посочва, че повечето от вписванията в два хаштага в „Туитър“ – #EpsteinMurder и #ClintonBodyCount – започват с думи на автора, че не е привърженик на теориите за конспирация, след което излага именно такава теория. Вестникът описва някои от тези „теории“. Една от тях хвърля вината върху президента Доналд Тръмп и главния прокурор Уилям Бар и твърди, че влиятелни хора в министерството на правосъдието са се опасявали, че Епстайн ще уличи видни политици и затова е бил убит, а не се е обесил, както се твърди. В друга теория името на Тръмп е заменено с името на експрезидента Бил Клинтън като поръчител на убийството.     Въпреки тези сензационни обяснения за смъртта на Епстайн, намесващи имената на бивш и настоящ президент, продължава изданието, по-основателното предположение е самоубийство, за което говорят и известните досега данни. Според доклад на Бюрото за съдебна статистика нивото на самоубийствата сред задържаните в окръжни затвори е по-високо (46 на 100 хиляди) спрямо това сред излежаващите присъди в щатски затвори (15 на 100 хиляди). Обикновено окръжните затвори са местата, където хората биват вкарвани веднага след ареста и те осъзнават, че с досегашния им живот е свършено и шокът от задържането ги води до депресия. Лосанжелиският вестник отбелязва, че Епстайн не е бил в окръжен затвор, а във федерален, но вероятно също е изживял такъв шок – „един ден си на частния си остров, а на следващия си в бетонна кутия“.     Според медийни съобщения Епстайн не е бил под специално наблюдение за предотвратяване на самоубийство, но дори да е бил наблюдаван, резултатът би би същия, посочва „Лос Анджелис таймс“, като се позовава на друг доклад. Според проучване на Федералната шерифска служба (U.S. Marshal Service) около 8 на сто от самоубийствата в изправителните институции са на задържани под специално наблюдение. В доклада се казва, че над 90 на сто от самоубийствата в затворите са извършени чрез обесване. Втората най-разпространен начин е чрез свръхдоза наркотици. „Така че нека всички ние, включително президентът, трябва да оставим настрана конспиративните теории и да почакаме да излязат наяве фактите“, призовава „Лос Анджелис таймс“. Смъртта на Епстайн прехвърля светлината на прожектора към неговата приятелка Гислейн Максуел, пише „Вашингтон пост“. Много от жените, разказали какво според тях им е сторил в миналото финансистът, твърдят, че Максуел е била негова съучастничка. Към нея засега няма предявени обвинения и тя заявява, че не е извършила нищо нередно. Но източници, близки до разследването, казват, че властите изпитват затруднения в издирването на Максуел, посочва вашингтонското издание. Британският „Индипендънт“ смята, че смъртта на Епстайн няма да попречи на истината да излезе наяве и неговите обвинителки трябва да бъдат чути. Милиардерът вече няма да може да се изправи срещу разкритията на своите жертви, но мнозина други – президенти, принцове, професори – ще бъдат налице. През следващите седмици ще узнаем част от истината. Аферата Епстайн съдържа множество твърдения, очевидци и доказателствен материал. Този път пострадалите ще бъдат чути и те заслужават да могат да опишат какво им се е случило, допълва „Индипендънт“.    ", "date": "2019.08.13", "title": "Теории на конспирацията..."}
{"url": "http://www.classa.bg/%D1%81%D0%B2%D1%8F%D1%82/item/398827-%D0%B1%D1%8E%D0%B4%D0%B6%D0%B5%D1%82%D0%BD%D0%B8%D1%8F%D1%82-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D1%81%D0%B0%D1%89-%D0%B2%D0%B5%D1%87%D0%B5-%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%86%D0%B5%D0%BB%D0%B8%D1%8F-%D0%B7%D0%B0-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "Бюджетният дефицит на САЩ за десет месеца вече задмина стойностите за цялата изминала година на фона на изпреварващия приходите ръст на разходите. Финансовата пропаст нараства до 866,8 млрд. долара през първите десет месеца на фискалната година, започваща през октомври. Това представлява ръст от 27% спрямо същия период на предходната година, съобщиха от американското финансово министерство. Това е повече от миналогодишният недостиг от 779 млрд. долара, който бе и най-големият от 2012 г. насам, съобщава Bloomberg. В същото време от началото на годината приходите са нараснали с 2%, а разходите – с 8%. Макар и скромен източник на средства, наложените от администрацията на Доналд Тръмп мита, са спомогнали за близо двойно увеличение на средствата от митнически такси до 57 млрд. долара за периода.     Данъчните съкращения, увеличените федерални разходи, както и застаряващото население, допълнително утежняват фискалното бреме, въпреки че според републиканците реформата на данъчното законодателство ще дадат тласък на икономическия растеж и ще увеличат приходите на федералното правителство.  Приходите от корпоративния данък са нараснали с 3% между октомври и юли, а тези от индивидуални данъци – с 1%, показват данните на министерството. В същото време годишният бюджетен дефицит на САЩ се очаква да прехвърли прага от 1 трлн. долара през 2022 г., предупредиха от Бюджетната служба към Конгреса. Надпартийната агенция се очаква да обнови 10-годишните си бюджетни и икономически прогнози на 21 август. Само през месец юли бюджетният дефицит на САЩ е бил в размер на 119,7 млрд. долара спрямо 76,9 млрд. долара година по-рано, показват още данните.  ", "date": "2019.08.13", "title": "Бюджетният дефицит на САЩ вече е повече от целия за миналата година"}
{"url": "http://www.classa.bg/%D1%81%D0%B2%D1%8F%D1%82/item/398828-%D0%BA%D1%80%D0%B8%D0%BC%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2%D0%B0-%D0%B7%D0%B0-%D1%80%D1%83%D1%81%D0%BA%D0%B8", "text": "Турският президент Реджеп Тайип Ердоган води „старата игра”, преследвайки собствените си електорални цели, поради което не признава руския статус на Крим, смята кримският политолог Денис Батурин. „Това е старата игра на Ердоган”, заяви той. Политологът отбеляза, че Ердоган не признава Крим за руски, като в същото време купува системи от С-400 от Русия, влизащи в конфликт със САЩ. „Той преследва собствените си електорални цели, като говори за интересите на кримските татари, имайки предвид преди всичко диаспората в Турция”, обясни Батурин. Според него човек не трябва да чака друга реторика от турския лидер. „Той ще продължи да прави резки движения и остри изявления, за да бъде на разстояние от всички източници на сила във външната политика”, смята политологът.     В същото време Ердоган създава сериозни политически рискове за себе си и страната си с такава политика, заключи Батурин. По-рано Ердоган по време на пресконференция заедно с украинския си колега Владимир Зеленски заяви, че Турция не признава и няма да признае „анексията на Крим“. Освен това в Турция Ердоган беше призован да признае Крим за руски. Крим стана руски регион след референдум, на който повече от 96% от участниците подкрепят обединението с Русия. Президентът Владимир Путин подчерта, че въпросът за собствеността на Крим е закрит напълно.    ", "date": "2019.08.13", "title": "Кримски политолог обясни защо Ердоган не признава полуострова за руски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398819-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%BD%D0%BE%D1%82%D0%BE-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82", "text": "Халфът на италианския елитен тим Аталанта Матео Песина рекламира безплатно порно сайт това лято и бе възнаграден от фирмата. Както е известно, още в началото на предсезонната подготовка той се появи с чанта на сайта и публикува снимка в социалните мрежи. За тази неочаквана реклама футболистът получил и помощ от някои от най-големите порно звезди. Те се подписали на чантата, а сред тях е и Миа Халифа, популярна още като Кралица на порното.     От сайтът останаха доволни след тази безплатна реклама и решиха да благодарят на футболиста, изпращайки му най-различни подаръци с логото на фирмата. Песина събра множество харесвания на снимката си, а сега може да се похвали още с тениски, шапка, раница и други артикули на един от най-популярните сайтове за възрастни. 22-годишният халф игра в 19 мача миналия сезон за тима от Бергамо, който завърши трети в Серия „А“ и за първи път в историята ще участва в групите на Шампионската лига.  ", "date": "2019.08.13", "title": "Кралицата на порното помогна на футболист"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398820-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%81%D0%B5%D0%BA%D1%81%D0%B8-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0", "text": "Шампионката на Русия по конен спорт Елизавета Трощенкова вече е с присъда за измама и трябва да лежи 3 години в затвора, съобщава rambler.ru.     Хубавицата попадна под ударите на закона заради измама, като неин бизнес партньор я обвини, че го е завлякла с 3 милиона руски рубли (около 80 хиляди лева).   Присъдата е по член 159, параграф 4, от Наказателния кодекс на Русия и е за измама в особено голям размер, като може да бъде обжалвана. Самата Трощенкова все още не е коментирала наказанието.  ", "date": "2019.08.13", "title": "Затвор за секси шампионка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398821-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%B0%D0%B2%D0%B3%D1%83%D1%81%D1%82", "text": "Очаква ви труден ден, в който непрекъснато ще трябва да изяснявате отношения, да ходите по инстанции и учреждения. Но ако издържите всичко това, ще станете стократно по-мъдри и сдържани. Изоставени и ненужни, ще се почувстват тези, който наскоро са се разделили с любим човек. Времето ще постави всичко на мястото си. Не трябва да витаете в облаците, а твърдо да застанете на краката си. Това ще помогне да избегнете неприятности и инциденти, както и ще повиши самочувствието ви. Успехи очакват тези, които овладяват нова професия. Във финансите, не се опитвайте да мамите, в противен случай, ще останете без пари. По-добре се заемете с благотворителност. Обърнете повече внимание на себе си, вашето здраве и външния вид. Вие постоянно се грижите за някой друг, но не и за собствената си персона. Съмнения и терзания, ще ви обхванат в любовта. Не е изненадващо, ако наскоро сте започнали роман, но не гледате на него сериозно. Е, необходимо е отново да преразгледате плановете си за личния живот.   Ще разчитате повече на другите, отколкото на себе си. С този подход към живота, няма да сте щастливи, това е сигурно. Успех в професионалната сфера ще имат само онези, които работят упорито и ентусиазирано. Не трябва да инвестирате в дела, за които ви съветват приятелите. Най-вероятно, нищо няма да се получи и ще ви остане само горчив вкус в устата. Не е препоръчително да поемате рискове и да обещавате неща, които са не реалистични за изпълнение. Старайте се да бъдете по-мъдри, тогава ще заемате водеща позиция в работата. В личната сфера, така ще се покриете, че любимият ще трябва да гадае за вашите намерения. От инвестиции, е желателно за засега да се въздържате. Не се препоръчва да разчитате на другите, дори ако те многократно са ви спасявали и поддържали. Само с независими действия и инициативност, ще постигнете целите си. С финансовите затруднения, ще трябва да се справите с повишено напрежение. Но резултатът, ще бъде много приятен. Препоръчително е да решите с кой да продължите и какво ви пречи за изпълнението на личните планове. Истинските приятели са тежки като златото, така че не влизайте в конфликт с тях без причина. Ако по време на попълване на документи, допуснете грешка, след това ще бъде трудно да я поправите. Ще трябва отново да се обръщате към адвокати и да бягате по инстанции. Не трябва да давате пари на заем, както и да влагате големи суми в чужд бизнес. Като цяло, денят ще е добър, ако се настроите позитивно. Възможно е не само приятно стечение на обстоятелствата, но и истински чудеса. В личния живот, очаквайте радикални промени. Възможна е неочаквана и съдбовна среща.   Очаква ви ден, помрачен от терзания и проблеми. Освен това, ще се притеснявате с по всякакви причини. Имайте предвид, че нервите ви не са от желязо, а психично здраве също не може да си купите. Не са изключени интересни и изгодни пътувания из града. Ако имате практично отношение към пазаруването, ще спасите семейния бюджет от криза. За да успеете в професията, трябва да направите нещо, което ще е полезно за работното ви място. Също много ще зависи от това, колко коректни и внимателни, ще бъдете в комуникацията с колегите. Минимални загуби се очакват във финансите, така че, пестенето няма да навреди. В любовта, ако някой наистина ви обича, няма да ви остави и за минута сами. Повишете социалния си статус и започнете да се подготвяте за нова работа. Особено, ако наскоро сте намерили друго по-добро място. Емоционални бури се очакват в късния следобед, когато няма да може да намерите общ език, дори с близките си хора. Ако откриете истинския мотив на това поведение, тогава действайте. Вечерта се откажете от алкохолни напитки.   Очаква ви един великолепен ден. Ще се представите пред себе си и околните, толкова интелигентни и красиви, че веднага ще се сближите духовно. Качеството в работата, няма да зависи от бързината и обратно. Бъдете по-старателни, за да не се окажете в \"опашката\" на колектива. Не пречи да намерите време и за занимания със спорт.", "date": "2019.08.13", "title": "Дневен хороскоп 13 август"}
{"url": "http://www.classa.bg/%D1%81%D0%B2%D1%8F%D1%82/item/398822-%D0%BD%D0%B5%D1%81%D1%82%D0%BB%D0%B5-%E2%80%93-%D0%BD%D0%B0-%D0%BA%D0%BE%D0%B3%D0%BE-%D0%BF%D1%80%D0%B8%D0%BD%D0%B0%D0%B4%D0%BB%D0%B5%D0%B6%D0%B8-%D0%B2%D0%BE%D0%B4%D0%B0%D1%82%D0%B0", "text": "Авторът на   Кристиан Йенч ни предлага ново разследване върху хранителната индустрия. Този път темата е водата – най-жизненоважният ресурс на Земята.     Няколко световни компании се надпреварват в приватизацията на най-добрите източници на питейна вода, най-вече Кока-кола (бутилираща и в България), Пепси и Нестле – най-големите хранителни компании на планетата. \r\n   \r\n    „Достъпът до чиста питейна вода и санитарни съоръжения е човешко право“ – призна Общото събрание на ООН през 2010 г. Бутилиращите компании обаче считат, че „синьото злато“ е стока, която трябва да има цена и да се продава чрез пазара. Но кой трябва да плаща за него и колко, и кой печели от това? \r\n \r\n \r\n \r\n        ", "date": "2019.08.13", "title": "НЕстле – на кого е водата..."}
{"url": "http://www.classa.bg/%D1%81%D0%B2%D1%8F%D1%82/item/398823-%D0%BB%D1%8F%D1%82%D0%BE%D1%82%D0%BE-%D0%BD%D0%B0-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%BE%D1%82%D0%BE-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE", "text": "Колкото по-дълго е на власт Путин, толкова по-голяма ще става пропастта между управляващи и управлявани. Репресиите ще стават все повече, а инакомислещите ще бъдат все по-яростно преследвани       Те не могат да бъдат пропъдени нито със заплахи, нито с полицейски палки, нито с арести. Десетки хиляди излязоха на протест в центъра на Москва и поискаха честни местни избори, свобода за политическите затворници, както и оставката на президента Владимир Путин. Това бе най-голямата демонстрация от години - и то в средата на отпускарския сезон, който много от руснаците биха предпочели да прекарат на вилите си.     Руското гражданско общество се противопоставя на Кремъл. На пръв поглед става дума за сравнително маловажните местни избори. В действителност обаче цари огромно недоволство спрямо цялата държавна върхушка. Това се потвърждава и от проучванията - доверието към президента е достигнало исторически минимум. Това се дължи на различни причини: икономиката е в застой, цените се увеличават, корупцията е достигнала тревожни размери, а пенсионната реформа разгневи милиони хора. Все повече руснаци са недоволни, но правителството отказва да допусне алтернатива. Дори и на местно ниво. Смелостта им стъписва Това подтиква десетки хиляди хора да излязат на улицата. Те са безстрашни и това плаши държавата, която реагира безпомощно. Президентът и министър-председателят постоянно обещават подобрения, повече пари, по-високи заплати. В действителност обаче жизненият стандарт на руснаците се понижава от пет години насам. Всички са наясно с това - усещат го по съдържанието на портфейлите си. Но в крайна сметка става дума за нещо повече от материални блага. Много руснаци се чувстват изолирани, неразбрани и пренебрегвани от правителството. Това стана ясно и по време на демонстрацията. Тя се проведе в пълен с офиси район, заграден от силите за сигурност, далеч от правителствените сгради и пулсиращия живот в центъра. Затова след официалната част на събитието протестиращите тръгнаха към президентството. Там се натъкнаха на стотици представители на силите за сигурност, мнозина демонстранти бяха арестувани. Перспективите не са розови Сред протестиращите има и множество либерално настроени младежи, настояващи за повече свобода и демокрация по западен модел, и по-възрастни московчани, развяващи комунистически знамена. Те тъгуват по съветските времена, в които - според тях - държавата се е грижила за интересите на населението. Стари комунисти или млади демократи - и двете социални групи са обединени от убеждението, че това правителство нехае за техните интереси. Колкото по-дълго е на власт президентът Путин, толкова по-голяма ще става пропастта между управляващите и управляваните. Кремъл ще прибягва все повече до полицията, пресата ще бъде подложена на още по-голям контрол, а инакомислещите ще бъдат все по-яростно преследвани, за да се запази властта. Все тъжни перспективи.    ", "date": "2019.08.13", "title": "Лятото на московското недоволство"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398817-%D0%BF%D0%B8%D1%80%D0%BE%D0%BD%D0%BA%D0%BE%D0%B2%D0%B0,-%D1%85%D0%B2%D0%B0%D0%BD%D0%B0-%D0%B3%D0%BE%D0%BB%D1%8F%D0%BC", "text": "Бившата първа ракета на България при жените Цветана Пиронкова за пореден път зарадва феновете си с красотата, която притежава. Пловдивчанката сподели фотос от Малдивите, на който държи голям кокос в ръце, а в косата си е закачила типичното за местните жени цвете.     Последователите й веднага я налазиха с коментари, като редица от тях подчертаха красотата й, а други пък я поканиха да посети техните родни места, където също ставало за фотосесии. Потребител с името \"andonov1796\" пък й написа следното: \"Оххх, този кокос е много апетитен... А, Цвети, ти си зашеметяваща...\"", "date": "2019.08.13", "title": "Пиронкова, хвана голям..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398818-%D1%80%D1%83%D1%81%D0%BD%D0%B0%D0%BA-%D0%BA%D1%83%D0%BF%D0%B8-%D1%80%D0%B0%D1%8F-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Дмитрий Риболовлев обожава остров Скорпиос и без да се замисли го определя като Рая на Земята. Наскоро там Екатерина – дъщерята на милиардера вдигна сватба. През последните години тя трескаво реконструира острова. Новият проект, който включва 12 вили с 48 спални, е на стойност 120 млн. EUR.     Основната идея на проекта е максимално да се използва естествения релеф на острова. Предвидено е в комплекса да има тенис корт, поле за голф, SPA, ресторанти, изложбени зали, площадка за хеликоптер и пристанище за яхти. Това ще е първият луксозен жилищен комплекс за почивка на средиземноморския остров.     Още през 60-те години на миналия век гръцкият предприемач Аристотел Онасис купува остров Скорпиос и го озеленява с 200 различни вида дървета, пренесъл е пясък за плажа и е построил вила в южната част на острова. Заедно с примата Мария Калас е прекарвал много време на острова.През 1968 г. Онасис сключва брак с Жаклин Кедени и именно Скорпиос е било мястото, където са се крили от папараците.     На Скорпиос са отсядали едни от най-известните личности на отминалото столетие. Мария Калас, например, се наслаждавала на компанията на Онасис на острова докато двамата били заедно. Джаки Кенеди е другата известна и влиятелна персона, радвала се на екзотичната красота на частния гръцки остров. Там са се провеждали и много партита, превърнали го в едно от основните места за среща на световния елит.     След смъртта на Онасис през 1975 година Скорпиос е наследен в семейството му. Кристина Онасис умира от сърдечен удар едва на 37 години, само 13 години след баща си, след което имотът отива у Атина Онасис Ръсел – единствената дъщеря на Кристина.     Атина, обаче, нямала намерение да задържи острова и след години го продала за над 100 млн. евро на Екатерина Риболовлева – дъщерята на руския олигарх Дмитрий Риболовлев.", "date": "2019.08.13", "title": "Руснак купи Рая на Земята"}
