{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396559-%D0%B0%D0%B2%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-%D0%B4%D0%B6%D0%B5%D0%BD%D0%B4%D1%8A%D1%80-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BB%D0%B5%D1%81%D0%B1%D0%B8%D0%B9%D0%BA%D0%B0%D1%82%D0%B0-%D0%B4%D0%B6%D1%83%D0%B4%D0%B8%D1%82-%D0%B1%D1%8A%D1%82%D0%BB%D1%8A%D1%80-%D0%BD%D1%8F%D0%BC%D0%B0-%D0%BC%D1%8A%D0%B6%D0%B5-%D0%B8-%D0%B6%D0%B5%D0%BD%D0%B8-%D0%BF%D0%BE%D0%BB%D1%8A%D1%82-%D0%B5-%D1%84%D0%B0%D0%BD%D1%82%D0%B0%D0%B7%D0%B8%D1%8F%E2%80%A6", "text": "  Никога преди в историята властовите елити не са се одързостявали да променят половата идентичност на мъжа и жената чрез политически стратегии и законови мерки. За целта им липсваше ноу-хауто на социалното инженерство. Тъкмо това се случва днес пред очите ни в глобален мащаб.     Името на стратегията: Gender- Mainstreaming.   Главната идеоложка на джендър теорията е Джудит Бътлър, родена през 1956 г. Тя израства в САЩ в образовано  еврейско семейство  с унгарско-руски произход. През 1984 г. Йейлският университет й присъжда докторска титла за дисертация върху понятието за желанието при Хегел. Тя е професор по реторика в Университета Бъркли. От 2006 г. заема катедрата по философия „Хана Аренд” в European Graduate School в Швейцария. Един посредствен ум не би дръзнал да нападне половата полярност и цялата културна традиция на нашата земя с намерението да ги разбие.   Джудит Бътлър е лесбийка. Очевидно тя усеща двуполовостта като затвор, като ограничение на свободата, като дискриминация чрез природата. Опитът на лесбийка, която приема ту мъжка, ту женска роля, изглежда определя нейното мислене повече от факта, че всяка нейна клетка, телосложението, органите и гласът й са женски и биват разпознати от всеки като женски.   Нейната публикувана през 1990 г. книга Gender Trouble – Feminism and the Subversion of Identity излезе в превод на немски през 1991 г. в издателство „Зуркамп”.   Това е основополагащото произведение на джендър идеологията.   Това пише в книгата си Габриеле Куби  в своята книга „Глобалната сексуална революция”,   Вълшебната дума беше джендър (gender). Старата дума sex (пол) трябваше да бъде заменена от нова, защото дотогава на въпроса: „Какъв е вашият пол?”, на хората им хрумваха само два отговора: мъж или жена. Понятието джендър (родов пол) беше въведено, за да постигне точно това – чрез политическата борба да „разколебае”, „дестабилизира”, „деконструира” половата полярност. Това трябваше да се превърне в мейнстрийм, в неопровержим Zeitgeist (дух на времето).    Откъс от книгата на Габриеле Куби „Глобалната сексуална революция”, публикуван в списание „Християнство и култура“ през 2015г.   Габриеле Куби   ***   От феминизъм към джендър идеология   „С отричането на природата в човека се обърква и става непрозрачна не само целта на външното овладяване на природата, но и целта на собствения живот. В мига, в който човекът изолира от себе си съзнанието за самия себе си като някаква природа, стават невалидни всичките цели, заради които той живее.“ Макс Хоркхаймер, Теодор В. Адорно   Борбата за равноправие   Никога преди в историята властовите елити не са се одързостявали да променят половата идентичност на мъжа и жената чрез политически стратегии и законови мерки. За целта им липсваше ноу-хауто на социалното инженерство. Тъкмо това се случва днес пред очите ни в глобален мащаб. Името на стратегията: Gender- Mainstreaming. Тази борба се води под прикритието на равнопоставеността на жените и мъжете, което всъщност се оказва един тактически преходен стадий.   Над 150 години продължава борбата на жените за равнопоставеност. Жените имат добри поводи да разклатят господстващите социални структури, защото отчасти и през ХХ век те не могат:   – да учат в гимназия или университет;   – да участват в избори;   – да си откриват банкова сметка;   – (или рядко могат) да упражняват професия;   – да заемат обществени длъжности и водещи позиции;   – да следват артистичното си призвание, без да са подложени на обиди.   Надмощието на мъжа бива оправдавано дори с теории, които представят жената като умствено ограничена. Срещу тези условия жените започват да се бунтуват през XIX век, понеже условията на производство са се променили и е изчезнала ролята на жената като грижеща се за голямо семейство. Първо образованите жени от средната класа призовават за равни права, организират се в християнски женски съюзи и се обявяват за защита на майчинството и семейството. Те не желаят борба между половете, не желаят разделяне на сексуалността от майчинството. Те желаят политически права, право на образование и по-добри социални условия. Днес в западния свят тези искания в голяма степен са изпълнени.   С комунистическия отпор срещу ранния капитализъм през XIX век възниква и социалистическо движение. Маркс и Енгелс подхващат женския въпрос и го изопачават в класов въпрос.   Енгелс настоява за:   1. премахване на семейството;   2. еднакво включване на мъжа и жената в работния процес;   3. обществено възпитание на децата.   Промяната към радикален феминизъм   До пълен преврат, дори до рухване на християнско-западния фундамент на обществото доведе борбата за „сексуално самоопределение” на жената чрез легализиране на предпазването от бременност и аборта. Симон дьо Бовоар е в основата на обрата към радикален феминизъм с прочутото си изречение: „Жена не се раждаш, а по-скоро ставаш”.   Последва забележителна динамика:   на унижението и обезценяването на мъжа от радикалния феминизъм мъжете отвърнаха с чувство за вина и доброволно отстъпление.   Вижте, сякаш казаха те, ние съвсем не сме толкова лоши, ние сме симпатични и чувствителни.   Ала лидерките на често еднополово ориентираните радикални феминистки не се задоволиха с това. Те заявиха, че ще извоюват още повече „равноправие” за жените. В действителност обаче те воюваха срещу брака, срещу семейството, срещу детето, срещу жената като майка, за пълната дерегулация на сексуалността. Те воюваха срещу всичко, което е отказано на лесбийките. Те воюваха за преобразуване на обществото, което окончателно ще го освободи от ненормалността, „деконструирайки” полярната полова идентичност на мъжа и жената и „принудителната хетеросексуалност”.   Деконструкция на половата полярност   За да наложат това в обществено-политически план, беше нужна една нова дума, защото езикът не само отразява реалността, той я и създава. Вълшебната дума беше джендър (gender). Старата дума sex (пол) трябваше да бъде заменена от нова, защото дотогава на въпроса: „Какъв е вашият пол?”, на хората им хрумваха само два отговора: мъж или жена. Преди културно-революционната апроприация джендър беше невинен граматичен израз за рода на една дума – който в немския език може да бъде мъжки, женски и среден – и притежаваше чисто граматическо значение. Личността не трябва задължително да е жена, а човекът – мъж.   В пълния речник на Лангеншайд от 1978 г. джендър се превежда по следния начин:   1. лингв. пол: мъжки (женски и среден).   2. разг. и хуморист. (мъжки или женски) пол (човек).   Разговорното и хумористично определение за пол на човека сега получава задачата да конструира един социален пол, който да се мисли като независим от биологичния пол.   Понятието джендър (родов пол) беше въведено, за да постигне точно това – чрез политическата борба да „разколебае”, „дестабилизира”, „деконструира” половата полярност. Това трябваше да се превърне в мейнстрийм, в неопровержим Zeitgeist (дух на времето).   Само какво начинание! Колко големи трябва да са бремето на страданието и копнежът по нормалност, за да искат те да подчинят неотменимите природни норми на произвола на човешката свобода във взимането на решения!   Вече е налице един проект, който отваря пред нехетеросексуалните възможността да изтласкат чрез активизъм проблемите със своята идентичност.   В „обществото” на активистите е добре дошла не само всяка сексуална ориентация и практика, тук можеха да се получат пари и власт:   пари текат в милионни потоци от кранчетата на ООН и ЕС към ЛГБТИ организациите, които ускоряват джендър мейнстрийма. (ЛГБТИ е възприетото международно съкращение за лесбийки, гей, би-, транс- и интерсексуални.) По-умните, академично образованите, получиха власт в международните организации, в университетите, медиите и съдилищата.   Подривната джендър теория на Джудит Бътлър   Главната идеоложка на джендър теорията е Джудит Бътлър, родена през 1956 г. Тя израства в САЩ в образовано еврейско семейство с унгарско-руски произход. През 1984 г. Йейлският университет й присъжда докторска титла за дисертация върху понятието за желанието при Хегел. Тя е професор по реторика в Университета Бъркли. От 2006 г. заема катедрата по философия „Хана Аренд” в European Graduate School в Швейцария. Един посредствен ум не би дръзнал да нападне половата полярност и цялата културна традиция на нашата земя с намерението да ги разбие.   Джудит Бътлър е лесбийка. Очевидно тя усеща двуполовостта като затвор, като ограничение на свободата, като дискриминация чрез природата. Опитът на лесбийка, която приема ту мъжка, ту женска роля, изглежда определя нейното мислене повече от факта, че всяка нейна клетка, телосложението, органите и гласът й са женски и биват разпознати от всеки като женски.   Нейната публикувана през 1990 г. книга Gender Trouble – Feminism and the Subversion of Identity излезе в превод на немски през 1991 г. в издателство „Зуркамп”.   Това е основополагащото произведение на джендър идеологията.   Бътлър изпитва безпокойство от порядъка на пола и желае, както обяснява в предговора, да го докара до безпокойство. Нейният въпрос е: „Какъв е най-добрият начин да се внесе безпокойство в категориите на родовия пол, които поддържат родово-половата йерархия и принудителната хетеросексуалност? … Задачата на това изследване е да се центрира върху и да децентрира такива дефиниращи институции: фалогоцентризма и принудителната хетеросексуалност … успешно да разстройва строгите и йерархични сексуални кодове”.   За целите на подривността на съвременния ред на пола авторката постструкуралистка развива сложна теория, която, опакована в един философски изкуствен език, се стреми да разклати устоите на човешкия ред чрез подривно преозначаване и размножаване отвъд бинарната рамка на половите идентичности. Ако беше изказала своите схващания с прости думи, всеки би разбрал, че тя се е сбогувала с реалността, но тъй като обвива деструктивната си мисловна конструкция в сложна философска, трудно разбираема терминология, читателите и слушателите навеждат страхопочтително глави.   Джудит Бътлър казва:   „Биологичният пол” е идеален конструкт, който с времето бива насилствено материализиран. Той не е прост факт или статистическо състояние на едно тяло, а процес, при който регулиращи норми материализират „биологичния пол” и тази материализация се постига чрез постоянно принудително повторение на въпросните норми”. (Бътлър, Джудит. Безпокойствата около родовия пол. Феминизмът и подриването на идентичността. С., Критика и хуманизъм, С., 2003. )   Преведено: изобщо не съществуват мъже и жени. Полът е една фантазия, нещо, в което вярваме, защото често ни е повтаряно. Родовият пол (джендър) не е свързан с биологичния пол, той не играе изобщо никаква роля, той възниква само защото е създаден от езика и хората вярват в това, което непрекъснато чуват.   През погледа на Джудит Бътлър идентичността е свободно рееща се и гъвкава, не съществуват мъжко и женско същество, а само определено „изпълнение” (пърформанс), следователно поведение, което може да се промени по всяко време.   В табуто върху кръвосмешението Бътлър вижда причина за фантазмата на половата идентичност като мъж или жена и причина за табуто върху хомосексуалността. Следователно то трябва да се премахне. Тя казва: „Табуто върху кръвосмешението е юридически закон, който едновременно забранява кръвосмесителните актове и конструира някакви родово-полово белязани субективности чрез механизма на принудителна идентификация… Табуто върху кръвосмешението не само забранява сексуалното съединяване на членове от една и съща родствена линия, но включва и табу върху хомосексуалността”.   Ако пол изобщо не съществува, тогава феминистките, които се борят за надмощието на жената, имат проблем. Или искат да разширят властта на жената за сметка на мъжа, или искат да премахнат половата полярност изцяло и да предоставят свободния избор на индивида. Бътлър осъзнава проблема и пита: „Каква нова форма на политика изплува, когато идентичността като обща почва вече не ограничава дискурса относно феминистката политика? … Дали феминистичната политика би могла да мине без субект в категорията „жена(и)”.   И макар тя да работи тъкмо в тази посока, успокоява сподвижничките си феминистки, че „е все така смислено стратегически или временно – да се позовеш на жените, за да издигнеш претенции, че ги представяш”.   Ала ликвидирането на половата идентичност е същинската цел, защото едва тогава индивидът ще се еманципира от диктатурата на природата, ще осъществи пълната свобода на избора и подлежащото на промяна по всяко време самоизмисляне. Само докато има жени, жените могат да бъдат потискани; само докато има „хетеросексуална принудителна нормалност”, могат да бъдат обособени „други форми на желанието”.   Бътлър критикува „фундационалисткото разсъждаване върху политиката на идентичността”. То било склонно да приеме, че най-напред трябва да е налице идентичност, за да могат да бъдат изработени политически интереси и след това да бъде предприето политическо действие. За Бътлър е другояче: „не е нужно да съществува някакъв „действащ зад действието”; „действащият” се конструира променливо във и чрез действието”.   Такова мислене води до твърдението, че съществуват не два, а четири пола според сексуалната ориентация. Следователно според Джудит Бътлър на всяка цена съществува идентичност, но тя не се определя от мъжката или женската битност, а от сексуалната ориентация дали човек е гей, лесбийка, би-, транс., интер- или по друг начин сексуален. Бътлър редуцира идентичността на човека, която се формира под многобройни въздействия, към които принадлежат неговите пол, семейство, култура и религия, до свободно избираема и променлива сексуална ориентация.   Семействата според Бътлър се определят вече не от брака и произхода, а чрез произволни актове на временна принадлежност. В паралелния свят на Бътлър децата не се зачеват, а се „проектират” („designed”) и се отглеждат с помощта на всякакви технически възможности като даряване на семенна течност, сурогатно майчинство, изкуствена утроба и генна манипулация.   Бътлър се смята за най-значимата теоретичка на куиър теорията. Както и джендър, куиър е дума, конфискувана за нови съдържания. Думата queer трябва да неутрализира зависимостта от понятия, които дори при отрицанието на хетеросексуалността все пак я предполагат, като лесбийски, гей, би- и транссек- суален. Куиър е просто всичко, което не е straight (нормален = хетеросексуален). Полярността на хетеро- и хомосексуалност трябва да бъде отстранена в полза на пълната отмяна на половата идентичност, защото едва тогава „хегемонията на принудителната хетеросексуалност” може да бъде напълно преодоляна и човек ще получи пълната свобода на самоизмислянето.   Нека отново потърсим съвет от речника на Лангеншайд. Тук думата queer e преведена по следния начин:   1. странен, необикновен, особен, чудат.   2. вулг. гаден, подъл, фалшив.   3. разг. съмнителен, подозрителен…   6. налудничав, смахнат.   7. пиян, педерастичен.   Странно, необикновено и особено в действителност е това, че тези начини на поведение и качества са добили статуса на внушителни научни теории и queer studies се преподават в университетите като част от gender studies.   Да обобщим какво твърди джендър теорията:   биологичният пол на човека като мъж или жена няма значение за неговата идентичност, а представя „диктатурата на природата” над свободната самоидентификация на човека, диктатура, от която човек трябва да се освободи. Идентичността на човека се определя по-скоро от неговата произволна сексуална ориентация и затова е гъвкава, променлива и многообразна.   Илюзията, „фантазмата” на двуполовостта се създава чрез табуто върху кръвосмешението в семейството и чрез езикови определения като мъж и жена, баща и майка, които трябва да бъдат неутрализирани в полза на свободното самоизмисляне. Хетеросексуалните „сигнатури” на обществото трябва да се изличат във всички области. Мъж и жена, брак и семейство, баща и майка, сексуалност и плодовитост нямат право на естественост, по-скоро те обосновават хегемонията на мъжа над жената и на хетеросексуалността върху всички други форми на сексуалност. Това трябва да се унищожи из корен.   От 1999 г. Джудит Бътлър принадлежи към Guggenheim Fellowship, от 2001 г. към Rockefeller Fellowship, през 2004 г. тя получава Brudner Prize на Йейлския университет за особени заслуги „for lesbian and gay studies”, през 2008 г. е отличена с Andrew W. Mellon Award,   отличие, дотирано с 1,5 млн. долара,   което позволява на носителите „да преподават и изследват при особено изгодни условия”. От 2012 г. Бътлър е гост професор в Columbia University.   Странно, необикновено и особено е, че „субверсивната” теория на Джудит Бътлър и на нейните учители и съратници се приветства, насърчава и подкрепя от академичните елити на този свят.   На 11 септември 2012 г. тя получава наградата „Теодор В. Адорно” от 50 000 евро.   Субверсия означава преврат, сваляне, събаряне, унищожение, развала. Субверсивните активисти през XIX и XX век са насочени срещу властващата класа, а тези елити не са били готови да пожертват без бой своята власт.   Днес международните организации като ООН и ЕС и фондациите, разполагащи с милиарди, сами осъществяват подривна дейност и насилват света. Чий интерес ги мотивира?   За 20 години джендър идеологията стана господстваща. Финансирани от държавата „центрове по джендър компетентност” се грижат за претворяването й в политика.   В университетите бе наложен новият предмет gender studies/queer studies – с бързо нарастване на местата. Джендър идеологията се представя на младото студентско поколение като достижение на модерното мислене. Персоналът на служби, стопански предприятия и образователни институции се приучва на джендър. Всичко това се случва, без да има публичен дискурс за това нито в парламента, нито в медиите. Никой не знае какво е джендър, но въпреки това джендър става мейнстрийм…   […]   Библейското домостроителство   Според Битие човек е създаден по Божий образ и подобие като мъж и жена (Бит. 1:26-28), определен за взаимно допълване и призван към плодовитост. Обвързващата любов между мъжа и жената, която се изпълва в детето, е аналогия на тринитарната любов на Отца и Сина и Светия дух. Понеже Бог е любов, Той е създал човека от любов и го е призовал в любов. Той го е определил за сътворец на новия човек.   Поради тази причина практикуваната хомосексуалност противоречи на действителността на човешкото сътворение. Когато страниш от нея в живота, се разлъчваш с Бога и в края на краищата, със собственото си предопределение.   Поведение, което разлъчва с Бога, Библията нарича грях. Този възглед споделят и нехристиянските религии. Той е преобладаващ и до днес в повечето страни на земята.    Идеологията на сексуалната революция на нашето време се прицелва в най-съкровеното на християнската вяра, във въпроса: кой е човекът? Тъй като идеологиите на сексуалната революция отричат Бог, човекът деградира до чист продукт на еволюцията, който не се отличава съществено от животното и съгласно манипулацията зависи и е предаден от самия човек. Това, че ще се стигне до отрицание на полярната полова идентичност на мъжа и жената, би изненадало всеки човек на тази земя, живял преди Джудит Бътлър.   Нищо друго не кара секуларизирания свят да се чувства така предизвикан, да изпада в такава ярост, да отхвърля всяка рационалност, както сексуалната тема. По-скоро той би потърсил отговорност от папата за вируса на ХИВ, отколкото да си зададе въпроса защо мъжете, които правят секс с мъже, са отговорни за почти 70 % от новите заразявания с ХИВ. По-скоро ще превърне всички свещеници в изкупителни жертви на сексуалните злоупотреби, отколкото да се занимае с въпроса защо стотици хиляди деца биват насилвани сексуално и в тяхната всекидневна среда.    […]   Дерегулация на сексуалността   Ние се намираме насред един поразителен процес: обезсилени са фундаментални норми на човешко поведение, които само допреди няколко десетилетия бяха валидни за всички. Приетото тогава за добро, днес се приема за лошо. Тези норми засягат продължението на човешкия род и универсалната институция, в която това се случва: семейството.   През 1948 г. нациите, разтърсени от Втората световна война, формулират Всеобщата декларация за правата на човека. В нея се казва: „Семейството е естествена и основна клетка на обществото и има право на закрила от обществото и от държавата.” (чл. 16) Семейство възниква от брака между мъж и жена, които се задължават да споделят живота си и са готови да създават и отглеждат деца. Семейството се нуждае от моногамията, а именно от сексуалната вярност между брачните партньори. Ако се откажем от моногамията като нравствен ориентир, семейството ще се разпадне. Водещи ценностни представи, обичаи и закони утвърждават тази висока морална норма в житейската практика на населението.   През последните четири десетилетия раждаемостта спада в повечето европейски страни много под нивото на оцеляване. В същата степен, в която се опитват да компенсират дефицита чрез миграция, те жертват своята собствена култура. Една политика, ориентирана към общественото благо, трябва да отдаде приоритет на подкрепата на семейството в социалната политика. Вместо това се практикува дерегулация на сексуалните норми в угода на неголеми малцинства и така семейството се лишава от ценностния си фундамент.   Поразителен е този процес и затова, защото унищожава предпоставките, които са създали европейската висока култура — един успешен модел за целия свят.   Това, което днес се случва, отива по-дълбоко. Не става дума за диктатура на пролетариата или за диктатурата на една властваща раса. Терористичните режими бяха разпознати като потиснически и бяха победени след 70, съответно 12 години.   Днес посегателството се насочва към най-интимната морална структура на човека, която го прави пригоден за свободата. Секирата удря в корена.   Последствията са драматични: много хора не желаят да предадат живота, който са получили; семейства се разпадат; успеваемостта на новото поколение спада, 20 % от 15-годишните не разбират това, което четат; все повече деца и младежи страдат от психически смущения; правото на живот на децата в майчината утроба, на болните и възрастните вече не е защитено; свободата на вероизповеданието, на изразяването на мнение, на възпитанието, на науката се лишава от съдържание.   Всичко това се случва в името на една идеология, която отрича, че човекът съществува като мъж или като жена, отрича, че тази полярност определя неговата идентичност и е условие за възпроизвеждането на човешкия род. Никога по-рано не е имало идеология, която да е искала да разруши половата идентичност на мъжа и жената и всяко етическо нормиране на сексуалното поведение. Идеологията се нарича джендър мейнстрийминг.   На пръв поглед няма държавна идеология, която да се налага с насилие, но една нова джендър идеология тайно се внедрява на всички нива на обществото. Въпреки че народът не познава понятието, цялото общество се оджендърява. Като всяка утопична идеология тя иска да създаде един нов човек, който да проектира себе си, както сам желае.   Днес в Европа не се изкореняват групи от населението, но всяка година по света се умъртвяват в майчината утроба повече от 40 милиона деца.   Не съществува държавна цензура, но съществува държавна и академична езикова политика, която налага правила на новоговор с цел да създаде новия джендър човек.   Не съществува манипулирано от един фюрер, фанатизирано масово движение, но съществуват атомизирани, обезродени маси, които на сегашния етап все още могат да бъдат държани в покой чрез държавните социални помощи, ала потенциалът им за радикализация при икономическа криза е непредвидим.   Тези процеси са глобални и биват ускорявани от влиятелни лобита в международните институции. Сърцевината на тази глобална културна революция е дерегулацията на сексуалните норми. Както дерегулацията предава финансовите пазари на ненаситната жажда на богатите за още повече пари и власт, така и дерегулацията на сексуалните човешки норми предава хората на ненаситната жажда за сексуално задоволяване.   Отмяната на моралните ограничения на сексуалността изглежда като повече свобода, но води до неспособност за привързване и създаване на връзки и по този начин до разпад на носещи социални структури.   Днес изглежда напълно възможно този ужас да се стовари върху нас и след по-малко от век.   Хората тъкмо са преживели Втората световна война и възлагат надеждите си на новосъздадената Организация на обединените нации, която през 1948 г. приема Всеобщата декларация за правата на човека. Те трябва да се превърнат в крепост срещу неописуемите зверства, в които загиват милиони хора, обезчестени, обезправени, останали без имущество, измъчвани, изтезавани и убити от хората, заслепени от една идеология и изгубили човешкия си облик в корупцията на властта. Половин век по-късно същата организация се бори умъртвяването на неродени деца в майчината утроба да бъде издигнато в човешко право и народите на тази планета да приравнят съюза между личности от един и същи пол с брака.   Както Хъксли предвижда, в центъра на това посегателство срещу ценностния фундамент на човека стои сексуалността. Борбата за отмяната на сексуалните норми е постигнала епохална победа. Същевременно ние сме свидетели на епохален културен упадък на Западния свят. Истинното, красивото, доброто, възхвалени още от Платон и Аристотел, имат лоша слава. С истина, с красота и с добро не могат да се спечелят големи пари, милиарди се печелят с лъжа, грозота, със зло, с ужаси и порнография.   Когато една култура престане да цени високо добродетели и да предава на следващите поколения собственото, провереното, ценното чрез пример, възпитание и образование, тогава тя сама си изкопава гроба. Все още има свобода и не е твърде късно да я защитим. Ала трябва да знаем кой по какъв начин я ограничава, за да наложи собствените си интереси.   –––––––––––   Бележка на редакцията на сп. „Християнство и култура“:   ***     Превод от немски: Людмила Димова   Източник:hkultura.com  ", "date": "2019.06.10", "title": "Авторката на джендър-идеологията лесбийката Джудит Бътлър: Няма мъже и жени! Полът е фантазия…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396553-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%B1%D1%81%D0%BF-%D0%BD%D1%8F%D0%BC%D0%B0-%D0%B1%D1%8A%D0%B4%D0%B5%D1%89%D0%B5-%D1%81-%D1%85%D0%BE%D1%80%D0%B0-%D0%BA%D0%B0%D1%82%D0%BE-%D0%BC%D0%B8%D0%BA%D0%BE%D0%B2,-%D0%B4%D1%8A%D0%B1%D0%BE%D0%B2,-%D0%B3%D0%B5%D1%80%D0%B3%D0%BE%D0%B2-%D0%B8-%D1%81%D1%82%D0%B0%D0%BD%D0%B8%D1%88%D0%B5%D0%B2", "text": "Нинова от своя страна успя да измъкне партията от онова безвремие, в което беше изпаднала и благодарение на нея БСП сега може да се счита и за опозиция, и за алтернатива, допълни бившият лидер  на столичните социалисти     БСП няма бъдеще, начело с хора като Георги Гергов, Мишо Миков, Сергей Станишев, Димитър Дъбов. Те са миналото на партията, те са задкулисието. Нинова извади партията от задкулисието. Това заяви членът на Националния съвет на БСП Румен Овчаров в предаването \"Тази неделя\" по БТВ. Притеснява ме това, което ще се случи на конгреса и това, което ще се случи след конгреса, притеснява ме истерията, която се разгръща десетина дни преди конгреса в БСП, каза Овчаров в началото на разговора.  Овчаров припомни, че днешната ситуация прилича на ситуацията от 1996 г., когато една група в БСП бе решила на всяка цена да свали лидера на партията. Това доведе до оставката на Жан Виденов, но  хвърли държавата и партията в хаос. За щастие БСП днес не е в управлението, няма опасност да хвърлим държавата в хаос.  Но има опасност да хвърлим партията в юридически блокаж,  предупреди Румен Овчаров.  Сенека е казал - ще получиш това, което искаш, за да разбереш, че никога не си го искал, цитира древния мъдрец Овчаров. Според него, нищо не налага този драматизъм, с който протичат процесите в партията. Няма разум, има само омраза. Но при нас омразата стигна до ненавист , каза още той. Румен Овчаров критикува не само вътрешната опозиция, но и лидера на БСП Корнелия Нинова. Според него  Нинова е сгрешила с подаването на оставката си, а политиката й - напред, кръгом и пак напред, е погрешна . Въпросът е как да се излезе от този омагьосън кръг, в който след конгреса БСП може да бъде блокирана юридически, както се случи със СДС през 2001 година.  Конгресът трябва да намери разумен подход, каза Овчаров. В партията няма настроения за протеберанси, партията е амбицирана да печели избори. ,,Корнелия Нинова е виновна в случая, защото нямаше причина да свиква този Конгрес и като цяло да драматизира всичко това. Това беше едно грешно и прибързано решение. Отделно  ситуацията бе използвана от определени хора, които не разсъждават политически, тъй като са засегнати личните им и корпоративни интереси.  В такива ситуации се изисква най-вече мъдрост'', коментира Овчаров.  В отговор на въпроса преброени ли са дните на Нинова, Овчаров припомни, че той на-много е критикувал лидера на БСП за еднолично управление, за отварянето на много фронтове, но  Нинова защитава принципи, посочи той. Овчаров смята, че в политиката трябва да има повече гъвкавост, изграждане на мостове. Овчаров критикува остро президента на ПЕС Сергей Станишев, наричайки го част от задкулиието, с което се бори Нинова. \"Станишев е легитимация на задкулисието и паралелната държава през 2013-2014 година\", каза той. БСП няма бъдеще, начело с хора като Георги Гергов, Мишо Миков, Сергей Станишев, Димитър Дъбов. Те са миналото на партията, убеден е той.  Овчаров изтъкна, че Нинова е променила партията. Връщането на тези хора ни вкарва в блато , каза той. ,Крайно време е да се освободим от усещането, че лидерите ни са незаменими. За мен БСП начело със Сергей Станишев, Михаил Миков или Георги Гергов просто няма бъдеще, защото това са стари лица.  Нинова от своя страна успя да измъкне партията от онова безвремие, в което беше изпаднала и благодарение на нея БСП сега може да се счита и за опозиция, и за алтернатива' ', допълни той.  А по повод думите на Гергов - кой е Петър Витанов, че да бъде начело на групата на българските социалисти в ЕП, Овчаров каза, че през 2001 г. Станишев е бил като Витанов. В заключение бившият енергиен министър заяви, че партийните субсидии трябва да ги има, за да протича нормален политически живот.", "date": "2019.06.10", "title": "Румен Овчаров: БСП няма бъдеще с хора като Миков, Дъбов, Гергов и Станишев!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396554-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2%E2%80%A6-%D0%BA%D0%B0%D0%BA%D0%B2%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B5-%D0%B1%D0%B8%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4%D0%B8-1944", "text": "Наистина ли някой смята, че България е била „индустриална държава“ преди 1944 г.?…     Завидното 111-то място на България по свобода на словото в света отдавна позволява на премиера Бойко Борисов и съпартийците му да бълват „фалшиви новини“, както е модерно да се казва, или просто обикновени небивалици. Без това да има каквито и да е последици или обществен отзвук. Подобна лъжа например е често повтаряното твърдение, че поради управлението на ГЕРБ повече българи се връщат в страната, отколкото емигрират. Все по-задълбочаващият се медиен слугинаж изглежда дава увереност на премиера да навлиза и в историческата тематика. Така на състоялия се миналата седмица юбилеен пети годишен бал на Конфедерацията на работодателите и индустриалците в България, Борисов задълба в любимата си напоследък тема за индустриализацията, заявявайки дословно:  „Действително съм много впечатлен и от обиколките на заводите мога да кажа, че вече България пак се завърна така, както е била преди 1944-а година – като една индустриална държава, още от времето на Добри Желязков – Фабрикаджията, първите текстилни фабрики. С’я вече виждате – където минете е завод до завода. И всичко произвежда, всичко заминава в голямата си част за износ и това държи брутния вътрешен продукт висок. Така че, когато фактите говорят, да ги оставиме да си го изговарят колегите, защото за комунистите няма по-добро от чуждите пари (бурни ръкопляскания)…“     Да видим обаче какво „говорят фактите“ за индустриализацията в България преди 1944 г.? Дори да преглътнем факта, че Добри Желязков всъщност създава фабрика в Османската империя, а не в България, и че много скоро фабриката му е изцяло одържавена от същата тази империя, пак доста трудно можем да прием твърдението, че България е индустриална държава. Индустрия, разбира се, се развива още след Освобождението, но темповете са изключително бавни. Държавата опитва да стимулира промишленото развитие, като приема редица закони за протекция на българската индустрия, които започват да действат от 1895 г., но на страната ѝ е трудно да навакса структурната си изостаналост спрямо Западна Европа и неблагоприятната си позиция в международното разпределение на труда. По тази причина до Първата световна война едва 0,45% от населението на страната е заето в индустрията на фона на 18% в Германия и 16,6% в Англия. С други думи, по степен на индустриализация страната е 35-40 пъти по-изостанала от развитите капиталистически държави . Парниковото развитие на българската индустрия под държавна протекция от своя страна дава възможност за съществуването на редица картели. В периода след Първата световна, въпреки известната модернизация на икономиката, индустрията в страната продължава на миниатюрни пропорции, на фона на Западна Европа. През 1939 г., България изостава от 10 до 30 пъти от далеч не най-индустриализираните страни на континента като Чехословакия, Норвегия, Дания и Унгария. По-утешително е сравнението само с балканските държави, където България е на сходно ниво с кралска Югославия по обща индустриална продукция средно на човек от населението и е изпреварена само от Румъния по този показател. За периода 1938-1939 г. сравнението по същия показател със Запада обаче е смазващо при цени в щатски долари:     Източник: Развитие на индустрията в България, С., 1990 г.   В същото време процентът на индустриални работници от общия брой на населението е:         С оглед на данните е доста трудно да приемем България за индустриализирана страна на фона на признатите образци от епохата, а даже и на далеч по-слабо развити държави като Унгария или Норвегия. В целия период до 1944 г. България си остава аграрна страна със сравнително тънка градска прослойка. В интерес на истината, българският премиер Борисов и преди е показвал изненадващо липсващи знания по история, например относно Крайовската спогодба. В този смисъл, той би се изненадал да научи, че България постига някаква значима индустриализация едва при неговите (отскоро) омразни комунисти. Отделен въпрос е колко успешна и устойчива е тази индустриализация. „Индустриалната държава“ преди 1944 г. може спокойно да се причисли към серията обилно циркулиращи из медиите митове за Третото българско царство. Само и само, за да бъде противопоставена на „комунистите“, тази държава бива постоянно изчиствана и представяна като някакъв обетован рай на демокрацията и просперитета, където по побие на наивистичен акварел охранени селяни си дават наздравица с богати и щедри индустриалци под благосклонния поглед на монарха. Фактите отново трудно „говорят“, но пък ако някой случайно достигне до тях, би забелязал, че през 1939 г. икономиката на България заема 18-то място от 24 европейски държави по БВП (според авторитетното изследване на Angus Madisson, The World economy, 2006). Положение обяснимо и между другото по-добро от сегашното, но далеч не впечатляващо. В същото време в страната са забранени политическите партии, а голяма част от елитите лобират за близък съюз с Хитлер – нещо, което ще се случи година по-късно. В крайна сметка, големият проблем са не познанията на премиера, а общото информационно кално блато, което се създаде в последните години под негово покровителство в България. В това блато професионални историци и „експерти“ бълват не по-малки абсурди, за да се впишат и за да осребрят по някой проект. Всичко помним българската русалка, открита от Божидар Димитров, а съвсем прясна е новината, обявена от двама професори, че граф Дракула е българин. А това вероятно идва да ни обясни защо мракът изглежда все по-непрогледен и страшен.   –  ", "date": "2019.06.10", "title": "Фалшивите новини на Борисов… Каква индустриална държава е била България преди 1944?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396555-%D1%80%D0%BE%D0%B4%D0%BD%D0%B0-%D1%80%D0%B5%D1%87,-%D0%BE,-%D0%BC%D0%B0%D0%B9%D0%BD%D0%B0-%D1%81%D0%BB%D0%B0%D0%B4%D0%BA%D0%B0", "text": "Това, което Ран Босилек е нарекъл „родна реч”, отдавна вече не е толкова омайна сладка – из медиите повече майни се разменят, така че ако нещо струи край нас, може да се направи обосновано предположение, че е от недотам чистия канал.  „СТАНДАРТ” се е постарал да събере любопитни грешки, правени не само от ученици, но срещани и в медиите – въпросният Ран Босилек се сродява с екшън звезда под името Ранбо Силек, рицарят на печалния образ се преименува на Донки Ход, а адресът на президентството се оказва Дон Дуков 2…  Прескачаме любопитната грешка на „24 ЧАСА”, преименувал големия български художник на Димитър Казаков-Неров (няма да подсказваме коя е сбърканата буква – вижте си в Уикипедия) и отиваме към страницата „Вдъхновения”, която ни уверява, че „Любов, право, здраве и дори запек – Огнян Герджиков може всичко да римува”!  Невероятно, но факт – „Неприятен сблъсък със здравната система, запекът на внука, туристически премеждия и загубен багаж… Няма тема, която да не може да вдъхнови проф. Огнян Герджиков…”  Малко калташки подход към бившия председател на българското Народно събрание, но в името на всеобщата и всестранна информираност – нека научим и за запека на внучето му!  „УИКЕНД” се вдъхновява от по-възвишена естетика – „Карди Би изсмука дупарата след бременността”.  Има си и картинка на изсмуканото нещо – с коментар, че „имало е какво да се махне”.  „ТЕЛЕГРАФ” пък открива в световната мрежа лек за демографската криза – изправен пред опасността да затвори местното училище, „Френски град дава виагра без пари”! Проблемът бил само, че във Франция тия хапчета се отпускали само с рецепти – така че кметството първо трябва да снабди населението и с безплатни рецепти.  Ние тук, на Балканите, си имаме други проблеми – „Не искаме ракия без акциз” – твърди „ТРУД”. Странна идея – не виждаме защо да не падне акцизът, след като според „СТАНДАРТ” „Съкровищата на Терес могат да платят външния ни дълг”!  Майната му на акциза – продаваме съкровището и забравяме за лихвите по дълга!  Но преди това няма как да минем без поредните избори – ако се питате кой вестникарски коментар помогна най-много на спечелилите да тръшнат опонентите си, не се колебайте, а отворете предизборния „СТАНДАРТ”. Като си говорим за майни – майната им на платените рекламни публикации, на интервютата, снимките, отчетите кой какво е направил и обещанията за светло, богато и сито бъдеще – не важат и пет стотинки въпреки парите, които са пръснати за тях.  Най-близко до сърцето и разума на българина е разяснението на вестника, че „На нов началник и малко прасе човек никога не бива да се радва”.  Изстрадана, откъдето и да я погледнеш, мисъл, надживяла вековете!  Ние, българите, сме малък, но мъдър народ – винаги избираме правилния човек, но и никога не омазваме противниците на нашите с разни неща, освен в преносен смисъл, разбира се. Тук британците направо ни дишат прахта! „Фарадж оплискан с млечен шейк” – съобщава „ТРУД”. Някакъв младеж си пиел шейка, когато край него минал Найджъл Фарадж и противникът на излизането от Европа, без да му е жал, че пари е давал за шейка, го лиснал върху идеолога на Брекзит.  Изданието уточнява, че напитката била „с вкус на банани и карамел”.  Кой е близнал ревера на омазаното сако, за да дегустира мазалото, не става ясно – но можем да се гордеем с родната преса, за която, майна, няма тайни никакви!   Румен Белчев   От ", "date": "2019.06.10", "title": "Родна реч, о, майна сладка"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396556-%D0%B7%D0%B0-%E2%80%9E%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0%E2%80%9C-f-16-block-70", "text": "„Сагата“ със закупуването на нови самолети за българските ВВС започнала преди няколко години, като че ли върви към своето завършване. На 4 юни т.г. Агенцията за сътрудничество в областта на отбраната и сигурността на САЩ обяви, че сделката е одобрена и максималната цена за осемте изтребителя F-16 Block 70, които България иска да придобие, както и оборудването за тях ще е около 1.673 млрд. долара, или приблизително 2.925 млрд. лв. От информацията, обаче, не става ясно дали максимално одобреният бюджет включва ДДС или не.    (Вж.  _za_bulgariia_ nabubna_ s_nad_1/)   Тук ще припомним, че първоначално бе предвидено максималният бюджет за покупка на изтребители да е 1.8 млрд. лв. с ДДС. Но парламентът вдигна това ограничение и гласува мандат на правителството свободно да се договаря със САЩ. В този смисъл окончателната сума, която трябва да плати българският данъкоплатец е все още неясна. Междувременно след като Атлантическият съвет на България (АСБ) обяви, че F-16 е правилният избор, същият предупреди, че „руските фактори се домогват до провал на сделката за F-16.“ Убеждаването на обществото, че Родината ни не само има нужда от превъоръжаване на ВВС, но това трябва да стане с американски самолети, продължи с публикуване на мнението на представителя на корпорацията Lockheed Martin – производител на F-16 в средствата за масова информация у нас. Така например този представител – Джеймс Робинсън заявява, че ще получим F-16 на цена като Словакия и Бахрейн. Съответно като дата за получаване на 8-те самолета се посочва 2023 година. По този повод бившият командващ на НАТО ген. Брийдлав е запитан „какво е най-добре да прави страната ни в периода, докато бъдат произведени първите F-16 – да поддържаме старите си МиГ-29 или да поискаме от НАТО помощ за съвместна охрана на въздушното пространство?“ Генералът отговаря, че „не давам съвети на държавите как да постъпят.   “( ).   Генерал Брийдлав, обаче, припомня, че „всички говорят за член 5 от договора за НАТО (гарантиращ колективна отбрана), но обикновено забравят за член 3, който изисква отделните държави да полагат достатъчно усилия да се отбраняват и сами. \"Отбраната започва вкъщи\" – казва той.(пак там). И така, като че ли точката е сложена над „i“ и няма място за повече дискусии. Е, вярно някои фактори ни подсказват, че в днешната обстановка Русия е опасност за България. Т.е., след като 15 години след влизането ни в НАТО по признание на редица експерти армията ни в този си вид не може да е гарант нито на териториалната цялост, нито на независимостта на Отечеството ни, се тръгва на превъоръжаване, при което даже на несъобразителните се казва в пряк текст какъв е скритият замисъл и мотивацията за това превъоръжаване. (вж. интервю с о.р. генерал Съби Събев пред Канал 3, 08.05.2019 „Трябва да предприемем адекватни действия срещу засилената военна дейност на Русия“,    вж.в   sistema-%20Peytriat%20-%2528VIDEO%2529).   Но въпреки фанфарите по повод на „успешното превъоръжаване с F-16 и предвид заплахата да бъда сметнат за „руски агент“ от Атлантическия съвет на България, видни представители на който, “загрижени“ за националната сигурност на страната ни предложиха на нашата територия да бъде разположено ядрено оръжие, ще се опитам да изразя определени съмнения в дадения избор, както и в необходимостта такива огромни средства да изтичат от страната ни. Не, тези съмнения не поставят под въпрос качествата на изтребителя F-16. Както е известно при неотдавнашия сблъсък между Индия и Пакистан самолет 3-то поколение Миг-21 свали един изтребител F-16. Самият F-16 е 4-то поколение, масовото производство на който започва през 1978 година. Т.е. той е „батко“ на „остарелия“ Миг-29, все още е на въоръжение у нас, чието масово производство тръгва през 1984 година. Но да се надяваме, че F-16 Block 70 ще бъде модернизиран поне до равнище 4++, нали?! Съмненията ни не са свързани и с цената на F-16 Block 70. Макар че си струва да припомним, че САЩ подариха на Египет, който не е член на НАТО, 25 самолета F-16. А на България, която е член на НАТО и на територията на която има цели 4 американски бази, уж съвместни, нима Щатите не могат да направят подарък поне 8 самолета, като компенсация за това, че нищо не плащат за тези бази? Нашите съмнения нямат общо и с издигани през годините на сагата с изтребителите идеи вместо нападателно оръжие, каквото е F-16, да се закупят зенитни ракетни комплекси, като, например, С-400, каквито купи Турция, също член на НАТО. Нито пък се съмняваме в нуждата от това да имаме силна и въоръжена по съвременен начин армия и ВВС. Да определено сме за мир и сътрудничество като средство срещу днешната стратегия на хаоса. Но сме реалисти и добре разбираме, че който не храни своя армия ще трябва да храни чужда. Определено съмненията, които ни тревожат, се позовават на член 3 в договора за НАТО. Това е този член, който, както казва генерал Брийдлав, изисква отделните държави да полагат достатъчно усилия да се отбраняват сами. И тук си задаваме въпрос: Нима тези огромни средства не бе по-добре да се инвестират в нашия военно-промишлен комплекс (ВПК)? Става дума за разработката на безпилотни летателни апарати като оръжие на бъдещето, гарантиращо значително по-добри бойни възможности при много по-ниски разходи, а най-вече с понижен риск за човешкия фактор. Навремето нашата страна бе безспорен световен шампион в авиомоделизма. Разработката на робото-технически комплекси на въздушна, земна и морска платформа е изключително перспективно направление, което определено би дало тласък не само на ВПК, но и на цялата българска индустрия в различни области – „софт“ и „хардуер“, изкуствен интелект, нови материали и прочее, и прочее. Би било стъпка към неоиндустриализацията на Родината ни по пътя към т.нар. „Четвърта индустриална революция“. Би създало работни места, запазване и развитие на талантите, на „сивото вещество“ на България. Би формирало възможности за износ на високотехнологична продукция...би, би...!!! Но на дискусията е сложен край. Всичко друго по тълкуването на Атлантическия съвет на България е „интриги на Русия“. Но в края на краищата България е свободна страна и всеки има право на съмнения и мнение, нали...?    ", "date": "2019.06.10", "title": "За „сделката на века“ - F-16 Block 70"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396557-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%BD%D0%B5-%D0%B5-%D0%B7%D0%B0-%D0%BE%D1%82%D1%81%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B5%D1%87%D0%B8%D1%8F-%D0%B3%D0%BB%D0%B0%D0%B2%D0%B0,-%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B1%D1%81%D0%BF", "text": "В партията тежко е нарушен вътрешният диалог, свидетели сме на политика на инат.  Ако нямаш обединение и мир в собствената си партия, хората няма да ти дадат управлението на държавата. „Трябва да стане ясно на хората –  битката не е да се отсече нечия глава, а спорът е за политическата линия на партията и за това как функционира като вътрешна демокрация. Спорът е дали БСП остава социалистическа по идеология и проевропейска политическа сила или се превръща в популистка консервативна партия. В позицията на идейната комисия на БСП, заявена на вчерашния пленум, се казва, че  платформата „Визия за Европа” е била неглижирана и загърбена. Бяха използвани послания, които сериозно се разминават с идеологията на левицата. Понятието „ляв консерватизъм” не съществува в политическата природа, а то беше налагано лично от Корнелия Нинова. Подчертаното националистическо говорене на терена на патриотите доведе до това ВМРО да има втори евродепутат, защото хората винаги предпочитат оригинала пред копието.” Това заяви в предаването „Неделя 150” по БНР президентът на ПЕС и евродепутат Сергей Станишев. Попитан за критиките от страна на неговите съпартийци и колеги в ръководството на БСП и във воденото от него правителство Весела Лечева и Румен Овчаров за старите лица в партията, той отговори, че едва ли те могат да бъдат разглеждани като „символите на промяната”. На въпроси за инфактното 8 часово заседание на вчерашния пленум на левицата и бламирането на Нинова, Станишев коментира, че е бил представен политически доклад, който не отговаря на основния въпрос – защо в рамките на две години БСП загуби два спечелени избора. „ Това бе един скопен доклад, тежко редактиран от Изпълнителното бюро в посока заглаждане на сериозните политически анализи и оценки. Взе се решение работна група да доработи доклада като включи политическите изводи от заседанието. Пленумът не подкрепи предложението Корнелия Нинова да оглави тази група, което е политическа оценка от страна на НС. Въпросът не е колко тежки са политическите изводи, а да не повтаря БСП едни и същи грешки, които стават системни. В НС на БСП имаме политически различия за линията на партията, за ценностите й и за запазването на демократичния й характер.” „Има вече ясно изразено мнение как се ръководи партията. Свидетели сме на едноличен стил на вземане на решения, често на политика на инат, като се загърбва колективният характер на БСП. В партията тежко е нарушен вътрешният диалог. Пленумът е използван за подпечатване на решения, предварително съобщени на медиите. Такъв пример е оцененото еднозначно като политическа грешка излизане на парламентарната ни група от Народното събрание. Тогава пленумът бе поставен пред свършен факт, а Румен Овчаров отново защитаваше лидера чрез заплахи за  бламиране в навечерието на изборите. И НС се съобрази. Но навсякъде в кампанията този въпрос беше поставян от нашите членове и симпатизанти – те не разбират нито логиката, нито ползите от това да с лишиш от тази висока трибуна. В такъв контекст прекият избор е опит председателят на НС да бъде поставен над конгреса, над НС, без необходимостта да се съобразява с техните решения. Настроението в партията е на конгреса да има връщане към колективното начало, а не да продължи командването по вертикала. Нужни са взаимна чуваемост и уважение, отчитане на различните мнения. Ако нямаш обединение и мир в собствената си партия, никой няма да ти даде управлението на държавата. Хората искат предвидимост, спокойствие и визия за развитие.”, продължи анализа си Станишев. Той категорично отхвърли прехвърлянето на отговорността за силно централизирани избори, каквито са европейските, към местните структури и нарече подаването на оставка имитация и опит за картбланш за още 4 години на върха на БСП. Станишев посочи, че е невъзможно провеждането в навечерието на местните избори на прозрачен, ефективен и почтен пряк избор за председател на партията. Той го определи като авантюра, която „ще хвърли БСП в хаос и в юридически проблеми.” „Представете си да правите избори без Изборен кодекс, без ЦИК, без избирателни списъци – така всеки може да постави под съмнение резултата.” „Битката не е лична. Да, наложи се да уволня Корнелия Нинова като заместник-министър. Но след това я извадих от политическото небитие – включих я в ръководството на БСП и й дадох шанс да развие своята политическа кариера и да стане председател на НС на партията. Готов съм да говоря с всеки, стига да има реален диалог.”, отговори Станишев на въпрос на водещата дали двама разговарят и има ли лична вражда. „В политиката се влиза с каузи, а не с вендети.”, коментира той. „На заседанието на групата ни в Европарламента, заместник- председател на НС представи кандидатурата на Петър Витанов от името на ръководството. Попитах дали е имало заседание на Изпълнителното бюро, но стана ясно, че това е позиция лично на Корнелия Нинова и тя предварително е сведена на колегите. Така се стигна до поредното решение, в което няма политическа логика. А сега предстоят важни преговори кой в коя комисия е и каква позиция ще заема в групата и в ЕП. Аз, разбира се, ще помагам, уважавам всичките си колеги. Но политиката на инат дългосрочно не може да бъде добра политика.” На въпрос за преговорите в ЕС, президентът на ПЕС заяви, че „Тимерманс има реални шансове да бъде излъчен като председател на ЕК и разчитам да постигнем резултат. Изобщо няма да е лесно, но е важно да се придържаме към принципи – ние настояваме кандидатурата за ЕК да е сред водещите кандидати, участвали в изборите – противното е грубо пренебрежение към гражданите на ЕС при рекордно висока избирателна активност – над 51%. Нашият кандидат има не само най-голям реален опит, но и най-ясна концепция за това как да се промени ЕС, за да стане социален, да преодолее ограниченията и да положи грижа за околната среда – това са условията следващите поколения да живеят нормално  и уютно в Европа. Едно е сигурно – прогнозите за крах на левицата в Европа не се случиха – имаме 153 депутати и без нас е невъзможно да се вземе нито едно важно политическо решение. Ще търсим съюзи, а това е въпрос, който стои с пълна сила и пред БСП. Но първо трябва да има диалог в партията, защото е невъзможно да търсиш съюзници, с които е много по-трудно да намериш общи принципи, ако в партията си имаш разделение.”, завърши участието си лидерът на европейската левица.  ", "date": "2019.06.10", "title": "Станишев: Битката не е за отсичането на нечия глава, а за политическата линия и ценностите на БСП!"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396558-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B5-%D1%89%D0%B5-%D0%B4%D0%B0-%D1%81%D0%BF%D0%B0%D1%81%D1%8F%D0%B2%D0%B0-%D0%B1%D0%BD%D1%82-%D0%BE%D1%82-%D1%84%D0%B0%D0%BB%D0%B8%D1%82", "text": "Спортните състезания и скъпите външни продукции докараха обществения канал до финансов колапс       Министерството на финансите няма намерение току-така да отпусне допълнително средства за изправената пред фалит Българска национална телевизия и да я извади от калта, твърдят източници от Министерски съвет. Както Lupa.bg вече многократно алармира, бюджетът на обществения канал ще стигне най-много до края на октомври.   Управляваното от Владислав Горанов ведомство ще се въздържи да налива милиони в бездънната яма на \"Сан Стефано\", преди да бъде избран нов директор и да бъде направена сериозна финансова ревизия. Неотдавна синдикалните организации в БНТ изпратиха писмо до премиера Бойко Бориосов с искане за отпускане на още пари - от порядъка на 35 млн. лева. От миналата година в телевизията проверки извършва Агенцията за държавна финансова инспекция, като се очаква информация за реалното състояние на БНТ да излезе следващата седмица. В БНТ отговорността за финансовия колапс се прехвърля постоянно между различните управленски звена. Каналът има да покрива задължения по договори за около 60 милиона лева - почти колкото е бюджетът ѝ за тази година (67,7 милиона лева). Обществената телевизия е единствената, която излъчва в последните години мачовете на националния отбор по футбол, като правата за тях струват 3 милиона лева (за 2-годишен квалификационен цикъл). Всяка година по закон БНТ е длъжна и да дава не по малко от 10 процента от бюджета си за български филми, което не е правено от години поради недоимък. Това са малко над 6 милиона лева, като в случая трябва да бъдат извършени плащания за 2018-а, както и за настоящата година - което прибавя към задълженията още над 10 милиона лева. БНТ инвестира и в някои скъпи външни продукции, най-успешната от които е \"Стани богат\". Популярното състезание е с бюджет 4,4 милиона лева на година (или над 20 000 лева на състезание). В същото време приходите от реклама са се увеличили до над 20 милиона лева за миналата година при над 7,5 милиона лева за 2017-а, но това се дължи на Световното първенство по футбол. БНТ обаче има ограничение по закон за честотата и времетраенето на рекламните блокове, каквото търговските телевизии нямат и вероятно тази година приходите от реклама ще се върнат до обичайните си нива.", "date": "2019.06.10", "title": "Държавата не ще да спасява БНТ от фалит"}
{"url": "http://www.classa.bg/%D1%81%D0%B2%D1%8F%D1%82/item/396549-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D1%80%D1%83%D1%81%D0%B8%D1%8F-%D0%B2-%D1%80%D1%83%D0%B1%D0%BB%D0%B8,-%D0%B7%D0%B0-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Венецуела разработва система за търговия с рубли с Русия, за да се бори с последиците от икономическата, търговската и финансовата блокада от страна на администрацията на Тръмп, която възпрепятства сделките в долари, съобщи вицепрезидентът на Икономическото пространство Тарек Ел Айссами в интервю. \"Ние оценяваме всички механизми, тъй като едностранните санкции на САЩ предотвратяват използването на традиционната система и плащанията в долари. Така че ние създадохме механизъм за плащане и в рубли, за да изпълним задълженията си към Русия \" каза венецуелският политик в рамките на Петербургския международен икономически форум (SPIEF). Ел Айссами също разкри, че Каракас оценява възможността за засилване на сътрудничеството с руската петролна компания Роснефт. \"Това е връзка, която върви в кресчендо и са планирани всички възможности за продължаване на укрепването на връзките с Роснефт\", каза той. Той разкри, че в близко бъдеще се очаква да посрещне във Венецуела различни делегации от много руски сектори, „с цел оценка на съвместното сътрудничество в различни икономически сектори\". Широкото сътрудничество между Москва и Каракас беше разгледано в петък по време на Международния икономически форум в Санкт Петербург (SPIEF), който се проведе в този руски град от 6 до 8 юни.", "date": "2019.06.10", "title": "Венецуела създава механизъм за търговия с Русия в рубли, за заобикаляне на американските санкции"}
{"url": "http://www.classa.bg/%D1%81%D0%B2%D1%8F%D1%82/item/396550-%D0%BD%D0%B5%D0%BF%D1%80%D0%B5%D0%B4%D0%B2%D0%B8%D0%B4%D0%B5%D0%BD%D0%B8%D1%82%D0%B5-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-%D0%BE%D1%82-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0-huawei", "text": "Забраната срещу Huawei започва да се превръща в поредица от последствия, които противоречат на оправданията, използвани от администрацията на президента на САЩ Доналд Тръмп, за прилагане на тази мярка. Седмици след като президентът забрани използването на телекомуникационно оборудване, произведено от компании, смятани за \"заплаха за националната сигурност\", доклад показва, че Google, която вече е наложила вето на Android за Huawei, е предупредила правителството, че забраната за китайската компания излага на риск националната сигурност, тъй като я принуждава да разработи свой собствен „софтуер\", който би могъл да бъде по-податлив на „хакване\". Facebook, от своя страна, обяви, че ще забрани предварителната инсталация на приложенията на Huawei, включително WhatsApp и Instagram. Въпреки това, анализаторът Джон Детрише, посочва, че тези две американски компании ще претърпят първостепенна вреда, ако наложат вето, тъй като ще бъдат лишени от използването на китайски устройства за събиране на данни и продажба на реклама в целия свят. Забраната засяга и предлагането на хардуер на Huawei, което принуждава компанията да съхранява чипове и компоненти и насърчава развитието на алтернативи. Според експерта това се изразява в загуби за американските производители на полупроводници, втори по важност в мобилния пазар на света. Анализаторът Джереми Хорвиц добавя, че американските компании не само ще престанат да получават приходи от китайския гигант, но също и от други чуждестранни компании: след като Huawei сама произведе частите, от които се нуждае, тя дори може да ги продаде на трети страни на по-достъпни цени в сравнение с тези на САЩ. Широка гама от компании ще пострадат в световен мащаб след прецедента Huawei, включително Apple, която зависи от китайските компании като FoxConn за да произвежда своите устройства. Според анализатора, ако тази китайска компания престане да произвежда компоненти за iPhone, например, преместването на производството на всяко друго място на планетата би довело до значително по-високи разходи за Apple. Друг сектор, който започва да понася удари, е 5G. Анализаторите са единодушни, че забраната на Huawei ще забави внедряването на тази нова технология в световен мащаб, което например би се отразило като спирачка за развитието на автоматични превозни средства, силно зависими от прилагането на тази технология. А през цялото време не трябва да забравяме, че Huawei е не само водещ в тази технология, но и държи най-много патенти за нея.", "date": "2019.06.10", "title": "Непредвидените последици от забраната за Huawei"}
{"url": "http://www.classa.bg/%D1%81%D0%B2%D1%8F%D1%82/item/396551-%D1%82%D1%80%D1%8A%D0%BC%D0%BF-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5-%D0%BD%D0%B5-%D0%B5-%D0%BF%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8,-%D1%89%D0%B5-%D0%B2%D1%8A%D1%80%D0%BD%D0%B5%D0%BC-%D1%83%D0%B4%D0%B0%D1%80%D0%B0-%D0%BD%D0%B0-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8", "text": "Президентът на САЩ Доналд Тръмп призова в събота чрез своя профил в Twitter „да се върне обратно ударът на корумпираните медии\", така че хората да не вярват, че лъжливите новини са верни. \"Знам, че изобщо не е по президентски да се отблъскват корумпираните медии или хората, които работят за корумпираните медии, когато правят неверни твърдения за мен или за администрацията на Тръмп\", пише американският президент. \"Проблемът е, че ако не върнете удара, хората ще вярват, че лъжливите новини са верни, така че - ще отвърнем на удара!\", каза той.", "date": "2019.06.10", "title": "Тръмп: \"Въпреки че не е по президентски, ще върнем удара на корумпираните медии\""}
{"url": "http://www.classa.bg/%D1%81%D0%B2%D1%8F%D1%82/item/396548-%D0%B0%D0%BB%D0%B3%D0%BE%D1%80%D0%B8%D1%82%D0%BC%D0%B8-%D0%BD%D0%B0-youtube-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D1%82-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F%D1%82%D0%B0-%D0%B8-%D0%BD%D0%B0%D1%81%D0%BE%D1%87%D0%B2%D0%B0%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BA%D1%8A%D0%BC-%D0%BA%D0%BB%D0%B8%D0%BF%D0%BE%D0%B2%D0%B5-%D0%BD%D0%B0-%D0%B4%D0%B5%D1%86%D0%B0-%D1%81-%D0%BE%D1%81%D0%BA%D1%8A%D0%B4%D0%BD%D0%B8-%D0%B4%D1%80%D0%B5%D1%85%D0%B8", "text": "Алгоритъмът за препоръчване на YouTube свързва привидно невинните видеоклипове с деца, със сексуално маркирано съдържание, което не само улеснява живота на педофилите, но и нормализира това отклонение, става ясно от материал на Ню Йорк Таймс. В илюстративен случай, споменат от вестника, клип, качен от момиче от Рио де Жанейро, където тя играе с приятелката си в басейн в къщата й, е имал 400 000 репродукции за няколко дни. Според разследването, очевидно обикновеният запис на домашно видео придобива толкова много популярност поради механизма за препоръчване, който автоматично изтегля видеоклиповете, качени на платформата, като ги рекламира на зрителите в зависимост от тяхната история. По този начин системата предлага на тези, които гледат съдържание от някакъв вид - в случая с полуголи деца - да продължат и с други подобни видеоклипове. Най-тревожното обаче е, че потребителите не трябва да търсят съдържание с деца, за да ги гледат: достатъчно е първоначално да консумират еротични или сексуални видеоклипове. Ако следват механизма на препоръките, след няколко действия, те ще достигнат клиповете с млади хора по бельо и, накрая, записи и предавания с оскъдно облечени деца. Така се прави „падане в зайчевата дупка\", както журналистите определят алгоритъма. \" Двигателят е невероятно могъщ\", заяви британският психолог Стивън Блументал и добави, че \"хората са привлечени от него.\" Нещо повече, това допринася потребителите, които не са склонни към педофилия, да бъдат по-толерантни към това отклонение. Не за първи път платформата се вижда в центъра на скандали, свързани с педофилията. Така през 2017 г. важни марки от цял свят прекратиха договорите си с YouTube, след като британският вестник Times съобщи, че се показват публично видеоклипове на непълнолетни и малолетни, които привличат стотици коментари от педофили. През февруари тази година проблемът отново бе повдигнат. В резултат на това компанията деактивира коментарите на десетки милиони видеоклипове с непълнолетни.", "date": "2019.06.10", "title": "Алгоритми на YouTube \"нормализират педофилията\" и насочват потребителите към клипове на деца с оскъдни дрехи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396545-10-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1190 г. - Трети кръстоносен поход: Германският крал и император на Свещената римска империя Фридрих I Барбароса се удавя при прекосяването на река Салеф (на английски) в Мала Азия.     1793 г. - Столицата на САЩ е преместена от Филаделфия във Вашингтон.     1809 г. - Папа Пий VII отлъчва Наполеон I Бонапарт от църквата, след като френската армия окупира Италия и обявява папската област за френска територия.     1846 г. - Шотландският изобретател Робърт Уилям Томсън получава патент за първата в света гума.     1871 г. - В Браила, Румъния, излиза първият брой на вестник Дума на българските емигранти, издаван от Христо Ботев.     1886 г. - Изригва вулканът Таравера в Нова Зеландия, при което загиват 153 души и е разрушена известната туристическа атракция „Розови и бели тераси\".     1916 г. - Започва Великото арабско въстание в Мека.     1926 г. - Обществото на народите взема решение за отпускане на Бежански заем на България.     1940 г. - Втора световна война: Италия обявява война на Франция и Великобритания.     1940 г. - Втора световна война: Германските сили, под командването на Ервин Ромел, достигат протока Ла Манш.     1940 г. - Втора световна война: Канада обявявава война на Италия.     1940 г. - Втора световна война: Норвегия капитулира пред германските сили.     1942 г. - Втора световна война: Нацистите изгарят чешкото селце Лидице, в отговор на убийството на Райнхард Хайдрих.     1945 г. - Австралийските войски достигат Брунейски бряг, за да освободят Бруней.     1962 г. - Народна република България установява дипломатически отношения с Цейлон (Шри Ланка).     1964 г. - Създаден е Шуменския университет, първоначално като Висш педагогически институт - филиал на Софийския университет „Св. Климент Охридски\".     1965 г. - Виетнамската война: Битката за „донг хоай\" започва.     1967 г. - Приключва Шестдневната война: Израел и Сирия се съгласяват да прекратят огъня.     1990 г. - Провежда се първият тур на първите свободни и демократични парламентарни избори в България, след тоталитарния период в страната, с които се избират депутати за 7 Велико народно събрание     1999 г. - Косовската война: НАТО преустановява въздушните удари, след като Слободан Милошевич се съгласява да изтегли сръбските войски от Косово.     1999 г. - Създава се Пактът за стабилност на Балканите.     2003 г. - Изстрелян е марсоходът Спирит, с което започва програмата на НАСА Марс Експлорейшън Роувър.  ", "date": "2019.06.10", "title": "10 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396552-%D1%82%D1%80%D1%8A%D0%B3%D0%BD%D0%B0-%D0%BF%D0%B5%D1%82%D0%B8%D1%86%D0%B8%D1%8F-%D0%B7%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%BD%D0%BF%D0%BE-%D1%82%D0%B0-%D0%B8-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%B4%D0%B5%D0%B9%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Тръгна петиция за забрана на НПО-та, които прокарват вредни за децата ни норвежки експерименти     В социалната мрежа Фейсбук се появи петиция, която има за цел „Прекратяване дейността на милиардера Джордж Сорос в Република България!“. Петицията вече има дори и Фейсбук група създадена към нея „ “. Исканията са за забрана на НПО-та в България, които извършват вредни за страната вмешателства и чрез парите, които получават от чужбина корумпират политиците ни, за да приемат вредни за страната и нацията ни решения. „Антибългарските НПО-та трябва незабавно да се забранят в страната!  Представителите на тези организации ползват чуждестранни средства и прокарват политики в разрез с нашите националните интереси. Присвояват си правото да изразяват гласа на гражданите, за което никой не ги е упълномощавал, освен техния създател Джордж Сорос. От тази тяхна дейност, подкрепяна от настоящото и предишни правителства, българското общество страда. Извършват се реформи и вмешателства под тяхна диктовка във всички сфери на обществения живот. Изводът, който се налага е, че тези организации са вредни и тяхната дейност трябва да бъде прекратена.  Ние от фейсбук групата „Вън чуждите НПО-та от страната, в името на семейството и децата“ се обръщаме към Председателя на Народното събрание, г-жа Цвета Караянчева, да разгледа и внесе, ако е необходимо, в Народното събрание за гласуване, по съответния ред, тази петиция.  Предварително Благодарим!“   Линк към самата петиция за подпис:   ", "date": "2019.06.10", "title": "Тръгна петиция за забрана на НПО-та и прекратяване дейността на Джордж Сорос в България"}
{"url": "http://www.classa.bg/%D1%81%D0%B2%D1%8F%D1%82/item/396546-%D0%B4%D1%8A%D0%B1%D1%8A%D1%82,-%D0%B7%D0%B0%D1%81%D0%B0%D0%B4%D0%B5%D0%BD-%D0%BE%D1%82-%D0%BC%D0%B0%D0%BA%D1%80%D0%BE%D0%BD-%D0%B8-%D1%82%D1%80%D1%8A%D0%BC%D0%BF-%D0%B2-%D0%B3%D1%80%D0%B0%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC,-%D0%B7%D0%B0%D0%B3%D0%B8%D0%B2%D0%B0", "text": "Малкият дъб, дарен от френския президент Емануел Макрон на американския му домакин Доналд Тръмп и засаден от двамата в градината на Белия дом на 23 април 2018 г., загива и тревата вече е завладяла мястото, където е засадено дръвчето, потвърди в събота вестник \"Ле Фигаро\" предишния доклад на вестник Ле Монд.   Според вестника, дървото, което е поникнало в гората във френския департамент Есне, където са загинали 2000 американски войници по време на Първата световна война и което символизира силните връзки между двете страни, не е оцеляло във фитосанитарната карантина, наложена след засаждането, за да се предотврати разпространението на болести.", "date": "2019.06.10", "title": "Дъбът, засаден от Макрон и Тръмп в градината на Белия дом, загива"}
{"url": "http://www.classa.bg/%D1%81%D0%B2%D1%8F%D1%82/item/396547-%D0%BA%D0%B8%D0%BC-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%82%D0%B5-%E2%80%9E%D0%BC%D0%B0%D1%81%D0%BE%D0%B2%D0%B8-%D0%B8%D0%B3%D1%80%D0%B8%E2%80%9C-%D0%B7%D0%B0%D1%80%D0%B0%D0%B4%D0%B8-%E2%80%9E%D0%BD%D0%B5%D0%BF%D1%80%D0%B0%D0%B2%D0%B8%D0%BB%D0%BD%D0%B8%D1%8F-%D0%B8%D0%BC-%D0%B4%D1%83%D1%85%E2%80%9C", "text": "Последното издание на прочутите „Народни игри\" на народа на Северна Корея, бе открито в понеделник на стадион Първи май в Пхенян. Спортното събитие, в което участват десетки хиляди артисти и впечатляващ фон, беше временно спряно след силната критика на лидера Ким Чен Ун, съобщава АФП. След откриването на игрите, държавната информационна агенция KCNA изтъкна таланта на артистите на сцената, художественото богатство и \"националното чувство\" на представлението. Въпреки че Ким аплодира и благодари за \"упоритата работа\" на участниците, той показа известно недоволство и разкритикува организаторите, след като откриването приключи, поради \"неправилния дух на творението\". Ким Чен-ун е представил на създателите важните задачи за правилно изпълнение на политиката на партията по отношение на литературата и изкуството с революционен характер, според KCNA. Генералният мениджър на китайската агенция Koryo Tours, базирана в Пекин, каза пред AFP, че събитието ще бъде спряно за дни или седмици, докато неговите създатели направят корекции. Роуън Бърд, мениджър на туристическа агенция Young Pioneer Tours, специализирана в пътувания до Северна Корея, заяви, че неговата компания има същата информация и че не се знаят конкретните дати на възобновяването на представлението.", "date": "2019.06.10", "title": "Ким прекъсна Севернокорейските „масови игри“ заради „неправилния им дух“"}
{"url": "http://www.classa.bg/%D1%81%D0%B2%D1%8F%D1%82/item/396541-k%D0%BE%D0%BB%D0%BA%D0%BE-%D0%B8%D0%B7%D0%BA%D0%B0%D1%80%D0%B2%D0%B0%D1%82-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B8%D1%82%D0%B5", "text": "Попитайте някоя порнозвезда нещо за секса и вероятността да ви залее порой от информация с множество поискани и непоискани детайли е огромна. Стига, разбира се, да не ги питате за пари и хонорари. Тогава разговорът става неудобен. Когато обсъждате тарифите за заплащане, работещите в розовата индустрия, подобно на масата от хора, предпочитат да си мълчат по темата. Много често излизащите информации за доходите са силно преувеличени (малцината изпълнители, които спокойно говорят за пари, неизбежно се поставят в по-високия край на цитираните от тях самите скали). 26-годишната Ариана Мари припомня колко малко знаела тя за структурата на заплащането и колко е разчитала на своя първи агент, когато тепърва е навлизала в индустрията. Началните хонорари на Мари за момче/момиче момиче е 1200 долара. По днешните стандарти това е около горната граница.  За сметка на това агентът й получава доста повече от средното. От всеки неин хонорар в началото той получавал по 40% при средна комисиона от 10-20. Но както при много други бизнеси, новобранците често биват прецаквани откъм заплащането и с времето се научават да внимават за такива некоректни сделки.     \"Всеки път, когато бях на снимачната площадка, започвах да питам останалите момичета по колко им взимат техните агенти. Те отговаряха - по 10-15%. И аз започнах да се питам защо тогава моят ми взима по 40\", разказва тя. Следващият агент на Мари поне отначалото изглежда по-добре. Неговият дял е стандартен, но пък за сметка на това минава доста време, преди да й осигури участия според желаните от нея хонорари, които по думите му били \"твърде високи\". В крайна сметка се оказва, че конкретният агент работи по-скоро за компаниите, отколкото за клиентите си, предлагайки им преференциални сделки. А причината за това е най-простата от всички. \"Агентът беше приятел с някои от компаниите и той сам понижаваше хонорарите ми. Неговото извинение беше, че по този начин ще получавам повече оферти за работа. Но аз вече работех много\", разказва тя. Днес тя получава хонорарите, които иска, но зад това стои нейното присъствие в социалните медии - с над един милион последователи в различните платформи, тя има базата, която изглежда достатъчно убедително за продуцентите от компаниите в бранша. Главният изпълнителен директор на Mean Bitches Глен Кинг не се притеснява да плаща на изпълнителите над стандартните за компанията си тарифи, стига математиката да излиза накрая.  \"Това е бизнес уравнение. Ако ще плащам на някого 1200 долара вместо 1000 долара, трябва да съм уверен, че ще спечеля още поне 200 долара от тази сцена, но актрисата трябва да е популярна. Има ли тя фенската база зад гърба си, за да оправдае плащането на допълнително? Отварям нейното представяне в класациите, последователите й в Twitter, Instagram. Не става въпрос за тези 200 долара отгоре, дадени веднъж. Ако снимате с тази актриса 8 сцени за месец, това са допълнителни 1600 долара. Накрая трябва да излезеш с един добър процент отгоре печалба\", обяснява Кинг. \"Сега е важно да се ангажираме със социалните медии - много момичета биват наемани или биват отхвърлени заради броя на последователите им. Instagram играе наистина голяма роля. Но това е една от клопките, защото Instagram има политика спрямо порноактрисите\", коментира суперагентът, специализиран в индустрията за възрастни Марк Шпиглер. Известно е, че редица социални медийни платформи прочистват профили, ориентирани към развлекателния бранш за възрастни, дори и в тях да няма нищо нецензурно. Заради ефекта на Instagram върху бизнеса обаче много от актрисите превантивно създават резервни профили, в случай че основните им бъдат блокирани или изтрити. Шпиглер си е изградил репутация на агент, който осигурява на своите звезди хонорари над средните нива и той е съгласен да говори в конкретика.  \"Минималното, което се плаща при сцена момиче/момче с анално проникване е 1200 долара за момичето, но в повечето случаи освен това има DP (двойно проникване - бел.р.), при което хонорарите на нашите момичета започват вече от 1500 долара и нагоре. Ние взимаме еднакво за всички. Някои агенти или някои момичета искат повече пари, ако става въпрос за междурасова сцена. Ние не прави това, освен ако не става дума за първа междурасова сцена за момичето. Но това е практиката ни и при първа сцена с анално проникване или за други първи пъти\", обяснява той. Колко обаче всъщност получават порнозвездите по стандартни тарифи за различните секс сцени? Според разговори с различни компании, агенти, актриси и актьори, цените варират наистина много според изпълнители, но все пак има някакви общи стандарти. Средни цени при жените за единична сцена и при нулеви доходи от авторски права: Момиче/момиче: 700-800 долара. При анално проникване: 900-1100 долара Момче/момиче: 900-1000 долара. При анално проникване: 1100-1200 долара Двойно или тройно проникване: 1200-2500 долара Тройки, четворки и оргии: Базовите тарифи + допълнително по 100-200 долара за всеки допълнителен човек. Средни цени при мъжете за единична сцена и при нулеви доходи от авторски права: За новобранци в сцена момче/момиче: 300-500 долара Доказани изпълнители в сцена момче/момиче: 500-1200 Тройки, четворки и оргии: Базовите тарифи + 100-300 долара (не винаги на човек). Жените, които тепърва навлизат в индустрията получават по-високи хонорари, тъй като първите им сцени често са доста търсени. При мъжете е обратното. Компаниите се притесняват да наемат нов и недоказал се човек - проблемите с ерекцията са особено скъпи при снимките, особено когато местата за снимане се отдават на час. Така че хонорарът за доказал се изпълнител мъж може да се удвои с годините, докато при жените най-често ръстът в хонорарите остава незначителен. \"Стандартните тарифи за изпълнители от мъжки пол са 300-400 долара, докато не се утвърдят. Работиш първо с по-малките компании, за да навлезеш в нещата, но в рамките на година след това, ако си солиден в работата си, можеш да удвоиш хонорара\", казва Айзая Максуел, настоящ изпълнител на 2019 г.  управляващият мъжки изпълнител на годината 2019 на браншовите награди Xbiz. \"Всяка година вдигам хонорарите си, но спечелването на наградата Xbiz ги затвърди\", казва Максуел и добавя, че въпреки това не обича да говори по темата за парите, тъй като това може да му предизвика търкания с други колеги. И според него това е обичайно за бранша. \"Никой няма да ви каже колко изкарва, нито ще ви покаже чека си след сцената. Това е малко подтиквано от егото. Можеш да заслужиш определена тарифа, но трябва да си я спечелиш\", обяснява той. Носителката на наградата Xbiz при сцена момиче/момиче за 2018 г. Дарси Долче се съгласява с това - ако искаш високи хонорари, трябва да си ги спечелиш.  \"Направих добра сцена. Дойдох на снимачната площадка добре изглеждаща. Кожата ми изглеждаше добре, ноктите ми не бяха в ужасно състояние. Аз съм професионалист, идвам навреме, лесно се работи с мен, така че си мисля, че си струвам парите\", казва тя и допълва, че при някои момичета нещата са като при купуването на чанта \"Луи Витон\" - плащаш не толкова за чантата, колкото за самото име. Но подобно на почти цялата индустрия, Долче отказва да говори в конкретни цифри: \"Не ми е удобно да казвам тарифата си. Цените са частни. И не са ничия работа, освен ако не става дума за агент или за някой, който ще плати в крайна сметка хонорара.\"  ", "date": "2019.06.10", "title": "Kолко изкарват порноактрисите"}
{"url": "http://www.classa.bg/%D1%81%D0%B2%D1%8F%D1%82/item/396542-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2%D1%80%D0%B5%D0%BC%D0%B5-%D1%80%D0%B0%D0%B7%D0%B4%D0%B5%D0%BB%D0%BD%D0%BE-%D0%B2-%D0%B5%D1%81", "text": "Тези евроизбори се оказаха време разделно за ЕС Разделно, въпреки че Европейският парламент не е решаващ, както смятат мнозина, а реално е съвещателен орган. Решаващ е съвета на министрите на държавите-членки. Нито едно действие на Европарламента не придобива сила, ако не бъде одобрено от този Съвет. Над две-трети от произнасянията на Европарламента са по инициатива на този Съвет. През европейските органи те прокарват онези решения, които иначе няма да се приемат в собствените им държави от електората. И си измиват (както и у нас) ръцете с Брюксел.     На практика европейската конструкция е конструкция на технократите в Европа. На онези, които си мислят, че те знаят как, а електоратът не знае и не бива да се произнася по съществени въпроси. И въпреки това тези избори бяха изключително важни. Затова в рамките на Европа гласуването отбеляза рекорд – активността като никога беше много висока (51%). Те изразиха волята на европейското общество по екзистенциален проблем – каква да бъде Европа? Резултатите показаха, че сегашната Европа, дом на глобалисти и доминирана неприкрито от Германия, няма бъдеще. ЕНП и социалистите загубиха много гласове. ЕНП си остана най-голямата сила (180 депутати), но в нея са и депутатите на скептична Унгария и на скептична Полша. Освен това европарламентът се оказа твърде раздробен – т.е. гласуванията ще бъдат от коалиции по интерес по един или друг проблем или въобще няма да се стига до някакъв резултат. Затова сегашната европейска конструкция е обречена, понеже става дума за тенденция и рано или късно обществената воля ще влезе в остър конфликт с технократичната. Пътищата са два Първият е завръщане към старата Европа (към миналото й на Общия пазар). Това надали обаче е стратегически вярната посока. То ще деградира повечето европейски държави, а вероятно и – свръхмогъщата Германия, която ще загуби геополитически позиции и интегритета на континента (без Русия и Украйна), който ръководи почти еднолично. Вторият е в идеята, предложена от френския президент Макрон – Европа като свръхдържава – конфедеративен съюз. Идеята е успешна, показва и показа, че работи, макар и на друг континент и през един океан – САЩ. Макрон призова европейските нации да бъдат изпратени на заслужена пенсия. Европейското ядро (Франция, Германия, Холандия, Белгия) е готово за такова решение. В края на краищата по подобен начин започна ЕС – с Бенелюкс от 1944-1945 г. Основният противник на тази идея не са националистите, както се мисли и представя. Те ще загубят позиции. Винаги си за предпочитане да си вътре в богатия и топъл дом, вместо да клечиш отпред. Основният противник е немският елит. Той е за идеята, но с ръководещ федерацията щат, назован Германия. Подобна конфигурация обаче е неосъществима. Защото такава конструкция няма да са Съединени европейски щати (СЕЩ), а немска империя. Геополитически тя няма да издържи изпитанията на времето заради вътрешните напрежения и външния натиск. Евроизборите не решиха, обаче поставиха на дневен ред и неотвратимо този екзистенциален въпрос – а сега накъде и как?  ", "date": "2019.06.10", "title": "Евроизборите: Време разделно в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396543-%D0%BA%D0%B0%D0%BB%D0%B8%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%B5%D0%B4%D0%BD%D0%B0-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0-%D0%B5,-%D1%87%D0%B5-%D0%BD%D0%B5-%D0%B4%D0%B0%D0%B4%D0%B5-%D1%82%D0%BE%D1%87%D0%BD%D0%B0-%D0%BE%D1%86%D0%B5%D0%BD%D0%BA%D0%B0-%D0%B7%D0%B0-%D0%B6%D0%B8%D0%B2%D0%BA%D0%BE%D0%B2", "text": "  Петър Волгин Синът на Станко Тодоров написа книгата „Зад завесата на соца“ „Една от големите грешки на прехода, на историята и историографията е, че не дадоха точната и вярна оценка за Живков. Тя се колебаеше – от сатана до човека, който се е грижел за народа, а това, че не оцениха Живков като личност, като лидер повлия много лошо на отношението ни към миналото. Защото Живков беше до голяма степен България и България беше Живков.“ Това каза в предаването „Хоризонт за вас“ Калин Тодоров, който представи книгата си „Зад завесата на соца“. Калин Тодоров смята, че „изживяваме миналото отново и отново, защото не го познаваме“. Негов баща е Станко Тодоров, министър-председател преди 1989 година и един от най-приближените на Тодор Живков. Майка му – Соня Бакиш, е създател на култовото за времето преди промените списание „Жената днес“. Калин Тодоров обясни пред “Хоризонт”, че дълго е обмислял създаването на книгата. „Дълго време имах вътрешна съпротива, защото ние бяхме елитът. Бидейки елита, се ползвахме от привилегии, които обикновеният български гражданин нямаше. Това беше моята спирачка – ти си ползвал привилегии, твоето семейство е ползвало привилегии, твоята гледна точка е изкривена.“     „С годините видях, че привилегиите се възвърнаха. Лека-полека те се завърнаха и, отстрани погледнато, сегашният елит съвсем не се ползва от по-малко привилегии, от това, с което се ползвахме ние“, коментира авторът. В сравнение с други фамилии и властимащи тогава, семейството на Калин Тодоров се ползвало с по-малко привилегии, разказа още той. „Баща ми е тръгнал от най-ниското, от абсолютната низина. Той носеше със себе си това, народното – да бъде скромен, да не се опитва да ползва повече неща, от другите. Докато при майка ми нещата бяха от чисто идеологическа гледна точка – тя беше човек, който държи, когато си заявил, че си за равенство, да го правиш.“ През 1988 майка му Соня Бакиш е изключена от БКП, а баща му напуска Политбюро, въпреки че продължава да оглавява Народното събрание. Цяла глава от книгата Калин Тодоров е посветил на вторите в партията Определя този въпрос като „изключително интересен“. Живков като всеки задържал се прекалено дълго на власт ръководител отстраняваше вторите, когато започнеха „да му дишат във врата“, посочи Калин Тодоров. Като направи паралел със сегашната ситуация той допълни, че „официалната причина за отстраняването на втория никога не е истинската“. „В някаква степен вторият става заплаха, защото хората отдолу могат да започнат да го припознават като първи, и второ, защото външният фактор може да започне да го припознава като първи.“ Като журналист Калин Тодоров е имал досег с Лех Валенса, по времето, когато „Солидарност“ е извън закона, а Валенса се намира под строг домашен арест. По това време нито западен, нито източен журналист успявал да се срещне с профсъюзния лидер „Стана до голяма степен случайно, лежерно. Пийнахме леко в Гданск. Програмата беше съвсем друга. Решихме да звъннем на Валенса да опитаме. То пък стана. Валенса ни прие. Говорихме четири часа и това беше един от най-интересните ми разговори в живота. „Валенса беше прост човек, който обаче имаше харизма на водач и интуиция за нещата, които се случват. Това, което той ми говореше тогава – за социалистическата система, за Съветския съюз, за плановата икономика, всичко това тогава ми се струваха брътвежи на западен агент на ЦРУ. След това всичко се оказа 100% вярно.“ Тогава в „Отечествен фронт“ излизат „абсолютно лъжливо репортажче за успехите на корабостроителницата“ само 4 реда за Валенса и следва дисциплинарно уволнение за Тодоров. В книгата си Калин Тодоров не пропуска и темата за дисидента Георги Марков Лаская се да мисля, че съм сред хората, които доста добре познават случая с Георги Марков, отбеляза той. „Разделям Георги Марков на две. Георги Марков писателя за мен е гениален писател, той е брилянтен писател. В същото време не смятам, че не може да бъде икона на антикомунизма, защото до голяма степен изпълняваше политическа поръчка там, в BBC.“ „В някаква степен „Задочните репортажи“ са пропаганда. В тях има и много верни неща. Но според мен не е честно, когато тук си бил до такава степен галено дете като Георги Марков – член на ловната дружинка (на Живков – бел.ред.), книгите му излизаха в огромни тиражи, пиесите му се играеха пред пълни зали, той беше едно от галените деца тогава. /…/Мисля, че той е един доста суетен и нарцистичен човек. В един момент просто е решил, Че България е тясна за таланта му, че той е световен писател и че заслужава съдбата на Джоузеф Конрад или на Набоков, на двуезичен писател.“ „Никога няма да се разбере истината каква е. За мен са еднакво валидни и трите версии: да го е убила Държавна сигурност по желание на Живков, да го е убила МИ-5, МИ-6, ЦРУ и т.н. и третата, която е доста екзотична – умира от естествена смърт и всичко това се монтира след това.“ Калин Тодоров се е занимавал продължително време и с атентата срещу папата. Негови са първите интервюта със съпругата на Сергей Антонов и с италиански съдия. В Студената война яростно участваха както Изтокът, така и Западът, каза още авторът на „Зад завесата на соца“. Интервю на Петър Волгин с Калин Тодоров в предаването ”Хоризонт за вас” на БHP", "date": "2019.06.10", "title": "Калин Тодоров: Една от големите грешки на прехода е, че не даде точна оценка за Живков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396544-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B8%D0%BC%D0%BE%D1%82%D0%B5%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%B1%D1%80%D1%83%D1%81%D0%B5%D0%BD%D1%81%D0%BA%D0%B8", "text": "  Свети Тимотей бил епископ в Пруса (днес Бурса, в Турция). Освен голяма душевна чистота, Бог му дал дар на чудотворство, с което лекувал людските болести и мъки. Във времето на император Юлиян Отстъпник (361-363 г.) св. Тимотей за ревностно разпространение на християнството бил хвърлен в тъмница. Християните и тук го посещавали, за да чуят мъдра поука от своя архипастир. Като узнал това, Юлиян заповядал да му отсекат главата. Душата му отлетяла при Бога, а останали чудотворните му мощи, за да помагат на човеците и да явяват Божията сила.     Заедно със своя учител свети Тимотей пътувал по всички краища на света: ту в Ефес, ту в Коринт, ту в Македония, ту в Италия, ту в Испания, те възвестявали Словото Божие, и с пълно право за тях можело да се каже: \"Техният звук се носи по цяла земя, и техните думи до краищата на вселената\". Свети Тимотей бил проницателен в разсъжденията си, бърз в отговорите, в проповядването на Божието слово - изкусен оратор, в обяснението на Божествените писания – увлекателен тълкувател, в църковното управление и в защита на истините на вярата - най-достоен пастир. Особено достойно за внимание е, че бил възприел изобилно благодатта на апостолското учение, която получил от два извора: той имал за учител не само свети апостол Павел, но се учил и при свети апостол Йоан, възлюбения Христов ученик. Когато той бил заточен от римския император Домициан в изгнание на остров Патмос, свети Тимотей бил вместо него епископ на град Ефес, където не след много време пострадал заради свидетелството си за Господа Иисуса Христа. Ето как станало това. Веднъж елините в Ефес празнували особено тържествен празник, наричан \"катагогиум\", по време на който идолопоклонниците, мъже и жени, надявали на себе си маски на най-различни странни същества, носели в ръце идоли и дълги пръти и с безсрамни танци обхождали улиците на града. При това пеели песни с нестройни гласове, нахвърляли се като разбойници върху минувачите и даже убивали мнозина. Вършели и още много други беззакония, с които мислели, че изразяват почитта си към своите мерзки богове. При това зрелище блаженият Тимотей пламнал от огъня на Божествена ревност, явил се на богопротивното сборище и открито и смело изповядал Единия Истинен Бог, Иисус Христос. Той ясно изобличил заблужденията и самоизмамата им относно техните богове и дълго ги убеждавал да се обърнат към Христос. Те обаче, блуждаейки в тъмнината на езическите заблуди, не разбрали словата на апостола, но се нахвърлили върху него, жестоко го били със своите пръти, влачили го по земята и свирепо го тъпчели с крака, накрая го измъчили до смърт. Дошли някои християни и го намерили едва дишащ. Те го изнесли от града и когато починал, го погребали на мястото, наречено Пион, тоест плодородно. Доста по-късно честните мощи на светия апостол, по заповед на цар Констанций, син на Константин Велики, били пренесени от свети мъченик Артемий от Ефес в Константинопол и поставени в църквата на светите апостоли заедно с мощите на свети апостоли Лука и Андрей Първозвани. Тъй било благоугодно на Бога, понеже в живота им всичко било общо: характерът, учението и проповедта на Евангелието. Затова и след смъртта си били поставени заедно, още повече, че обща е и радостта им на небесата - в Царството на нашия Господ Иисус Христос, Който заедно с Отца и Светия Дух царува навеки.", "date": "2019.06.10", "title": "Св. свещеномъченик Тимотей, епископ Брусенски"}
{"url": "http://www.classa.bg/%D1%81%D0%B2%D1%8F%D1%82/item/396540-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B0%D0%BB%D0%BA%D0%B8-%D0%BB%D1%8A%D0%B6%D0%B8-%D0%BD%D0%B0-hbo", "text": "Две години в телевизията минават изключително бавно. Особено когато сме в очакване един от най-добрите сериали на 2017 г. да се завърне. \r\n Първият сезон на \"Големите малки лъжи\" заслужено се превърна в едно от събитията преди две години. \r\n Сериалът беше свежа глътка реализъм в сякаш безкрайния каталог с фантастика, хорър и екшън, който телевизията разгръща. Имаше за основа бестселър, отличаващ се с интересни персонажи и завършен сюжет. \r\n В центъра му бяха женски персонажи, което умело беше използвано и подхванато от медии и зрители. Режисурата на Жан Марк Вале и сценарият на Дейвид И. Кели натовариха историята с дълбочина, достатъчна за няколко награди \"Еми\", сред които за най-добър лимитиран сериал. А шест страхотни актриси създадоха ярки и запомнящи се женски персонажи. \r\n Да,\"Големите малки лъжи\" е един от най-големите хитове на последните години.  \r\n Предвид умело разгърнатата и завършена история в първия сезон, беше логично да се появи въпросът какво следва оттук нататък, след като HBO обявиха, че ще правят втори сезон. Има ли какво да се случи? Ще бъде ли толкова добро? Необходимо ли е изобщо? \r\n Нека не забравяме и факта, че \"Големите малки лъжи\" беше анонсиран навсякъде като лимитиран сериал и дори взе награди за такъв. А това е малко несправедливо за сериали като FEUD: Bette & Joan, който за разлика от \"Големите малки лъжи\" беше и остана лимитиран. \r\n Почти две години изминаха откакто зрителите видяха за последно Маделин, Селест и компания. Нормално, очакванията към тях, дни преди премиерата на 9 юни, да са завишени. След предварителни гледания на първите три епизода от новия сезон (които всъщност са половината от него), въпросът, който се появява в съзнанието на зрителя, е \"Смалиха ли се \"Големите малки лъжи\"?\". \r\n           Отговорът - по-скоро да. Новият сезон на \"Големите малки лъжи\" има своите неоспорими достойнства, но оставя горчив следвкус. Такъв, който напомня за преди 2 години, когато първият сезон ни разходи по улиците и в домовете на Монтерей. \r\n Защо? \r\n Вторият сезон започва там, където оставихме главните героини. На плажа, в привидно безвремие, оставило в миналото всички проблеми около убийството на Пери Райт. Илюзиите бързо са разбити с предвидимия ход на Лиам Мориартим, която измисля историите, развити от Дейвид И. Кели: случаят на Пери Райт не е приключен. \r\n Но не това е най-големият проблем. Дори случаят да беше приключен, в Монтерей се появява лице, което довежда със себе си нова порция напрежение. Това е Мери Луиз Райт - майката на Пери Райт, която пристига в градчето, за да търси отговор на деликатните въпроси около смъртта на сина си. \r\n   \r\n   Основният мотив на втория сезон на теория е отпечатъкът, който трагедията оставя върху жените, замесените в нея. И как всяка една от тях се опитва да се адаптира към живота, който никога няма да бъде същият. \r\n Основният недостатък на началото на сезона е липсата на онзи единен елемент, който обединяваше всички персонажи в първия сезон. Проследявахме паралелно различните им истории, които се пресичаха в една точка - кулминацията. Съдейки от първите три епизода, тук подобна кулминация липсва. \r\n Всяка от замесените в трагедията сега се опитва да подреди собствения си живот и останало от него.  \r\n И в тази адаптация връзката между персонажите на моменти се къса. А в този сюжет подобен ход е пагубен. Всички помним какво се случи с \"Отчаяни съпруги\". За съжаление паралелът между двата сериала, колкото и да горчи, на места не може да не бъде направен. \r\n Тъй като също както Марк Чери, Дейвид Кели избира да върви по утъпкания път, вместо да проправи нов. А новите събития в живота на персонажите не водят до разкриването на техни нови черти, което да предизвика любопитство към зрителя. \r\n Неясна е и липсата на Жан Марк Вале като режисьор. Факт е, че той успяваше да създаде ритъм на действието, който беше достатъчно интензивен и сложен, че да не се влияе от мащаба на действията. Или по просто казано - дори когато две жени пиеха чай или правеха нещо също толкова скучно, нещо в този момент се случваше. \r\n   \r\n   Въпреки всичко казано дотук, има възможност пълният пакет от епизоди да изглежда по друг начин. \r\n Надеждата за това лежи на плещите на най-силния коз на втория сезон - Мерил Стрийп. Затова спомагат два фактора. Първо: от нейният персонаж тръгват повечето нови сюжетни линии. Второ: когато вземеш Мерил Стрийп, която е доказвала колко добре работи с Никол Кидман, трудно може да се провалиш. \r\n Тук формулата работи безотказно. Мери Луиз Райт е ново неизвестно в един сценарии, който разчита на познати вече параметри. А Мерил я играе достатъчно интересно, за да не разбира зрителят какво точно цели тази жена, какво изпитва или в кой момент хрисимата баба ще се превърне в дошъл от ада демон. \r\n Именно тя е и най-голямата причина да отделим сериозно внимание на сериала. \r\n   \r\n   Всичко това е само начално впечатление на сезона и би могло да се промени след като видим всички епизоди. \r\n Но във всички случай вторият сезон на \"Големите малки лъжи\" е по-скоро опит за повтаряне на вече постигнат успех, отколкото постигане на нов и оригинален такъв. Нека да е ясно, че това не го прави лош. Сериалът вероятно отново ще се нареди сред силните заглавия на годината. \r\n Проблемът е там, че първоначалните съмнения на зрителите, че няма какво толкова да се случи, донякъде бяха оправдани. \r\n Сега остава въпросът дали \"Големите малки лъжи\" не трябваше завинаги да остане в полето на лимитираните сериали? Това ще разберем, след края на втори сезон, който въпреки средното си начало и недостатъците, си струва да бъде видян. \r\n \r\n   \r\n", "date": "2019.06.10", "title": "\"Големите малки лъжи\" на HBO"}
{"url": "http://www.classa.bg/%D1%81%D0%B2%D1%8F%D1%82/item/396539-%D0%B2-%D1%8F%D0%BD%D0%B8%D0%BD%D0%B0-%D0%BF%D1%8A%D1%80%D0%B2%D0%B8%D1%8F%D1%82-%D0%BA%D0%BC%D0%B5%D1%82-%D0%B5%D0%B2%D1%80%D0%B5%D0%B8%D0%BD", "text": "Гръцкият град Янина едно време се е смятал за „Ерусалим на Балканите“. По време на Холокоста обаче са избити почти всички еврейски жители. Сега градът за първи път ще се управлява от кмет-евреин.         Изходът на тези избори беше крайно оспорван: на втория тур от кметските избори в гръцкия град Янина миналата неделя Моисей Елисаф изпревари досегашния кмет Томас Бегас - с 50,3 срещу 49,7 на сто от гласовете. При това двамата кандидати са твърде различни: Бегас е общителен и непринуден в контактите си с хората и не крие близостта си до управляващата СИРИЗА, докато 64-годишният Елисаф излъчва сериозност и дистанцираност. Той спечели изборите като независим кандидат и опровергава информациите в пресата, че е бил подкрепян от консервативната опозиционна \"Нова демокрация\". \"Партийните кандидати никога не са имали голям успех в Янина\", казва за ДВ победителят от гласуването. Новият кмет на града ще встъпи в длъжност през септември. Списъкът с проблемите, с които той ще трябва да се захване, е дълъг: натоварен трафик, недостиг на места за паркиране, лошо улично осветление, малко на брой детски площадки. Янина, административен център на северозападната област Епир, е един от най-красивите гръцки градове. През последните 40 години обаче неговото развитие бе твърде хаотично. Моисей Елисаф, който е лекар по професия, отдава успеха си на положените през последните години усилия в борбата срещу ксенофобията и предразсъдъците. Централният съвет на евреите в Гърция приветства изборната победа на Елисаф: \"Моралните ценности на един човек са много по-важни от това дали е евреин или християнин\", каза за ДВ президентът на еврейската организация Давид Залтил. В резултата от гласуването той вижда ясен знак срещу нетолерантността и антисемитизма. Еврейското културно наследство Един поглед назад в миналото показва, че град Янина от векове е бил свързан с еврейската общност и култура. Дълго време по тези места са управлявали венецианците и османлиите. Чак през 1913 година Епир е включен в земите на младата гръцка държава. Солун, който се намира на три часа път от Янина, по онова време е имал славата на Ерусалим на Балканите\" - заради оживения еврейски живот в града. В Солун са живеели основно потомци на сефарадските евреи – испаноговорящи евреи, напуснали родината си през 15-ти век и заселили се в тогавашната Османска империя. Затова пък Янина е била столицата на „гръцките евреи“ - т.нар. романиоти, наричани някога византийски евреи. \"Те поддържали своите традиции и обичаи, дори синагогите им били по-различни\", казва Елисаф, който от 17 години е и председател на еврейската общност в Янина.  В началото на 20 век в града е имало около 5 000 гръцки евреи - над 1/4 от цялото му население. Малко преди началото на Втората световна война обаче там остават едва 2000 еврейски жители. По време на германската окупация на страната почти всичките те са били депортирани или избити. Само стотина гръцки евреи оцеляват след концентрационните лагери и се връщат обратно. \"Почти цялата еврейска общност в Янина е била унищожена по времето на Холокоста. А 75 години по-късно един потомък на оцелелите печели кметското място\", изразява радостта си Давид Залтил. Регионална метрополия с международен облик Бъдещият градоначалник подчертава изрично, че в продължение на векове гърци, мюсюлмани и евреи са си съжителствали мирно по тези земи. Междувременно градът вече не е така откъснат от останалата част на страната - през последните 15 години и до него стигна автомагистрала, а на географската близост с Албания вече не се гледа като на опасност, а като на шанс.     В това са убедени много хора, сред които и новият кмет на Янина: \"Не само Албания, а също и Хърватия, Черна гора и останалите страни от Западните Балкани изведнъж изглеждат вече някак по-близо. Дори от София до Янина вече се стига само за 4 часа по новата магистрала\", не крие радостта си Елисаф. И добавя: \"Това за нас е шанс да се превърнем в регионална метрополия с международен облик\"", "date": "2019.06.10", "title": "В Янина: първият кмет-евреин"}
{"url": "http://www.classa.bg/%D1%81%D0%B2%D1%8F%D1%82/item/396534-%D0%BF%D1%83%D1%82%D0%B8%D0%BD-%D0%BE%D0%B1%D1%8F%D1%81%D0%BD%D0%B8-%D0%B4%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D1%81%D0%B0%D1%89", "text": "Руският президент Владимир Путин заяви, че моделът на собствено господство, наложен от САЩ, е пътят към безкрайни конфликти и войни, при това не само на търговията. Президентът подчерта, че такъв модел е борба без правила - „всички срещу всички”. Путин добави, че САЩ се опитват да разширят своята юрисдикция до цялата Земя, което противоречи на логиката на нормалната международна комуникация и задачите на бъдещето. Според него, за да се създаде устойчив модел на световно развитие, са необходими нови международни споразумения, които ще бъдат спазвани от всички страни. Руският лидер добави, че световната икономическа система никога няма да бъде балансирана, ако не е справедлива. В същото време основният източник на нестабилност в света са опитите за монополизиране на новата технологична вълна, отбеляза президентът. „Монополът винаги означава концентрация на доходите за няколко за сметка на всички останали. В този смисъл, опитите за монополизиране на новата технологична вълна, за ограничаване на достъпа до нейните плодове, довеждат до напълно ново, различно ниво на проблема за глобалното неравенство, както между страните и регионите, така и в самите държави. Но и двете неща, както добре разбираме, е основният източник на нестабилност”, заяви Путин. Той отбеляза, че в момента, когато се формират два свята, пропастта между тях непрекъснато се увеличава. „Някои имат достъп до най-напредналите системи на образование, здравеопазване, модерни технологии, други нямат перспективи, дори шансове да излязат от бедността, докато други са на ръба на оцеляването”, обясни президентът. По-рано Путин каза, че съвременният модел на международните търговски отношения е в криза. Превод: В.Сергеев ", "date": "2019.06.10", "title": "Путин обясни до какво ще доведе световното господство на САЩ"}
{"url": "http://www.classa.bg/%D1%81%D0%B2%D1%8F%D1%82/item/396535-%D1%88%D1%80%D1%8C%D0%BE%D0%B4%D0%B5%D1%80-%D0%BF%D0%BE%D1%81%D0%BE%D1%87%D0%B8-%D0%BD%D0%B0%D1%82%D0%B8%D1%81%D0%BA%D0%B0-%D0%BE%D1%82-%D1%81%D0%B0%D1%89-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "Политическият натиск от страна на САЩ и Украйна доведе до промяна в позицията на Копенхаген относно „Северен поток-2”, което поставя под въпрос навременното завършване на изграждането на газопровода, заяви председателят на борда на директорите на Nord Stream 2 AG Герхард Шрьодер. „Северен поток-2” е проект, който може да бъде пуснат в експлоатация в края на годината, за да се гарантира необходимата сигурност на доставките на природен газ за Европа. Но има проблем - политиката на Дания в продължение на много месеци поставя под въпрос навременното приключване на проекта”, заяви Шрьодер. Според него позицията на Копенхаген е свързана „с политическия натиск от САЩ и Украйна, защото чрез този натиск видяхме как предишното датско правителство демонстрира своето противопоставяне на проекта”. „Така Дания се противопоставя на страните партньори - Германия, Европейския съюз. Освен това то противоречи на осигуряването на стабилни доставки на газ за Европа и сегашното европейско право”, подчерта Шрьодер. Той изрази надежда, че след изборите в Дания ще има възможност за конструктивен диалог по газопровода „Северен поток-2“. По-рано, на 6 юни, датският премиер Ларс Льоке Расмусен, който подаде оставка, обяви „политическото измерение” на „Северен поток-2”. Той призна, че Дания не е в състояние да предотврати строителството на тръбата,но има възможност да забави изпълнението на този проект. Проектът „Северен поток-2” включва изграждането на 9,5 милиарда евро от два газопровода с общ капацитет от 55 милиарда кубически метра газ годишно от руското крайбрежие през Балтийско море (териториалните води на Финландия, Швеция и Дания) до Германия. Повечето европейски страни подкрепят проекта и участват в неговото изпълнение. Особено често това трябва да бъде обявявано от Германия, която е постоянно под натиск от Вашингтон. Полша, Латвия, Литва, Украйна също се противопоставят на газопровода.   Превод: В.Сергеев  ", "date": "2019.06.10", "title": "Шрьодер посочи натиска от САЩ и Украйна за „Северен поток-2”"}
{"url": "http://www.classa.bg/%D1%81%D0%B2%D1%8F%D1%82/item/396536-%D1%85%D0%B5%D1%80%D0%BE%D0%B8%D0%BD,-%D0%BA%D0%BE%D0%BA%D0%B0%D0%B8%D0%BD,-%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD-%D0%B7%D0%B0%D1%89%D0%BE-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%81%D0%BF%D1%80%D0%B0%D0%B2%D1%8F-%D0%BF%D0%BE-%D0%B4%D0%BE%D0%B1%D1%80%D0%B5-%D0%BE%D1%82-%D1%81%D0%B0%D1%89", "text": "В САЩ умират десет пъти повече хора от злоупотреба с наркотици и болкоуспокояващи, отколкото в Европа.  А тамошните мерки са изключително строги. В Европа следват друг път. И постигат и по-добри резултати.         Лятна утрин в Бон. Няколко наркозависими се срещат в оживено кафене, недалеч от централната жп гара на Бон. Повечето от тях идват всеки ден, за да пият по едно кафе за 50 цента, да хапнат по нещо или да се изкъпят. Когато решат да си инжектират хероин, кокаин или амфетамини - влизат в специална стая в задния двор на кафенето. Никой не ги преследва, нито ги предава на полицията, защото това е едно от 24-те безопасни места в Германия, където на наркоманите е разрешено да си инжектират дрога.     Тъкмо тази „нормалност“ навярно е основната причина за това, разпространението на наркоманиите в Европа да намалява. Тазгодишния доклад на Европейския център за мониторинг на наркотиците и наркоманиите (ЕЦМНН) показва, че броят на смъртните случаи в резултат от свръхдоза се е увеличил, но съвсем незначително - близо 8 200 души са починали през 2018 г., което е с около 300 повече от 2017 г. Същевременно обаче употребата на хероин е намаляла. Разпространението на ХИВ-вирусът също е намаляло с 40% през последното десетилетие. Според ЕЦМНН, марихуаната е най-широко използваната дрога, увеличава се и употребата на кокаин. Повечето смъртни случаи се дължат на предозиране с опиати - на първо място в това отношение продължава да стои хероинът.  , все още не са толкова популярни в Европа. Опиоидите, които се използват като болкоуспокояващи, могат да доведат до силно  пристрастяване, както показва ситуацията в САЩ. Проблемът в САЩ     . Употребата им не е толкова разпространена в Европа, но това може да се промени, ако Европейският съюз не следи внимателно ситуацията с наркотиците, се казва още в доклада. След като вирусът на СПИН се разпространи в Ню Йорк през 80-те години, се наложи да бъде преоценена тамошната  политика в областта на наркотиците. Инкриминирането на употребата им, както и принудителното изпращане на наркозависимите в лечебни заведения, не дадоха особен резултат. Онези, които искаха да взимат наркотици, го правеха тайно, най-вече при не особено хигиенични условия. Тогава се роди идеята да се създадат пространства за безопасно инжектиране, каквито вече има в цяла Европа. Опитът на Швейцария В разгара на епидемията от СПИН Швейцария заложи на четири основни приоритета: превенция, терапия, ограничаване на вредите и потискане. В началото на 90-те години алпийската държава отбеляза най-високите нива на разпространение на ХИВ-вируса в Западна Европа. Затова въпреки силната обществена съпротива, градската администрация в Цюрих позволи употребата на наркотици в един от централните паркове на града, създавайки „пространства на толерантност“ . В т.нар. \"Парк на иглите\" наркозависимите получиха правото да се инжектират със стерилни спринцовки. Това обаче доведе и до негативни последици - Цюрих се превърна в магнит за наркомани от цяла Швейцария и дори от чужбина. Над 1000 наркозависими посещаваха парка в разгара на епидемията от СПИН. Затова градската администрация и полицията прекратиха тази практика през 1992 година. Но съзнанието, че наркоманите се нуждаят от безопасни и чисти места, доведе до създаването на първите защитени места за дрогиране. А останалите европейци?     Към днешна дата   следват примера на Швейцария в борбата с опиатите. Законодателите започнаха да въвеждат мерки, с които да декриминализират употребата на наркотици. Преди това те следваха съвършено различна стратегия, подобна на тази, която съществува в САЩ: инкриминиране и лишаване от свобода. Управляващите там разчитат най-вече на съдебни присъди и затвор за търговци и наркозависими. Парадоксално е, че лекарите в САЩ имат много по-голяма свобода да предписват опиоиди, като оксикодон, отколкото в Европа. Оксикодонът, например, е най-широко изписваният аналгетик в САЩ.  ", "date": "2019.06.10", "title": "Хероин, кокаин, амфетамин: Защо Европа се справя по-добре от САЩ?"}
{"url": "http://www.classa.bg/%D1%81%D0%B2%D1%8F%D1%82/item/396537-%D0%BA%D0%BE%D0%BD%D1%81%D1%83%D0%BB%D1%82%D0%B0%D0%BD%D1%82%D0%BA%D0%B0%D1%82%D0%B0-%D0%BD%D0%B0-%D1%84%D0%B8%D0%BB%D0%BC%D0%B0-%D1%87%D0%B5%D1%80%D0%BD%D0%BE%D0%B1%D0%B8%D0%BB-%D0%B2-%D1%81%D1%81%D1%81%D1%80-%D0%BD%D0%B5-%D0%BA%D0%B0%D0%B7%D0%B2%D0%B0%D1%85%D0%B0-%D0%BE%D0%BA%D0%B5%D0%B9-,-%D0%BD%D1%8F%D0%BC%D0%B0%D1%88%D0%B5-%D0%B8-%D1%85%D1%80%D0%B0%D0%BD%D0%B0-%D0%B7%D0%B0-%D0%BA%D0%BE%D1%82%D0%BA%D0%B8", "text": "Американският сериал \"Чернобил\" демонстрира сензационна точност при възпроизвеждането на съветската действителност. Как е постигната тя? ДВ разговаря с консултантката на филма.         Един от големите плюсове на вдигналия много шум   е неговата изключителна точност при възпроизвеждането на съветската действителност. И в това няма нищо случайно - сред консултантите на сценариста Крейг Мазин е украинката Елена Козлова-Пейтс, която от 20 години живее в Съединените щати и почти случайно се свързва с Мазин, когато разбира, че подготвя филм за ядрената авария – тя сама му предлага услугите си и той незабавно я ангажира. Режисьорът бе влюбен в своите герои \"Не съм имала много работа по филма - сценарият беше почти перфектен\", разказва Козлова, която споделя пред Дойче Веле някои детайли от сътрудничеството си с Мазин. Например в една сцена от първата серия, която показва как ученият Валерий Легасов малко преди да се самоубие оставя на котката си паничка с храна. Първоначално в сценария е било записано, че той оставя „котешка храна“ в паничката.     А по това време в СССР не е имало специална храна за котки - детайл, която Крейг няма как да е знаел. И той незабавно нанася корекции за този епизод.     \"Много ме впечатли това, че човек, който никога не е бил в тази част на света и дълго време не я е познавал, само за няколко години е успял да се доближи в такава степен до историята и културата ѝ. А най-много от всичко ме порази това, че Крейг направо се бе влюбил в своите герои\", споделя консултантката. Двамата със сценариста работели съвместно най-вече върху диалозите, в които били променяни отделни думи. На няколко пъти, например, се срещала думата \"окей\", която определено не се е използвала в Съветския съюз през 1986, особено пък в средите на партийните членове или миньорите. Или друг епизод - когато пожарникарят Василий Игнатенко се събужда и двамата с жена си тръгват да видят от прозореца какво е станало – по сценария той носел тениска, а тогава тениските бяха рядкост - хората носеха потници, казва Елена Козлова-Пейтс. Филмът често е критикуван за това, че в сериала прекалено често се чува обръщението „другарю“. В едно свое интервю Мазин казва, че това се дължи отчасти на факта, че на чужденците им било много трудно да произнасят обичайните руски обръщения по собствено и бащино име. А що се отнася до сцената, в която виден партиен ръководител от Минск е показан как пие водка в кабинета си, консултантката не смята, че това е прекалено - все пак са минали цели 33 години от онези времена, много от нещата са се позабравили, а и подобни случаи със сигурност е имало. В памет на героите и жертвите     Покрай работата си по филма консултантката открива и за себе си нови факти, свързани с Чернобил. \"Бях ученичка и помня какво се случи тогава. Отлично помня и манифестацията на 1 май 1986-та, помня лятото, в което не биваше да събираме липов цвят, имаше и много други забрани. Бащата на момчето от съседната къща замина за Чернобил още в първите дни след аварията и когато се върна, почти веднага почина. Бях много впечатлена - човекът се бе пожертвал заради другите.\" Според Козловска, сценаристът на \"Чернобил\" е искал точно това - да направи сериал в памет на онези, които са страдали и са се пожертвали. Важно е и обстоятелството, че   А най-важно - по думите на консултантката - е показването на героизма на главните действащи лица, на начина, по който са се опитвали да се борят с невидимия враг, за да спасят хората в региона и в цяла Европа.  ", "date": "2019.06.10", "title": "Консултантката на филма \"Чернобил\": В СССР не казваха \"окей\", нямаше и храна за котки\""}
{"url": "http://www.classa.bg/%D1%81%D0%B2%D1%8F%D1%82/item/396538-%D1%82%D1%83%D1%80%D1%86%D0%B8%D1%8F-%D0%BF%D0%BE%D1%81%D1%82%D0%B0%D0%B2%D0%B8-%D1%81%D0%B0%D1%89-%D0%B2-%D1%88%D0%B0%D1%85", "text": "Анкара иска да купи руския зенитно-ракетен комплекс S-400. Вашингтон е разгневен и оказва огромен натиск над турците, за да ги откаже от сделката. Ердоган обаче явно никак не е впечатлен.  Какво се крие зад тази му акция?         Анкара е длъжна да се откаже от сделката с руските ракети и вместо това да вземе американската противоракетна система \"Пейтриът\" - смята американският президент Доналд Тръмп. За да постигне тази цел, неговото правителство е готово на всичко. Но Анкара изглежда никак не се впечатлява от това: турското правителство се е споразумяло с Русия и няма никакво намерение да се отказва от сделката, заяви президентът Реджеп Тайип Ердоган пред Анадолската информационна агенция. А министърът на отбраната Хулуси Акар уточни, че турски войници вече се обучават в Русия как да обслужват  . Най-късно през юли ракетите щели да бъдат доставени на Турция и до есента вече да са в оперативна готовност. Санкции срещу Турция? За да накара турското правителство да промени решението си, американското правителство от месеци насам оказва огромен натиск над своя съюзник от НАТО: президентът Доналд Тръмп многократно разкритикува покупката на руския противоракетен комплекс, а външният министър Майк Помпео заплаши Анкара със санкции. По данни на телевизия CNBC, Вашингтон дори бил поставил ултиматум на турското правителство. Освен това американците заплашват, че няма да доставят на Турция обещаните изтребители F-35 по технологията \"Стелт\". Това би било тежък удар за турските въоръжени сили, поръчали 100 машини от тази клас, още повече, че подготовката на турските пилоти вече е започнала. На пръв поглед, подобен натиск от американска страна няма как да не окаже сериозно въздействие над турското правителство. Още повече, че от около година Турция се намира в тежка валутна и икономическа криза. През август миналата година пък се видя колко силно вредят чуждите санкции на икономиката на страната: тогава правителството на Тръмп въведе наказателни мита за стоманата и алуминия, след като турски съд първоначално беше отказал да пусне на свобода задържания в Турция американски пастор Андрю Брънсън. Именно в тази стъпка икономическите експерти виждат една от причините за задълбочаването на икономическата криза в Турция. Сега Анкара отмъщава на Вашингтон Германският експерт по въпросите на сигурността Улрих Кюн проявява разбиране за твърдата позиция на турското правителство. По думите му, в сделката за руските ракети се пресичат различни интереси: \"Става дума за дипломатически шахматен ход. С тази сделка турците отмъщават на САЩ затова, че Вашингтон отказа да екстрадира ислямския проповедник Фетхуллах Гюлен. Освен това САЩ се съюзиха в Сирия и Ирак с кюрдските милиции, които Турция разглежда като терористи. Сега Анкара има възможност да си го върне на Вашингтон, изпращайки му същевременно и сигнал, че Турция играе много важна геополитическа роля и знае как да брани собствените си интереси.\"     Според Кюн, сделката с Русия има и своя военна логика: \"Зенитно-ракетният комплекс S-400 е предназначен за един несигурен регион край южната граница на страната\", казва той. Вярно е, че Турция не е застрашена от военно нападение от страна на съседните ѝ държави, но руските установки навярно ще бъдат използвани срещу кюрдските милиции. Освен това покупката разширява познанията на Турция за този вид военна техника. \"След като обучи достатъчно персонал и получи съответните лицензи, някой ден Турция и сама би могла да произвежда отделни компоненти за зенитно-ракетния комплекс\". Засега турското правителство изтъква предимно търговски аргументи за решението си. Анкара щяла да купи американските \"Пейтриът\", само ако Вашингтон предложи също толкова изгодни условия, като тези на руснаците, заяви през президентът Ердоган. Турция купува две батареи S-400 за 2,5 милиарда долара, което е значително по-евтино от американските \"Пейтриът\". Освен това руската система се смята за модерна и високо ефективна. Става дума за много по-важни неща     Покупката на руските ракети обаче не е обикновена търговска сделка – в случая става дума за игра на власт и надмощие. А САЩ и партньорите им от НАТО са сериозно разтревожени. Първо, защото руската военна техника не е съвместима със системите на НАТО, и второ: Москва би могла да се добере до секретна информация за \"невидимите\" американски изтребители самолети F-35 – защото руските ракети и американските самолети ще бъдат елементи от турската въздушна отбрана.  Турция обаче се намира в безизходица: ако Анкара се огъне под американския натиск и откаже руските ракети, тя ще избегне американските санкции, но ще разгневи Москва. Тогава руското правителство също би могло да прибегне до санкции, както това се случи през 2015 година, след като един руски изтребител беше свален над турска територия. И независимо в чия полза ще отсъди накрая президентът Ердоган, една от великите сили ще остане крайно разгневена.    ", "date": "2019.06.10", "title": "Турция постави САЩ в шах"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396530-%D0%BA%D0%B0%D0%BC%D0%B5%D0%BB%D0%B8%D1%8F-%D0%B7%D0%B0%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%BF%D0%B8%D1%82%D0%BA%D0%B0", "text": "Камелия, която е един от най-колоритните треньори в тазгодишното издание на \"Гласът на България\", изненада феновете си не само с ослепителни тоалети, но и с доста пухкаво лице.     Огън момичето на поп фолка у нас е понапълняла видимо и това няма как да остане скрито, особено с оскъдните й тоалети, на които тя заложи по време на целия сезон.     Въпреки понатрупаните килца обаче, Камелия умело показва колко добре може да борави със сексапила си. Нещо, с което за пореден път потвърждава и, че по нищо не отстъпва на по-младите си колежки, които с много зор успяват да се доближат до подобен сексапил.     Във финалната вечер на \"Гласът на България\" Камелия избра особено атрактивна рокля и въпреки пухкавите бузки, феновете отново я заляха с вълна от комплименти в мрежата", "date": "2019.06.10", "title": "Камелия заприлича на питка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396531-%D0%BC%D0%B0%D0%BB%D0%B8%D0%BD%D0%B0-%D0%BF%D0%BE%D0%BA%D0%B0%D0%B7%D0%B0-%D1%81%D1%83%D0%BF%D0%B5%D1%80-%D1%82%D1%8F%D0%BB%D0%BE", "text": "Фолкпевицата Малина показа перфектно тяло на 53 години в интернет. Изпълнителката на \"Огнена звезда\" от години живее здравословно и поне три пъти в седмицата се занимава с бели денс. \"Освен това ми харесва зумбата и често ходя. Фитнесът не ми е любим, макар че ми се налага и така да поддържам форма. Но всичко е ген\", смята изпълнителката.  ", "date": "2019.06.10", "title": "Малина показа супер тяло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396532-%D0%B6%D0%B5%D0%BD%D0%B8-%D0%B6%D0%B8%D0%B2%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%BD%D0%B5%D0%BF%D0%BE%D0%B4%D0%BE%D0%B7%D0%B8%D1%80%D0%B0%D0%BD%D0%B8-%D1%84%D0%B0%D0%BA%D1%82%D0%B8", "text": "Тази година се навършват 40 години от първата Международна детска асамблея „Знаме на мира”. По този повод на 8 ми юни деца от цяла България ще изнесат концерт в парка край монумента „Камбаните” в София. Комплексът е открит през 1979 г. по идея на Людмила Живкова във връзка с домакинството на България на детската асамблея \"Знаме на мира\" под егидата на ЮНЕСКО, пише  . Инициативата е планирана като еднократна, но заради положителния международен отзвук е решено срещите да станат традиция. След 1990 г. обаче инициативата \"Знаме на мира\" престава да съществува. През 1999 г. Евгения Живкова – моден дизайнер, дъщеря на Людмила Живкова и внучка на Тодор Живков, възстановява асамблеята. Сега Жени Живкова и нейната Фондация \"Людмила Живкова - \"Знаме на мира\" организира юбилейния концерт в днешния ден. По време на събитието ще бъдат наградени и млади български таланти, допринесли за спорта и изкуството в страната.  Връщайки лентата назад Жени Живкова прави своя любопитен паралел между Първата детска световна среща у нас през 1979 . и организираната 40 години по-късно асамблея.     \"ООН обявява 1979 г. за Международна година на детето и по този повод България се възползва от това решение и предлага в София да бъде организирана Международна детска асамблея. Това е една инициатива, която през онези години е подкрепена от много държави, също и от много международни организации като УНИЦЕФ и ЮНЕСКО. Тя е под патронажа на генералния секретар на ЮНЕСКО Амаду Махтар М'Боу и това е едно международно събитие, което дава възможност на децата да бъдат подкрепени и да бъдат стимулирани техния талант и техните изяви. Това е и нова форма на дипломация\", споделя в интервю пред изданието Живкова. И продължава с охота да разкрива интересни подробности от онова време:     \"След 1989-90 г. обаче Център \"Знаме на мира\", който бе създаден преди това, бе закрит и всъщност контактите, които са създадени преди това, на практика бяха загубени. Затова през 1999 г. по повод 20-та годишнина от създаването на Първата детска асамблея реших да създам Фондация „Людмила Живкова – \"Знаме на мира\", която да продължи идеите на движението „Знаме на мира“ - подкрепа на младите таланти и на децата, които биха искали чрез творчеството и чрез това, което създават и което научават да бъдат подкрепени и да могат да създават връзки помежду си и да се изявяват.     Това е смисълът на днешните асамблеи \"Знаме на мира\". През годините досега са проведени 10 асамблеи в София, Враца и в Казанлък и действително това е един стимул за децата да покажат какво са научили и да се представят пред хората и да получат нашата подкрепа\". По отношение на майка си Людмила Живкова Жени Живкова е не по-малко обстоятелствена, а фактите, които разкрива, със сигурност ще се предизвикат много коментари. \"Майка ми желаеше да има по-тясно сътрудничество между държавите, тъй като естествено историята на древните народи се преплита, като се започне още от траките, прабългарите и славяните. Може да се каже, че има преплитане на източната култура с културата на народите, които живеят по нашите земи и всъщност голяма част от инициативите, свързани с представянето на българските съкровища по света беше една от идеите на майка ми да се покаже древната българска история и да се покажат връзките, които българската държава е имала със света по онова време\".     Любопитен факт несъмнено е и този какво е правила невръстната тогава Жени Живкова по време на участието iи в първата Детска асамблея. \"На Първата асамблея рисувах върху асфалта пред Народната библиотека. Бях написала и едно музикално произведение и то бе публикувано в книжките, които излязоха тогава по повод на първата Детска асамблея. През следващата среща, която беше през 1980 г., бях в щаба на асамблеята, т.е. бях едно от децата, които помагаха за организацията. По време на първата асамблея имах възможност, заедно с другите деца, да бъда в общежитията, в които бяха настанени всички участници – и чуждестранни, и български и да създам различни контакти и заедно с тях да обикалям по различни събития. Не съм се деляла от тях и аз бях активен участник и имам много мили спомени, защото тогава създадох няколко приятелства.\" И въпреки тежестта на миналото и някои политически интерпретации и последици в него, през годините се оказва, че емблематичната Асамблея \"Знаме на мира\" не е забравена от редица държавници.     \"През годините след създаването на Фондация \"Людмила Живкова – Знаме на мира\" и на възраждане на инициативата имаше морална подкрепа от редица държавници. Георги Първанов в качеството му на президент, Огнян Герджиков като председател на Народното събрание, Сергей Станишев в качеството му на министър-председател бяха патрони на различни събития под егидата на асамблеята. Сега на 8 юни патронажът ще бъде на вицепрезидента г-жа Илияна Йотова. В галерия „Средец” от 16 до 30 септември ще се организира изложба с рисунки от фонда на Асамблеята. От 12 до 26 ноември в галерия „Сезони” ще се организира още една изложба с фотографии от Фонда на \"Знаме на мира\", пояснява още Жени Живкова. За нея са особено ярки и спомените, свързани с дядо й Тодор Живков. Всъщност Жени Живкова възстановява инициативата три години след неговата кончина, но по-интересно е дали приживе двамата са коментирали подобна стъпка. \"Дядо ми винаги е смятал, че идеята може да се възроди и може да бъде подкрепена. В крайна сметка това е инициатива на България, която надхвърля идеологията и защо не идеите за подкрепата на младите хора да не продължат и в днешно време. Вижте колко други организации се опитват да правят подобни инициативи в подкрепа на младите хора. В крайна сметка трябва да се даде възможност на тези деца и младежи да се развиват. По този начин ние ги стимулираме.\"   \"Майка ми не ми даваше съвети, защото тогава не съм била в политиката, още повече, че майка ми почина през 1981 г. С дядо ми не сме разговаряли по този въпрос, тъй като докато той бе жив не исках да се включвам в политиката, а и той смяташе, че на този етап тогава може би не е необходимо да го правя\".", "date": "2019.06.10", "title": "Жени Живкова разкри неподозирани факти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396533-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D1%8E%D0%BD%D0%B8", "text": "ОВЕН ( 21 март - 20 април ) Днес, е възможно да направите успешна покупка. Само не се опитвайте, да вършите всичко наведнъж, иначе грешките ще бъдат много тежки. В областта на любовта, ще трябва да вземете решение за себе си и избраника. Но бъдете емоционално сдържани и разсъждавайте спокойно. Ако планирате пътуване, то ще бъде незабравимо. ТЕЛЕЦ ( 21 април - 21 май )  Възможен е успех в различни области на знанието. Ако имате опит, споделете го с колеги. В никакъв случай не трябва да мързелувате, а да действате със сила и ентусиазъм. Физическата ви активност, може да не бъде на нужното ниво. Особено, ако не се чувствате добре по отношение на здравето. Пазете се от настинки. БЛИЗНАЦИ ( 22 май - 21 Юни ) Очакват ви академични постижения, професионално развитие и много нова информация. Ако сте упорити, ще се справите успешно с изпитите, които ще ви предостави съдбата. Има шанс да си намерите работа, която в бъдеще ще донесе много перспективи. Семейните, трябва да изключат егоизма и да станат по-меки в общуването с близките.   РАК ( 22 юни - 23 юли ) Трябва да бъдете по-амбициозни, ако въпросът касае нова позиция. Никой няма да ви съди, само ще увеличите авторитета си милион пъти. От опасни моменти, свързани със закона, ще ви избави близък приятел. Но ако продължите да се държите грубо и действате необмислено, ще имате проблеми. Между другото и финансови. ЛЪВ ( 24 юли - 23 август ) Може спокойно да смените професията си и да преминете от думи към действия, вместо да чакате подходящото време. В противен случай, ще останете без изгодни предложения и финансови ползи. Не спорете с тези, които са по-възрастни и по-мъдри от вас. Вечерта, ще трябва да се грижите за близките си, повече, отколкото за себе си. Но това е благородна кауза. ДЕВА ( 24-ти август - 23 септември ) Не преувеличавайте проблемите, които може да решите без външна намеса. По принцип те, ще са от личен характер, което може да доведе до конфликт с избраника. Ако се чувствате морално уморени, по-добре си починете. Желателно е, далеч от дома, сред природата или на вилата. Вечерта, е възможна среща със стар приятел. ВЕЗНИ( 24 септември - 23 октомври) Може да прибегнете до авантюри и рискове, за да се постигнете успех. Колкото и да е странно, това ще е единственият начин да се докажете в живота. Успешно ще се развиват сделки, преговори и кореспонденция в интернет. Вечерта е по-добре да прекарате у дома със семейството. Особено, ако имате битови проблеми и неотложни ремонти, които отдавна ви напрягат. СКОРПИОН ( 24 октомври - 22 Ноември ) Очакват ви светли промени в живота, но спокойствие от този ден не чакайте. Необходимо е внимание при работа с документи. Възможни са скрити капани, затова се опитайте да ги намерите преди колегите. Лечението на хронични заболявания, ще бъде ефективно. Особено ако използвате доказани методи.   СТРЕЛЕЦ ( 23 Ноември - 21 Декември ) Може да решите стари проблеми, който отдавна ви тежат. Не разчитайте на големи печалби, задоволявайте се с това което заработвате. Неприятна ситуация, е възможна на работното място. Ако обърнете внимание на незначителните проблеми, ще постигнете заветните си цели. След бурята в семейството, чакайте затишие. КОЗИРОГ (22 Декември - 20 януари ) Възможни са пререкания с колеги. Въпреки, че много от тях, напротив, ще се държат с вас отстъпчиво и внимателно. Дяволът не е толкова черен, чували ли сте тази фраза? Така че, не е необходимо да устройвате драма, там където такава не може да съществува. В любовта, може не само да признаете чувствата си на любимия човек, но също така и да направите дългоочаквано предложение.  ВОДОЛЕЙ ( 21 януари -  19  февруари ) Може многократно да чуете критики от страна на шефа. Е, и какво страшно има в това? Главното е, да го гледате в очите и да не го прекъсвате. Ако даде конструктивни предложения, ще трябва активно да ги реализирате в работата. Трябва да сте по-предпазливи, по пътя и в битовата сфера.   РИБИ ( 20 февруари - 20 март ) Възможни са проблеми, които значително да променят хода на текущите събития. Дори няма да разберете, как нещата ще тръгнат в различна посока. Финансова печалба, може да дойде от най-неочаквана страна. В любовта, не трябва да правите планове за бъдещето. Всички те, ще се провалят поради собствената ви неувереност във вашите възможности.", "date": "2019.06.10", "title": "Дневен хороскоп 10 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396529-%D0%B4%D0%BE%D0%BD%D0%B8-%D1%81%D1%8F%D0%BA%D0%B0%D1%88-%D0%B3%D0%B0%D1%81%D0%BD%D0%B5", "text": "Певецът, музикален продуцент, текстописец и композитор Добрин Векилов-Дони продължава да линее със страшни темпове. Той става все по-слаб от ден на ден и вече се стопил до под 50 килограма. Лицето му пък e като на старец на смъртно легло. В понеделник следобед 52-годишният Дони шокира с кльощавия си вид минувачите по столичната улица „Граф Игнатиев\". Хората видяха една подвижна щека, на върха на която стърчаха две големи уши и плитка. Тънките като клечки крачка на изпълнителя на „Уморени крила\" бяха обути във впити дънки, което правеше визията му още по-комична. Нелепо под залинялото тяло изглеждаха и огромните обувки – тип танк, с които музикантът ходи неизменно в последните няколко години.      В района на пл. „Славейков\" Дони се спря на сергия за книги. Той разгледа внимателно изложените там томчетата за духовно усъвършенстване, но не си купи нищо, пише 'Уикенд\".      В последните 2-3 години Векилов е стопил над 35 кг. от телесното си тегло. Причината за драстичното му отслабване обаче не е здравословен проблем, както сигурно мнозина си мислят, а увлечението му по източните учения и практики. Заради манията си по йогизма, певецът си е наложил специален хранителен режим, основан на суровоядството. Сега той яде предимно необработени термично плодове и зеленчуци.", "date": "2019.06.10", "title": "Дони сякаш гасне"}
