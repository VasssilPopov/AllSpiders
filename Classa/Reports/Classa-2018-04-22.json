{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381197-%D0%BA%D0%BE%D0%BA%D0%B0%D0%B8%D0%BD%D0%BE%D0%B2%D0%B8-%D0%BA%D1%80%D0%B0%D0%BB%D0%B5,-%D0%BF%D0%B5%D1%87%D0%B0%D1%82%D0%B0%D1%80%D0%B8-%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-%D1%82%D0%BE%D0%B2%D0%B0-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8-%D0%BE%D1%82-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D0%BF%D0%BE%D0%B4-%D0%B4%D1%8A%D1%80%D0%B2%D0%BE-%D0%B8-%D0%BA%D0%B0%D0%BC%D1%8A%D0%BA-%D1%81%D0%BD%D0%B8%D0%BC%D0%BA%D0%B8", "text": "Страниците, \"посветени\" на издирвани българи от Интерпол, набъбват - в началото на годината те са били 38, а сега са скочили на 63 души. Някои от издирваните нашенци са престояли доста дълго в списъка на издирваните с червена бюлетина престъпници - например Пламен Галев и Ангел Христов са там от 2012 година, пише \"Трафик\". Сред търсените престъпници е и определеният като кокаинов крал Евелин Банев-Брендо, който въпреки присъствието си в списъка на Интерпол се утвърждава и като голям играч в хотелиерския бизнес у нас. Според неофициална информация през есента на миналата година Брендо е закупил от Васил Божков известния столичен хотел \"Рила\" за 9.8 млн. евро.      По документи купувач е \"Рила център\" ЕООД , собственост на акционерното дружество \"Пропърти груп България\". Представляващ на двете компании е 41-годишният Деян Лазаров, който е близък до Брендо и е управлявал учредените от него компании \"Евротренд\" и \"Евро палас\", пише Параграф22. На същата страница, на която е публикувана информацията за издирвания с червена бюлетина Евелин Банев, се намират и снимките на собственика на сринатата КТБ - Цветан Василев и на съпругата му Антоанета. Тук е намерила място и информацията за бившия преподавател от Шуменския университет Красен Петров Тенев (59 г.). Него го издирват за ръководене на организирана престъпна група, за подправяне на валута и за престъпления срещу паричната система.      Красен Тенев     През юли 2005 г. срещу Тенев и срещу още двама негови съдружници стартира дело в Шуменския окръжен съд за изработка и разпространение на фалшиви бандероли за алкохол и цигари. Те били изработвани в шуменската печатница \"Хермес и Хермес\", собственост на Тенев. Печатарският бизнес на бившия преподавател потръгнал добре и дори няколко години Тенев печатал фишовете за спортния тотализатор. Идилията секнала през 2004 г., когато била получена оперативна информация от руските служби, че най-вероятно българи стоят зад наводняването на няколко бивши съветски републики с фалшиви бандероли. Разследването установило, че \"Хермес и Хермес\" е в дъното на аферата. Същата година Тенев е бил съдружник и с тогавашния депутат от 38-ото Народно събрание Христо Петров, който пък беше собственик на Издателско-полиграфичен комплекс \"Юнона\". През 2004 г. Петров претърпя странен инцидент - беше прострелян без опасност за живота в дома си в Шумен. Тенев и съучастниците му бяха изправени пред съда и процесът приключи с присъда от 11 години затвор, а бившият преподавател беше съден задочно. Той изчезна от хоризонта още през 2004 г. и не се весна дори и през 2008 г., когато делото му бе върнато за преразглеждане. Наказанието му беше намалено на седем години, но Тенев продължи живота си в неизвестност и снимката му виси в страниците на Интерпол вече 13-а година. Появи се неофициална информация, че сега той и семейството му се намират в Кения. Мълвата твърди, че Тенев се занимава с бизнес и е учредител на първото частно тото в Кения, а едновременно с това притежава и казина.       Заради искане на службите на матушка Русия в страниците на Интерпол виси и снимката на 47-годишния Георги Трефилов. Най-странното е, че роденият в Москва Трефилов има не само руско, но и българско гражданство и не е известно кога и при какви обстоятелства го е получил. Иначе името му е широко известно в Русия и по света, тъй като освен в списъка на Интерпол е и в списъка на руските милиардери. Трефилов е основател на холдинга \"МАРТА\", под чието име в Москва се развива мрежата на магазините Billa. През 2007 г. холдингът влиза в списъка на 200-те най-големи руски компании по данни на списание \"Форбс\".    През 2008 г. обаче в медиите се появяват информации, че Трефилов незаконно е получавал кредити. По случая е образувано разследване, което през 2010 г. събира достатъчно доказателства, че той е присвоявал средства и са пострадали пет банки, от които Трефилов е теглил кредити в размер на 1.3 млрд. рубли. През същата година са му повдигнати обвинения, но Трефилов изчезва зад границата. Бизнесменът бе обвинен задочно.    Доказано е, че Трефилов е представял на банките собственост като обезпечение по заеми, но имотите вече са били ипотекирани или вече не са били негови. Например компанията \"Бизнес Груп\" ЕАД, която е била под негов контрол и бе част от \"МАРТА Холдинг\", е получила заем от над 1.3 млрд. рубли от шест банки, включително и от Сбербанк, като обезпечението е оборудването на дребно от супермаркетите, работещи под търговското наименование BILLA. Трефилов хвърля изгнаническа котва в Лондон. През 2012 г. Русия изисква от Великобритания неговото екстрадиране, но в Съда на магистрите на Уестминстър Трефилов печели делото.    Причината е, че в съда са били предоставени записи, от които става ясно, че Трефилов е бил изнудван от руския прокурор Виктор Гвоздев за 1 млн. долара, за да прекрати делото срещу него в Русия. След победата в процеса Кралят на супермаркетите, както го наричат на Острова, неизвестно защо променя самоличността си и за известно време се превръща в гръцкия гражданин Андреас Нататинос. През март 2013 г. на летище \"Гетуик\" той е арестуван за пресичане на границата с британски фалшив паспорт и фалшива лична карта. През май 2013 г. в градския съд в град Люис Георги Трефилов е осъден на 1.5 затвор за използване на фалшиви документи.    Той се оправдал с жена си, която страдала от ракова болест, и тъй като лечението й се осъществявало извън Великобритания, използвал фалшиви документи, за да не го хванат заради червената бюлетина на Интерпол. В момента Трефилов живее със семейството си в Лондон. През януари 2014 г. руската \"Алфа Банк\" внася пред Върховния съд в британската столица искане срещу    Трефилов в опит да си събере около 600 млн. рубли заеми с лихвите. Банката поиска Лондонският съд да признае отговорността на Трефилов като гарант за дълговете на компанията му \"Elekskor\" LLC, дъщерно дружество на холдинг \"МАРТА\". На 4 юни 2014 г. Върховният съд в Лондон разгледа случая и се произнесе в полза на \"Алфа Банк\". Докато издирваният руско-български гражданин Трефилов върти мащабен бизнес в Лондон, не така се развива съдбата на нашенеца Юлиян Георгиев Ценев, роден през 1986 г. в Елин Пелин.    През 2013 г. той е обявен за издирване от индийските власти. За него е установено, че е влязъл в Индия през април 2013 г. с туристическа виза. Няколко дни по-късно в престижния курорт Колаба, Мумбай, са констатирани серия от случаи с източване на банкови карти. Първият е засечен на 7 април, когато според разследващите е било монтирано първото скимиращо устройство на банкомат в курорта. По-късно разследването ще докаже безспорния талант на монтажистите - демонтирането на оригиналната клавиатура и монтирането на фалшивата с устройството им отнело около 5 минути.      Юлиян Георгиев Ценев     Групата на Ценев е била разкрита по записи от видеокамери на банкомати на индийската банка \"Аксис\". Разследващите разполагали с данни, че Ценев и съучастниците му са успели да копират данните от сметките на 986 души. Още по време на разследването Ценев напуснал Индия. Жертвите му обаче се увеличавали, макар той вече да не се намирал на територията на страната - сметки на индийци и туристи, посещавали курорта, били източени от осем банкомата в Гърция. Това дало основание на индийските власти да поискат помощ от Гърция и България за екстрадицията на Ценев. Тъй като договорът за правна помощ между България и Индия не включва кауза за екстрадиция, такава не е извършена. Ценев е бил задържан и у нас за източване на карти - това става още през 2010 година.   Заедно с още десетима негови съучастници Ценев попада в ареста, като в групата били открити над 100 000 евро. Разследването е водено от Военна прокуратура, тъй като един от десетимата е военнослужещ. Следствието изяснило, че Ценев е отговарял за монтирането на скимиращите устройства. За последно името на Юлиян Ценев - с прякор Байката, се чу в началото на тази година, след като беше задържан във връзка с взривен банкомат в София. Сред издирваните с червена бюлетина Интерпол е поставил и 32-годишния Пламен Желев Иванов, чиято снимка се мъдри до тези на \"братята\" Пламен Галев и Ангел Христов. Името на този Пламен предизвика истински вой в края на 2017 г. - след поредица от сигнали за измами под формата на зов за помощ за болен човек.    В специално отпечатани призиви Иванов призовава за дарения, тъй като се нуждаел от инсулинова помпа на цена 10 000 лв. и месечни консумативи от 1500 лв., които не се покриват от НЗОК. Оказва се, че още отпреди шест години с такива дарителски кампании Иванов открил тлъста банкова сметка в Сливен. Постъпленията в нея се множали след гастролите на Иванов в цялата страна. За капак измамникът вече не може и да бъде открит...", "date": "2018.04.22", "title": "Кокаинови крале, печатари и милиардери - това са българите, издирвани от Интерпол под дърво и камък (СНИМКИ)"}
{"url": "http://www.classa.bg/%D1%81%D0%B2%D1%8F%D1%82/item/381191-%D1%82%D0%BE%D0%BF-%D0%B5%D0%BA%D1%81%D0%BF%D0%B5%D1%80%D1%82-%D0%BF%D1%80%D0%B5%D0%B7-2022-%D0%B3-%D0%B1%D0%B8%D1%82%D0%BA%D0%BE%D0%B9%D0%BD-%D1%89%D0%B5-%D1%81%D1%82%D1%80%D1%83%D0%B2%D0%B0-$250-000", "text": "    Известен експерт в сферата на криптовалутите се ангажира с прогноза за цената на най-популярната от тях – биткойн – в близките няколко години. Очаква се значително поскъпване…   Тим Дрейпър, венчър капиталист и основател на Университета Дрейпър, вярва, че е рано биткойн да бъде отписвана от сметките и скоро криптовалутата ще разкрие големия си потенциал. Според него, към 2022 г. цената на биткойн ще достигне $250 000.   Много пъти досега Дрейпър предсказваше точно стойността на биткойн. Още през 2014 г. той прогнозира курс от $10 000 за биткойн през 2017 г., в допълнение към няколко други верни прогнози за криптовалутата.       За разлика от Дрейпър, други специалисти по криптовалута се провалиха шумно в прогнозите си за цената на биткойн. В момента най-популярната криптовалута се търгува за около 8700 долара за един биткойн.", "date": "2018.04.22", "title": "Топ експерт: През 2022 г. биткойн ще струва $250 000"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381192-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D1%8A%D1%82-%E2%80%93-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%8F-%D0%B2%D1%80%D0%B0%D0%B3-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE", "text": "  Думата „либерализъм“ означава свобода. Това е особена демонична свобода да убиваш духа си, да извращаваш силите на душата и да оскверняваш тялото си, това е свободата от срама като предразсъдък, това е свободата да издевателстваш над всичко, което е свято за човека, това е свободата на бясно куче, което се хвърля върху стопанина си.  Още в антично време либерализмът тръгва по два пътя, които външно не си приличат, но имат една цел: да освободят човека от Бога. Първият път е пътят на цинизма, вторият – на естетизма. Цинизмът е разрушаване на всички нравствени устои и традиции, превръщане на човека в мръсно животно, ожесточена борба против собствения дух, обратна стълба на дарвинизма, по която човек еволюира в маймуна.  Неговият девиз е „Свободата е в безсрамието“. За либералите спасението се отъждествява с личното самоусъвършенстване, а зависимостта от Бога в делото на спасението се възприема като принизяване на човека. Името на Бога започват да пишат с малка буква, а думата „човек“ с главна. Сатаната поиска да се освободи от Бога; той вдъхна от гърдите си въздуха на тази свобода, който се оказа дихание на смъртта. Човекът продължава делото на сатаната – търси лъжлива свобода във всепозволеността и, изгубвайки Бога, се оказва в мрака на хаоса и безумието.   Православието има невидим враг: той е навсякъде и никъде, той е „нищо“ и „никой“. Той е някакъв дух, който пронизва атмосферата на земята със своите миазми, отравя почвата й, заразява водите, превръща градовете в гниещи блата, а селата – в пустош. Изглежда от него не можем да се скрием никъде: той ще намери бегълците и навръх планината и в морските дълбини.     Думата „либерализъм“ означава свобода. Това е особена демонична свобода да убиваш духа си, да извращаваш силите на душата и да оскверняваш тялото си, това е свободата от срама като предразсъдък, това е свободата да издевателстваш над всичко, което е свято за човека, това е свободата на бясно куче, което се хвърля върху стопанина си. Още в антично време либерализмът тръгва по два пътя, които външно не си приличат, но имат една цел: да освободят човека от Бога. Първият път е пътят на цинизма, вторият – на естетизма. Цинизмът е разрушаване на всички нравствени устои и традиции, превръщане на човека в мръсно животно, ожесточена борба против собствения дух, обратна стълба на дарвинизма, по която човек еволюира в маймуна. Неговият девиз е „Свободата е в безсрамието“.     Естетизмът е като че ли противоположен на цинизма; той е култ към красотата, но към тварната красота, чувствената и материалната, която затъмнява красотата на божествената светлина. Това е красотата на ръкотворните идоли, красотата на Афродита и Аполон, красотата, която убива духа. Естетизмът превърна изкуството в слугиня на човешките страсти, обоготвори тези страсти, изчерпа се и премина в антиестетизъм – декаданс, агония на красотата.   Либерализмът още в самото начало вижда в християнството свой непримирим враг. Той повдига гонения срещу Църквата във времената на езическите императори. Още тогава християните са съдени от позицията на либерализма, обвинявани са, че са човеконенавистни, фанатици, които предпочитат смъртта пред живота, врагове на човешкото щастие, поради което и трябва да бъдат унищожени, както се гори язва, с нагорещено желязо. Характерно е, че в гоненията срещу християните участие взимат както циниците, така и платониците – тези естети на философията.   Либерализмът някога създаде антихристиянство вътре в самото християнство – ренесансът, заменящ аскетизма с култа към плътта. Той постави католицизма на колене, превръщайки го в слугиня на света. Той откри пътя на протестантството, което стри малкото останали отломки на древното предание в хавана на католицизма. Цялото реформаторство има за цел да изведе човека по-високо от Бога.   Либерализмът се явява душа на революциите, които преминават под черно-червеното знаме на сатаната. Той се опитва да унищожи Църквата ту с кървави гонения, като удари с таран, ту да я подкопае отвътре като я замени с други религии, при които е запазена външността на християнството, но без Христос като Син Божи, Изкупител и Съдия на света.   У либералите има постоянна носталгия по езичеството. Дълбоко в душите си те искат да превърнат небето в Олимп или Хималая. Христос е ненавистен на този дух и затова той се опитва да Го замени с образи на лъжехриста. Изработва идоли под името Христос, за да им се покланят тези, които считат себе си християни. За либерализма е особено ненавистно учението за това, че Бог е висшата Справедливост, Съдия на света, Който ще въздаде на всеки човек според делата. Розенкройцерът Гьоте говори с устата на Мефистофел, че Бог е един добър старец, с когото дяволът може да се договори за всичко.   Виждат ли християните опасност от такава подмяна? Мисля, че не виждат, доверили са се на слепи водачи. Някои виждат и бият тревога, но не ги слушат, както Лаокоон, който предупреждавал троянците, че във вътрешността на украсения кон са скрити враговете на Троя. Трети разбират, но мълчат, за да не бъдат смазани от желязната пета на либералите. Четвърти не виждат, защото не искат да видят, понеже либерализмът е отровил съзнанието им, растлял е чувствата им, оправдал е похотта, и поради това, дълбоко в душите си те сами желаят да бъдат излъгани.     Протестантизмът се превърна в перманентна реформация, в безсъдържателен субективизъм, в религиозен анархизъм; неговото недалечно бъдеще е атеизъм или екзистенциализъм. Католицизмът, догонвайки изплъзващия се от ръцете му свят, премина от инквизицията към солидарност с всички ереси и сега се заиграва със секти и безбожни съюзи. Той е сложил настрана предишните оръжия – меча и клещите – и широко е отворил обятията си като похотлива девойка – за авангардисткото изкуство и за желязната дама – бездушната техническа цивилизация. Той се стреми да асимилира тези учения и теории, идеите и лозунгите, подир които върви светът, но всъщност сам се оказва асимилиран от тях и сега това католичество, което го имаше преди, не съществува.   Основно препятствие за всемирния поход на либерализма остава Православието. До неотдавна то беше подлагано на гонения, пред които бледнеят жестокостите на Нерон и Диоклетиан. Сега Православието го грози друга опасност. Стените на Църкват удържаха ударите на тарана, но ще удържат ли подкопаването, чрез което противниците на Православието се стремят да проникнат в Църквата и не само да проникнат, но да говорят от нейно име и да я представляват? Изобщо не казваме, че в днешно време Църквата е завзета от модернисти, като кораб от пирати – тя си остава стълб и утвърждение на истината; също така не мислим, че всички модернисти са съзнателни врагове на Христа, но либерализмът разврати умовете с лъжлива свобода, потъпка духовната интуиция на хората и затова мнозина престанаха да разбират, че либералните сили заменят религията на небето с религия на земята – култ към плътта.   Либерализмът представлява съвременен етап на процеса на секуларизация на човешкото съзнание. Христос съедини земята и небето, а либералите отново ги разединяват и човекът все повече се отдалечава от духовния свят, който става за него чужд и хладен. Християнството е вселенско явление, а според либерализма е просто епизод в историята на човечеството. За секуларизираното съзнание на съвременния човек Бог престава да бъде жива Личност и се превръща в някаква неопределена сила, космически разум, екстропична (проявяваща се чрез постоянно технологично усъвършенстване на човека – б.пр.) енергия, противоположна на ентропията. За християнина целта на битието трябва да се заключава в обожествяването – приобщаване към вечната Божествена светлина, а вярата да бъде стожер на неговата личност и основно съдържание на живота.   В богообщението човек намира себе си и сам става отблясък на Божествената слава. В либерализма съществуването на Бога е оправдано само доколкото Той може да бъде полезен на хората като един от гарантите за тяхното земно благополучие. Християнството възвисява човека до горния свят и от сина на земята прави син на небето, а либерализмът, подчинявайки духа на душата, а душата на тялото, се опитва да оземли самото небе и да притисне вечността в рамките на времето.   Либерализмът е несъвместим с Православието: той трябва или да го отхвърли, или да го изврати. В съвременния ход на историята либералите избират второто. Те не говорят почти нищо за трансцендентния свят, а ако понякога го споменават, то е за да претендират, че не са напълно скъсали с християнството.   Човекът принадлежи на два свята – материалния и духовния. Либерализмът се стреми да унищожи представата за човека като свързващо звено между тези светове. За либерализма е непонятно и ненавистно учението за първородния грях, предаващ се от поколение на поколение, заради който потомците на Адам са се превърнали в добичета и пленници на сатаната. За либералите падението на праотците, изгонването им от Едем, адските мъки – това е алегория, изложена под формата на мит. За тях е непонятно мистическото и генеалогическото единство на човечеството – единство в множественост и множественост в единство, при което за греха на праотците – родоначалници на човечеството – отговарят и потомците им.    Те са шокирани от мисълта, че хората се явяват пленници на демона и само жертвата на Христа освобождава от това робство. Отхвърляйки учението за първородния грях, либералите отхвърлят учението за изкуплението; за тях разпъването на Христос е пример за саможертвено служене на идея, апотеоз на Евангелието, а не спасение на света. Често по пътя на словесната еквилибристика те превръщат самото понятие „изкупление“ от основен факт в историята на човечеството в алегория и синекдоха, зачерквайки директния му смисъл. Без догмата за изкуплението, не съществува християнство; то се срива като къща без основи – а точно това им трябва на противниците на Христос.   За либералите спасението се отъждествява с личното самоусъвършенстване, а зависимостта от Бога в делото на спасението се възприема като принизяване на човека. Името на Бога започват да пишат с малка буква, а думата „човек“ с главна. Сатаната поиска да се освободи от Бога; той вдъхна от гърдите си въздуха на тази свобода, който се оказа дихание на смъртта. Човекът продължава делото на сатаната – търси лъжлива свобода във всепозволеността и, изгубвайки Бога, се оказва в мрака на хаоса и безумието.   Християнството разкри на човека цялата дълбочина на греха, трагичността на падението и метафизическите корени на богоотстъпничеството. Секуларизираното съзнание постепенно лишава християнството от неговата мистическа дълбочина, превръщайки огромния айсберг в тънък лед, плаващ на водната повърхност.   Християнинът трябва да влезе в борба с трима врагове: демона, светската суета и телесната похот. Модернизмът игнорира съществуването на демона, влиза в съглашение с полуезическия свят, оправдава страстите и похотите на човека и прави душата незащитена от тези врагове.   Либералното християнство скъса връзката с метафизическия свят. За него не съществува ангелология и демонология. Първият враг на човечеството – демонът, приема вид на мъглява абстракция. Учението за демоните като живи същества представлява една остаряла митология. Тези либерали, които все още признават съществуването на демона, се стараят да го представят като безобиден дух, който временно е отпаднал от Бога, но в края на краищата ще се върне към Него и отново ще заеме предишното си място. Ако рядко споменават ада, то е за да обнадеждят грешника, че ключът от ада се намира в ръцете на самия човек: той може да пребивава в преизподнята или да разбие вратите отвътре и да излезе оттам по собствена воля. Така че само желанието на грешника отваря за него ада и рая, а Бог и сатаната не пречат на неговия избор. Да напомним, че прекалената надежда на Божието милосърдие, която преминава в допускане на греха, се счита от Църквата за хула против Светия Дух, която не се прощава нито в този, нито в бъдещия живот.   Значителна част от модернистите по принцип са склонни да смятат, че адът не се явява точна реалия от отвъдния свят, а психическа настройка на човека, депресивна мания, за която трябва да се търси помощ от психиатър. Либералите са уверени, че демоничният свят и адът трябва да изчезнат от съзнанието на съвременните хора, да се разсеят като дим от вятър, да се стопят като тъмата на средновековната нощ пред интелектуалната светлина на новото време. Те смятат, че трябва да освободят човека не от демона, а от суеверията и атавистичните представи за зли духове.   Характерно е, че модернистите дружно се опълчват срещу заклинателните молитви за изгонване на демони. Според тях за какво да гоним някой, който не съществува, а ако пък дяволът съществува, още по-малко трябва да си разваляме отношенията с него: това е като да риташ министър-председател, който е във временно изгнание, обаче може да се върне на поста си и да се разправи с хулителите. Така че, с главния враг на християните – демона, работата на модернистите и либералите е уредена любовно.   Вторият враг на християнството е духът на този свят. Под свят тук се разбират полуезическите обичаи и представи, скàлата на ценностите, понятията за добро и зло, духа на егоизма и егоцентризма, лъженауката, стараеща се да замени вярата, страстното изкуство, прикриващо с позлата гниенето на греха. Този дух на света противостои на християнството, той се стреми да завладее умовете и сърцата на хората. Либерализмът иска да издигне в очите на християните ценностите на този свят, а самата секуларизация да представи като борба за свобода на духа и разума. Самият ренесанс беше опит за реставрация на езическия свят под християнски имена и завръщане на олимпийските богове в Европа под псевдонима на християнски светии. Съвременните християнообразни либерали под лозунги за любов искат да удавят и разтворят Църквата в морето на този свят и да представят Страшния съд като обща амнистия за демоните и грешниците. Там, където е отхвърлена метафизиката, духът е победен от физиката, а душата от тялото: страстната нощна държанка става царица.   Третият враг на християнството са плътските похоти. Либералите ги смятат за естествени свойства на човека, а което е естествено, то е от Бога. Греховните страсти те са склонни да разглеждат не като загуба на благодатта и отпадане на душата от Бога, а като излишество, което вреди на здравето на човека. Радикалните модернисти смятат, че грехът е фермент на творческия и интелектуален живот; в нравствено отношение той дава на човека духовен опит и поради това се явява компонент на мъдростта.   Либерализацията на християнството, т.е. неговото извращение, става под образа на модернизма, обновленчеството, догматическия ревизионизъм и чрез постоянно злоупотребяване с принципа на икономията (*снизхождение – б.пр.).   Трябва да се помни, че събирателният образ на хуманизма и либерализма в едно лице беше древната змия, която пропълзя в Едем с маската на добър приятел. Като либерал тя призова праотците към свобода от всякакви забрани и устрои първата революция при дървото за познаване на доброто и злото и като хуманист им обеща измамна възможност – да станат богове без Бога. Сега този „приятел“ на човечеството, прелъстил Адам, прелъстява и неговите далечни потомци със същата змийска песен.   ————————–        ", "date": "2018.04.22", "title": "Либерализмът – съвременния враг на християнството"}
{"url": "http://www.classa.bg/%D1%81%D0%B2%D1%8F%D1%82/item/381193-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%BA%D0%B0%D1%82%D0%BE-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82-%E2%80%9E%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D0%B0%D0%BC%D0%B5%D1%80%D0%B8%D0%BA%D0%B0-%D0%BE%D1%82%D0%BD%D0%BE%D0%B2%D0%BE-%D0%B2%D0%B5%D0%BB%D0%B8%D0%BA%D0%B0%E2%80%9D", "text": "САЩ прибягват до нелоялна конкуренция, за да отстранят руските компании от световния пазар и да вбият клин между Русия и Европа   На 6 април Съединените щати обявиха, че са решили да отвърнат на руските провокации и „атаките на Русия срещу западните демокрации” като въведоха санкции срещу 38 руски физически и юридически лица.  Ф инансовият министър Стивън Мнучин обвини руското правителство в „злонамерени действия по цял свят, включително за продължаващата окупация на Крим и подстрекаване на насилието в Източна Украйна ” , което, по думите му, е предизвикало американската реакция в защита на световната правда.  Под ударите на Вашингтон попадна алуминиевата империя на бизнесмена Олег Дерипаска „Русал”, която понесе огромни загуби. Според американците      Дерипаска „е обвинен в заплахи към живота на свои конкуренти, незаконно подслушване на длъжностно лице и участие в изнудване и рекет”, поради което е оправдано да бъде наказан от САЩ. Както може да се очаква, местните либерални анализатори се впуснаха да обясняват колко безкористно действат Съединените щати като страж на световния демократичен ред и как това няма нищо общо с някакви скрити замисли. В действителност последните антируски санкции преследват егоистични американски цели.    Администрацията на Доналд Тръмп се опитва да ограничи руската конкуренция и наред с това прави опит да вбие клин между Русия и Европа.   Хронология на събитията   Противодействието на „злонамерените действия по цял свят” на Русия по странно стечение на обстоятелствата съвпадна с друго важно събитие.  На 10 март Доналд Тръмп официално подписа документа за въвеждане на вносни мита за стоманата и алуминия, с който обеща да стимулира американското производство и да ограничи чуждата конкуренция.    Големият план на Тръмп е отново да индустриализира Америка и да я превърне не в огромен финансов балон, каквато е днес, а в производствена сила номер едно в света. Алуминият и стоманата са въпрос на национална сигурност и не може да има силна държава без тези производства, обясни президентът. За да постигне целта си обаче, Вашингтон трябва да се справи с конкуренцията.     А един от най-големите конкуренти е руският алуминиев гигант „Русал ”,  който отговаря за една трета от търговията на борсата в Лондон и снабдява пазарите на Европа, Япония, Южна Корея и САЩ. Съединените щати просто искат да отстранят руснаците и да вземат техните пазари . В стратегическия план на Щатите това представлява реален инструмент за укрепване на американското влияние в света     Америка може да консолидира властта си над Европа, Япония и Корея, които попадат под шапката на американските военни съюзи, но дават признаци на разновекторна политика, като просто ги подчини с икономически лостове.  В този план американският втечнен газ трябва да замени руското синьо гориво, а американската стомана и алуминий да изтласкат руските.     След провала на Трансатлантическото партньорство за търговия и инвестиции (ТПТИ) САЩ просто прибягват до по-груб начин да се укрепят в Евразия с цената на търговска война.   В резултат на санкциите руските позиции са сериозно разклатени. Цената на алуминия достигна рекордни върхове за последните седем години, което се оказа мощен стимул за реанимиране на американското производство.  През 2015 г. САЩ се видяха принудени да замразят мощности за 1,2 млн. тона алуминий поради неблагоприятната пазарна среда. Днес тези производства вече се разконсервират.     „Русал” губи не само американския пазар, но изпитва сериозни трудности в Япония и Европа. Токио се уплаши от американските вторични санкции, които очевидно имат примат пред местното законодателство, и спря доставките на алуминий от Русия. По данни на Rusal Japan, японския клон на „Русал”, компанията отговаря за около 15% от японския внос на ценния метал, от който зависи мощната японска индустрия.   Най-голямата въпросителна обаче е свързана с европейския пазар, който отговаря за 45% от целия руски износ на алуминий.  Американските санкции сериозно заплашват бизнеса на компании като Siemens, Daimler и Volkswagen. Според асоциацията на металопреработвателните дружества WVMetalle, ако не се вземат мерки, много производствени мощности на автомобили в Германия и Европа ще бъдат затворени.    Особено критична е ситуацията около производствената база на „Русал ”  в Ирландия, от която се снабдява с алуминий голяма част от Европа. Анализите на асоциацията сочат, че в резултат на оттеглянето от пазара на руската компания „ще се забави икономическият растеж и това ще се отрази на конкурентоспособността на експортно ориентираните европейски индустрии като автомобилостроенето и други транспортни производства. Германия ще пострада най-сериозно .   ” По този начин американската администрация преследва едновременно няколко цели – получаване на конкурентно предимство в икономическата битка с Европа, отстраняване на руснаците от пазара на алуминий, както и подриване на сътрудничеството в сферата между Русия и нейните европейски партньори, което се разглежда от стратезите във Вашингтон като заплаха за хегемонията на САЩ . „Най-големите компании, които плащат данъци в Германия, сега са заплашени от големи загуби, за това, че работят с руснаците”, обяснява германският анализатор Александър Рар.    Според него канцлерът Ангела Меркел се противопоставя на принципа на екстериториалност на американските санкции и възнамерява да иска облекчения. По думите му по-вероятният сценарий е такива отстъпки да бъдат получени след срещата на канцлера с Доналд Тръмп на 27 април в Белия дом.   Американските санкции срещу „Русал” имат и друг аспект.  Руската компания е основен играч в глобалната система за добиване, преработка и търговия с алуминий, съсредоточена около влиятелни бизнес групи в Лондон.     Известна е десетилетната битка между финансовите кръгове в Лондон и Вашингтон, която ескалира в последните години. За това кои са най-близките партньори на руснаците говори фактът, че в борда на основния акционер в „Русал”, компанията En+Group, до 2013 г. е Натаниел Ротшилд, син на Джейкъб Ротшилд от британския клон на известната банкова династия. Водещ акционер в „Русал” е компанията Glencore, отново свързана с Лондонското сити.    Другият основен партньор на руската корпорация е австралийско-британската транснационална компания Rio Tinto, основана от друг виден британски род – Матисън. От 80-те години на XIX век най-сериозно влияние в Rio Tinto има фамилията Ротшилд, за което свидетелства историкът Чарлз Харви в своята книга „Компанията Рио Тинто: Икономическата история на водещия международен миннодобивен концерн (The Rio Tinto Company: an economic history of a leading international mining concern, 1981). В резултат на американските санкции позициите на тези финансови кръгове са разклатени.     Glencore  се принуди да замрази съвместни проекти с руската страна, а Rio Tinto обяви ситуация на „форс мажор ”  за своите търговски операции в Австралия, Ирландия и континентална Европа.  Русия, както и финансовите кръгове в Лондон също имат с какво да отговорят. По-вероятният развой на събитията е ситуацията да се стабилизира, а „Русал” да избегне катастрофален сценарий.    При всички положения враждебният ход на Америка говори за едно – Съединените щати се провалят в усилията си да закрепят господството си с помощта на дипломатически и военни средства, поради което прибягват до агресивен сюжет в стил „ва банк ”.    Докато Вашингтон издава признаци на паника, нейните конкуренти бавно, но методично се подготвят да нанесат удар в самото сърце на американската мощ – петродолара.", "date": "2018.04.22", "title": "Санкциите срещу Русия като инструмент „Да направим Америка отново велика”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381194-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%B0%D1%84%D0%B8%D1%81-%D0%BF%D0%BE%D1%81%D0%BE%D1%87%D0%B8-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D1%80%D0%B5%D0%BA%D1%80%D0%BE%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82,-%D0%B0%D0%BA%D0%BE-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B1%D1%8F%D1%85%D0%B0-%D0%B4%D0%BD%D0%B5%D1%81-%D0%B5%D0%B4%D0%BD%D0%B0-%D0%BE%D1%82-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B5-%D0%B0%D1%83%D1%82", "text": "Над половината (55%) от пълнолетните граждани са на мнение, че напрежението между Запада и Русия през идните месеци ще продължи да нараства. Това сочат данни от Национално представително изследване на общественото мнение на Агенция „АФИС\", осъществено в периода 13-17 април 2018 г. Интервюирани пряко „лице в лице\" в техните домове са 1021 пълнолетни български граждани.      Изводите са представителни за мнението на населението с избирателни права. На обратното мнение – че ще спадне, са едва 17%. Още 30% смятат, че градусът на напрежението ще се запази на сегашното ниво „Изследователската ни практика доказва, че повече от събитията във вътрешния и международния живот се осмислят през призмата на трайни нагласи в по-продължителен период от време. Макар и рядко обаче, има събития, които имат мигновен ефект, и водят до съществени промени в обществените настроения и ориентации. Такова събитие навремето беше войната в бивша Югославия. Такова събитие е и сегашното развитие на кризата в Сирия, която противопостави двете световни суперсили – САЩ и Русия – една срещу друга.    Българските страхове, че новата студена война може да прерасне в гореща, се изострят\", коментират от „Афис\". „Наистина, периодът на провеждане на изследването съвпадна с американските ракетни удари над Сирия, които създадоха риск конфликтът между САЩ и Русия да навлезе в неуправляема спирала на „нападение – отговор на нападението – отговор на отговора\". В този смисъл лидерите на двете суперсили си размениха остри закани. Русия заплаши, че ще прихваща американските ракети и ще унищожи платформите, от които са изстреляни, а реакцията на САЩ беше не по-малко твърда – „Готви се, Русия, защото ще долетят нови ракети – хубави и умни\".    Мнозина наблюдатели сравниха случващото се с Кубинската ракетна криза от 1962 г., когато светът бе на ръба на ядрено самоунищожение. Няма народ по света, който да не изтръпне при подобна размяна на закани за въоръжен сблъсък. Не прави изключение и общественото мнение в България. На въпроса „Кой, според Вас, се стреми към подобен конфликт?\", посочват от „Афис\". 44% отговарят, че „главно Западът\" желае влошаване на обстановката.    Само 5% дават противоположния отговор – „главно Русия\". „Необичайно високият дял на хора, затруднени да избират измежду три логически варианта, може да се обясни само с тревожна обърканост. В медиите тече политически дебат за това, трябва ли България да вземе страна в противоборството на световните сили и ако да, чия страна и колко решително да го направи. Какво мислят гражданите на България? Картината е: на въпроса, „Ако подобно напрежение се запази или нарасне, каква трябва да бъде позицията на България?\"\", коментират от Агенцията. Категорично преобладаващият отговор на 64% от хората е – „Възможно най-неутрална\".    Общо 11% смятат, че България трябва да застане на страната на Запада, а общо 25% – на страната на Русия. „Трябва да се подчертае, че България не прави изключение във възприемането на Запада или част от Запада като източник на заплаха за мира. От години насам реномирани агенции, например американската Pew Research, показват следното (цитираме публикация от 2017 г.): 38% от анкетираните в 30 страни смятат „силата и влиянието на САЩ\" за „водеща заплаха\" за собствената си държава, а 24% – за „малка заплаха\".    Сред 21 страни, в които това усещане расте, попадат европейски държави като Испания, Германия, Франция и Великобритания. Последните две са преки участници в настоящия военен конфликт. Що се отнася до България, тук спецификата е следната: политическият и медийният дебат протичат в отсечката между отговорите единствено на въпроса – трябва ли България да вземе страна в противоборството на световните сили? Този дебат е затворен в тревогите на едва 11% от българските граждани и не се доближава дори и на половин крачка до доминиращите обществени страхове и настроения\", посочват още от „Афис\".    „Влияе ли случващото на международната арена на вътрешнополитическите нагласи и ориентации? Отговорът е и не, и да. Промяна в електоралните нагласи няма. Готовността за гласуване за отделните партии и коалиции се запазва на досегашните нива. Ако сега се стигне до избори за Народно събрание в новия парламент ще попаднат в низходящ ред ГЕРБ, БСП, ДПС и Обединените патриоти.    Всички останали политически сили засега остават извън сметките на евентуалното бъдещо разпределение на депутатските мандати\", коментират още от Агенцията. За сметка на това рязко е скочил делът на гражданите, които не възнамеряват да подкрепят нито една партия или коалиция – от 29% на 36%. „Геополитическата криза обаче оказва силно влияние на доверието в някои основни институции и водещи политически лидери. Рязък спад на доверието регистрираме спрямо Европейския съюз и Българската армия – съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция.    От тази гледна точка разгорещената размяна на реплики между държавния глава и лидера на парламентарното мнозинство прилича на препирня между Давид и Голиат. От друга страна, като най-адекватна и близка до позицията на мнозинството от хората се възприема позицията на трима от политическите лидери – Бойко Борисов, Корнелия Нинова и..., колкото неочаквано да е, на Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада.    Всичко това едва ли може да се тълкува като изненада. Борисов, наред с няколко страни в ЕС, се въздържа да даде безрезервна подкрепа за акцията на трите западни страни в Сирия, преди това и по казуса „Скрипал\". С това се доближи до доминиращото обществено мнение по въпроса и получи подкрепа дори от страна на лидера на БСП. На свой ред реакциите на Нинова й привлякоха по-висока обществена подкрепа, без това на този етап да се отразява на подкрепата за ръководената от нея партия.    Сидеров пък е известен с откритите си проруски позиции, което го прави по-адекватен спрямо мнението на преобладаващото мнозинство в страната. В частност руските симпатии нито намаляват, нито се увеличават, но за сметка на това бележат съществен ръст антизападните настроения. Това е обяснимо предвид на обстоятелството, че в периоди на големи изпитания и смутове партиите и другите структури на гражданското общество отстъпват на заден план, а напред излиза лидерството.", "date": "2018.04.22", "title": "Проучване на \"АФИС\" посочи как ще се прекрои парламентът, ако изборите бяха днес - една от партиите е аут!"}
{"url": "http://www.classa.bg/%D1%81%D0%B2%D1%8F%D1%82/item/381195-zdf-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B8%D1%80%D0%B8%D1%8F-%D0%B5-%D0%B1%D0%B8%D0%BB%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%B2%D0%B8%D0%B4%D0%B5%D0%BE", "text": "Кореспондентът на държавният немски телевизионен канал ZDF Ули Хак, който прави репортажи от Сирия, заяви, че \"химическата атака\" в Дума е била инсценирана и фалшива. Журналистът е направил интервюта с много от местните жители. Те разкрили, че изобщо не е имало химическа атака и тя е била фалшификат.  \r\n   Освен това, по думите им, терористите в Дума \"тренирали\", правейки опити с хлор върху хората, а после снимали това на видео, за да изготвят \"доказателства\" за атака. Кореспондентът подчерта, че самият той не знае истината, но пък и няма основания да не се доверява на разказите на местните хора в Сирия. \r\n   \"Записът\" с химическа атака стана повод за страните от Запада да нанесат масиран удар по Сирия. През нощта на 14-ти април САЩ, Великобритания и Франция нанесоха удар по правителствените обекти на Сирия. \r\n", "date": "2018.04.22", "title": "ZDF: \"Химическата атака\" в Сирия е била фалшива! (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/381196-%D0%BC%D0%B0%D0%BA%D1%80%D0%BE%D0%BD-%D1%81%D0%B5-%D1%81%D0%BA%D1%8A%D1%81%D0%B0-%D0%B4%D0%B0-%D1%85%D0%B2%D0%B0%D0%BB%D0%B8-%D0%BF%D1%83%D1%82%D0%B8%D0%BD-%D0%B2-%D0%B8%D0%BD%D1%82%D0%B5%D1%80%D0%B2%D1%8E-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F", "text": "Президентът на Франция Еманюел Макрон смята, че държавният глава на Русия Владимир Путин е силен лидер, който се стреми да направи своята страна велика, но призова Западните страни да са предпазливи с Москва.    Това заяви френският държавен глава каза в интервю пред американския ТВ канал Fox News, съобщават световните осведомителни агенции. „Мисля, че той е много силен човек, той е силен президент\", заяви Макрон.    „Той иска Русия да е велика. Хората се гордеят с неговата политика\". „Той е силен и умен, но не бъдете наивни\", добави френският президент.", "date": "2018.04.22", "title": "Макрон се скъса да хвали Путин в интервю за американска телевизия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/381188-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B7%D0%B8-%D1%81%D1%8A%D1%81%D0%B8%D0%BF%D0%B0%D1%85%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B8-%D0%BF%D0%BE%D1%81%D0%BE%D1%87%D0%B8%D1%85%D0%B0-%D0%B4%D0%B0%D0%BB%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%B5-%D1%82%D1%80%D1%8F%D0%B1%D0%B2%D0%B0%D0%BB%D0%BE-%D0%B4%D0%B0-%D1%81%D1%82%D0%BE%D0%B8-%D0%BE%D0%BA%D0%BE%D0%B2%D0%B0%D0%BD%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D1%81-%D1%87%D0%B0%D1%81%D0%BE%D0%B2%D0%B5", "text": "Важно е да има ефект и резултат. Вярвам, че трябва да се действа и мисля, че всички трябва да подкрепим тази акция срещу корупцията. Това заяви в ефира на \"Събуди се\" политологът Татяна Буруджиева относно ареста на кметицата на район \"Младост\" Десислава Иванчева. \"Естетично ли е една жена да стои в центъра на София 5 часа - не.      Трябва ли обаче, като е извършила престъпление, да се направи всичко нужно, дори и това - да. Не трябва да се смесва правното с естетическото, а в случая с ареста на кметицата на „Младост\" някои хора направиха точно това.    Вярното усещане в случая е, че има длъжностно лице, хванато с голяма сума от предприемач\", заяви другият гост в студиото - Георги Харизанов от Института за дясна политика. Той допусна, че е имало правни основания Десислава Иванчева да бъде държана дълго време с белезници на централно кръстовище в София след залавянето й с рекорден подкуп.      Политологът Татяна Бурджиева призова всички да подкрепяме действията на властите, насочени срещу корупцията. \"Движа се много с таксита, срещам се с много хора, преди да се появят по медиите пиарът и протестиращите, вече медиите коментираха какво е това нещо да стои там една жена.      Това усещане ще съществува, но това е просто заради лошия опит, който имаме като общество\", смята Буруджиева. \"Едно от знаковите дела за подкуп падна в съда, защото от плика с парите всяка банкнота не е била описаната една по една.    Дано сега всичко процесуално да е наред\", каза Харизанов. Буруджиева и Харизанов коментираха и мерките, които се планира да се вземат в борбата срещу хулиганството по стадионите след инцидента с ранени полицаи на мача ЦСКА – „Левски\". На срещата за дискутиране на новия закон, който трябва да бъде внесен до два месеца, членовете на ръководството на МВР се появиха с черни превръзки на очите. Това бе в знак на съпричастност с ранената служителка на реда Гергана Зашева, на която се наложи тежка очна операция.    „Съпричастност един министър трябва да показва като налага такива мерки, че това повече да не се повтаря. А акцията с черните превръзки беше маскарад\", коментира Буруджиева. Според Харизанов пък, ако не бил необичайният външен вид на вътрешния министър и компания, това щяла да бъде „поредната протоколна среща\".  ", "date": "2018.04.22", "title": "Политолози съсипаха Иванчева и посочиха дали наистина е трябвало да стои окована на улицата с часове"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/381189-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%E2%80%9E%D0%BE%D0%BB%D0%B8%D0%B3%D0%B0%D1%80%D1%85%E2%80%9C-%E2%80%93-%D0%B1%D1%83%D1%85%D0%B0%D0%BB%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2", "text": "Дойде мигът за дългоочакваното учредяване на коалицията, която според публикации в медиите е създадена от бизнесмена Иво Прокопиев по модела от стенограмите „Арго\". Става дума за така наречената „Демократична България\", в която влизат свързваните с Прокопиев политически субекти – „Да, България\", ДСБ и „Зелените\".      За благоразположението на олигарха може да съдим от челните заглавия в малотиражната му медийна група. Дни наред водещите теми в тях не бяха посветени на напрежението в Близкия Изток и предстоящите удари на САЩ срещу Асад (нищо, че непазарните сайтове се издържат благодарение на милионите, които „Америка за България\" инвестира в тях през последните години).    Събитие номер 1 за Прокопиев бе учредяването на новата (му) коалиция. По тази причина придворните му журналисти и анализатори бяха мобилизирани да пишат коментари колко лошо живеем в България и как единственото спасение за изстрадалата ни нация е формацията около групировката „Капитал\". Да се чуди човек с каква наглост и дебелоочие обявяваш за алтернатива провалени министри, фалирали политици и откровени маргинали, които ако утре има избори вкупом всички заедно едва ли ще добутат и до 3 процента този път.    Но да оставим пациентите на Карлуково в ръцете на компетентните органи и институции. Нека видим каква всъщност е целта на шумно рекламираното, лъскаво и скъпарско мероприятие в един от най-баровските столични хотели (Кой плаща, при положение, че нито една от трите коалирали се формации не получава държавна субсидия?).    На сбирката присъстваха почти всички от първите редици на Прокопиевата шпицкоманда. Като започнеш с проваления правосъден министър и участник в стенограмите „Арго\" Христо Иванов, минеш през бившия лидер на СДС Мартин Димитров, който започва изказванията си с култовото „Иво ни възложи\"; продължиш с Атанас Атанасов, председател на ДСБ – партията, която се ръководи не според собствения си устав, а съгласно заповедите на Прокопиев (това също видяхме в стенограмите) и стигнеш до едни зелени човечета, които бяха чути в столичния център да се хвалят, че говорят с „шефката, която имала телефон, защото шефът (нейният съпруг) от няколко месеца не ползвал\".    Сиреч – обвиняемият и запориран бизнесмен свика под знамената цялата си прислуга, включил е целия си ресурс, прибягвайки до поредния ход на отчаянието. А той ще е трети само за тази година. Първо участваше в лобистката, клеветническа кампания срещу България, която включваше десетки публикации с обща теза, еднакви заглавия, еднакви източници – като под индиго идентични, с вероятен произход редакцията на капиталците.    Второ – той и колегите му от Задругата на олигархията дейно подпомагаха двумесечните протести срещу държавността и институциите у нас (и то в периода на Европредседателството на България), маскирани като екологично недоволство, а всъщност недоволството е олигархично – няколко бизнесмени, притежаващи милиарди са недоволни от властта и искат да я сменят.    В добавка, повечето са и клиенти на Темида, начело с обвиняемия за далаверата „ЕВН\" бизнесмен, горд собственик на запорирани активи за 200 милиона, след като две съдебни инстанции окончателно уважиха иска на КПКОНПИ, поради солидни доказателства, че парите са придобити от незаконна дейност.    Третият епизод идва сега – запорираният бизнесмен създаде новия си политически инструмент за влияние. Той има две цели – щит срещу правораздавателните органи на републиката и оръжие за прокарване на политическо влияние на олигархичната група за удовлетворяване на корпоративните им интереси. А както знаем те не виреят без обгрижване от държавата. Така Прокопиев натрупа първите сто милиона, помним добре аферата „Каолин\".    Първите задачи на групата „със специално предназначение\" (както комунистите в семействата Прокопиеви и Бойкикеви наричаха терористичните клетки на наша територия) са свързани с откровен рекет по адрес на съдебната система. Спецсъдиите трябва да бъдат убедени, че ще бъдат подложени на брутална, цинична и вулгарна кална кампания, с цялата мощ на Прокопиевата кафява пропагандна машина, медиите-бухалки, НПО-тата бухалки и партиите бухалки.    Това ще се случи, ако посмеят да предприемат каквито и да са действия, нарушаващи интересите на гуруто Прокопиев, ментор и пръв началник на съвременните български болшевики. По този начин имащата проблеми със закона малка, но креслива групичка ще получи възможност спокойно да продължи към следващата си задача.    А именно – опит за предизвикване на предсрочни парламентарни избори, които (по някакъв недотам честен начин, предвид ниските нива обществено доверие в олигархичната формация) да вкарат отново в парламента Прокопиевата шпицкоманда, които избирателят само преди година нарита със зверски шут в най-тъмния ъгъл на политическата сцена.    И тук вече ще се задейства последният етюд на бутафорната и трагикомична пиеса. Прокопиев ще опита да стане премиер. За това свидетелства и обявеното преди дни от „Демократична България\" правителство в сянка. Неговият състав на пръв поглед е изцяло близък до успелия млад мъж, личи си, че списъкът е писан в редакцията на „Капитал\".    Но в публично обявените мокри сънища на бригадата не присъства име на министър-председател в сянка. Очевидно само един може да заема тази позиция – шефът на групата марионетки и основен кукловод на задкулисието - самият Прокопиев.    С други думи – самозабравилият се, високомерен и арогантен олигарх ще опита да направи това, което преди него опитаха днешните му колеги от Задругата на олигархията, водеща ежедневна война срещу държавността, институциите, третият кабинет на Борисов и лично срещу лидера на ГЕРБ.    Огнян Донев и Цветан Василев също искаха да стават премиери. Е, не успяха. Няма да успее и Прокопиев. Но ще опита, ако преди това не се наложи пак да бяга в Сингапур, при неуспех на рекета на пионките му по адрес на специализираното правосъдие.  ", "date": "2018.04.22", "title": "Коалиция „Олигарх“ – бухалката на Прокопиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381190-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%B1%D0%BE%D0%BC%D0%B1%D0%B8%D1%87%D0%BA%D0%B0-%D0%BF%D1%80%D0%B5%D0%B4%D0%B8-15-%D0%B3%D0%BE%D0%B4%D0%B8%D0%BD%D0%B8-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%B5-%D0%B7%D0%B0%D0%B1%D1%80%D0%B0%D0%B2%D1%8F,-%D0%BE%D1%89%D0%B5-%D1%87%D0%B0%D0%BA%D0%B0%D0%BC-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82", "text": "На дербито между ЦСКА и Левски (2:2) на стадион \"Васил Левски\" в сряда бомбичка уцели полицайката Гергана Зашева - Методиева. В следствие на случилото се тя претърпя операция за спасяване на зрението на едното око.   Преди 15 години в България имаше подобен случай. Товага бомбичка от агитката на ЦСКА удари друга полицайка - Гергана Орлова. До ден днешен тя още не се е възстановила, а през годините е претърпяла още 17 операции.     „У дома съм. Не е в България, живея във Франция от три години. Напуснах, защото не видях бъдеще за себе си в България. След инцидента през 2003-а претърпях 17 операции. Много от тях бяха в Пирогов. Имаше операции за окото ми, които бяха трудни, нямах кръвоносни съдове в главата ми. Тогава бях с 96 процента инвалидност – преди 15 години. Сега съм с 89%. Имах епилепсия и пареза на ръката и крака. Това е истината – от бомбата\", разказа тя пред \"Събуди се\" по Нова ТВ.   Извършителят е осъден само условно. Освен това, магистратите у нас разпоредили да плати обезщетение на Гергана. 15 години по-късно потърпевшата все още не е получила нито стотинка.   „Гоним се постоянно с него – и адвокатите ми го гонят, и съдебни изпълнители, но засега няма резултат\", споделя Гергана.   „Явно според българското законодателство извършителят е получил правосъдие – условно е осъден. Според мен не е. Сумата, на която бе осъден, не е изплатена. Просто е една трагедия, трагична ситуация. Аз не видях добро бъдеще в България. Бях по-млада тогава, на 22 години, когато се случи\", продължи Орлова. „Доста дълго време не ходех на работа. Завърших образованието си в СУ, бяха изключително толерантни с мен. Работех с хора, които са изключително топли към мен. Във Франция веднъж попаднах в Спешно отделение. Когато ме попитаха какво ми е, бяха потресени от информацията и какво правя в Спешното отделение, където останах цяла седмица. Адвокатът, когото срещнах, беше шокиран, каза ми, че във Франция това няма как да стане. Има средства, които се дават от държавата на хора, пострадали по подобен начин. Каза ми, че е много жалко, че не можеш да си получиш обезщетението. Ако извършителят не може да даде парите, държавата го прави, а после си търси парите от нарушителя.\"   „Беше трудно за мен да имам някаква връзка, имайки предвид, че имам белези, които още не са изчезнали. Имах тежка бременност. Д-р Василев от АГ Шейново се грижеше с мен онлайн, защото имах проблеми и ми се изписваха лекарства и лечение.\"   „На полицайката, която пострада, искам да пожелая много сила, защото този момент никога няма да го забрави. Ако не получи тази сила от самата себе си, няма как да я получи от хората около нея. Надявам се да бъдат всички изцяло зад нея, говоря за държавата и за съда\", завърши Гергана Орлова.", "date": "2018.04.22", "title": "Полицайката, която пострада от бомбичка преди 15 години: Никога не се забравя, още чакам справедливост"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381187-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2%D1%8A%D0%B2-%D1%84%D0%B1-%D0%B5-240-000-%D0%B4%D0%BE%D0%BB%D0%B0%D1%80%D0%B0", "text": "Служителите в компанията Facebook са получили през миналата година средно възнаграждение от над 240 000 щатски долара, докато общите компенсации за главния изпълнителен директор Марк Зукърбърг са надхвърлили 8,8 милиона долара, показват официални финансови данни на водещата социалната интернет медия за 2017-а година, съобщава „Уолстрийт джърнъл\". Цялостното възнаграждение на Зукърбърг е достигнало 8 852 366 долара, което е около 37 пъти по-високо от средното заплащане на служител на Facebook Inc., според годишното пълномощно, което беше подаде от компанията в края на предходната работна седмица. Компаниите в САЩ са принудени да разкриват съотношението на заплатите като част от по-широкото изискване на посткризисния закон Дод-Франк, което влезе в сила през тази година. Правилото беше част от приетия през 2010 година закон „Дод – Франк\" (наречен по фамилиите на двамата му основни автори – сенаторите Крис Дод и Барни Франк), целящ по-сериозен финансов надзор след последната глобална финансова криза. Както и в миналото, основната заплата на Марк Зукърбърг за 2017-а година е била от едва 1 $, като в същото време той не получавал бонуси или други възнаграждения. В същото време обаче разходите за сигурност и пътуване на 33-годишния милиардер са нараснали с цели 54% до около 8,85 милиона долара през миналата година, когато той осъществи обиколка на 30 от американските щати. Facebook изчислява съотношение на заплатите от 37 към 1, сравнявайки компенсацията на Зукърбърг с тази на конкретно лице, идентифицирано като средноквалифициран работник в компанията. Много от останалите компании от Силиконовата долина все още не са подали тези декларации. През миналата седмица Twitter само съобщи, че годишната средна компенсация за служител на компанията е била през 2017-а година в размер на 161 860 долара.", "date": "2018.04.22", "title": "Средната заплата във ФБ е 240 000 долара"}
{"url": "http://www.classa.bg/%D1%81%D0%B2%D1%8F%D1%82/item/381181-%D0%BA%D0%B0%D0%BA%D0%B2%D0%B0-%D0%BA%D0%BE%D0%BC%D0%B1%D0%B8%D0%BD%D0%B0%D1%86%D0%B8%D1%8F-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D0%BC%D0%BE%D1%81%D0%BA%D0%B2%D0%B0-%D0%BF%D1%8A%D1%80%D0%B2%D0%B0-%D1%87%D0%B0%D1%81%D1%82", "text": "Истерията минава всякакви граници. Западът е потопен в нея. Тези, които ги застигнаха времената на „студената война” в противопоставянето между СССР и САЩ, не помнят нищо подобно? Какво се случи?   Предишната „студена война” напомняше на упорита, но вяла схватка между две доста поуморени противотежести. Сега Западът предприема яростни атаки срещу Русия, задушавайки се от лицемерие, демагогия, лъжи и жлъч. Мнозина говорят, че вече се задава Трета световна война. Наистина, засега само „студена”, на информационно ниво.     Въпреки, че конфликтите в Украйна и Сирия вече са в горещ стадий. Но това не може да е просто така. Тук трябва да има някаква скрита причина. Подсъзнателно разбираме, че някъде сме пресекли пътя на Запада. А по-точно, че някъде сме им провалили плановете, че сме разкъсали дълго и хитро плетената примка около врата на Русия. Но къде? Какъв е смисълът на „шахматната комбинация”, която Западът, а по-точно САЩ, беше замислил и която Русия унищожи. Да пробваме да подредим нещата.   Историята на политико-мирогледното противопоставяне (а тук влизат и религиозното, и духовното, и историко-философското противопоставяне) има своите корени далеч назад във времето, преди много столетия. Етапите в развитието на западната русофобия от времето на империята на Карл Велики, та до наши дни, са прекрасно изложени в книгата на швейцарския историк и публицист Ги Метан „Западът и Русия. Хилядолетна война. История на русофобията от Карл Велики до украинската криза. Защо толкова обичаме да мразим Русия?” Но наистина ли тази криза се разрази само заради това, че мнозинството от нас са православни, а те са католици, че ние пишем на кирилица, а те на латиница? Едва ли. И Ги Метан, говорейки за мирогледните корени на кризата, леко приповдига завесата от мантри за „свобода, демокрация и цивилизации”.   Истинската причина, разбира се, е в икономиката. Розенберг и Бирдцел (първият – американски историк, а вторият – юрист) в края на XX в. написват книгата „Как Западът стана богат”. Книгата има зашеметяващ успех на Запад, многократно е преиздавана и по същество става съвременната Библия на западняка-либерал. Безусловно книгата заслужава да бъде прочетена от всеки мислещ човек. Но в дадения случай искам да използвам ключовия смисъл, заложен в нея. А смисълът е следният: богатството се ражда от търговия; който контролира търговските потоци, той контролира и финансовите потоци; а този, който контролира финансовите потоци, той определя политиката.   На Запад в продължение на много векове му се удава да насочва основните търговски потоци в посока към себе си, а войните, независимо под какви лозунги се водят, винаги се водят за контрол над територии и търговски потоци като източници на финансови ресурси и политическо влияние. Това са постулатите и смисълът на световната „шахматна игра”, която се води вече векове наред и на чието изостряне ние сега сме свидетели.   Да се опитаме да разберем, как изглежда това в действителност. „Великият път на коприната” в продължения на столетия е бил ключов търговски път за света. Различни стоки от Китай и Индия са стигали през планините и пустините на Афганистан и Персия в Сирия, в Дамаск, а след това на кораби се доставяли в Европа. Именно благодарение на този поток Венеция става един от най-богатите градове-държави. Легендите за венецианските търговци и техните богатства съществуват и до днес. Туристите от цял свят и досега мечтаят да видят дворците и каналите им от епохата на разцвета на културата, а всъщност епохата на неудържимо тщестлавие, когато венецианските новобогаташи се стремели да се превъзхождат един друг по богатство.   Средиземно море е последният участък от „Великия път на коприната”, а както беше казано по-горе, този, който контролира търговските пътища, той контролира и финансиите; този, който контролира финансите, той контролира политиката … В тази ситуация става разбираемо, защо в древните и средните векове контролът над Средиземно море е бил толкова важен за Европа и защо всички средиземноморски държави непрекъснато са воювали една с друга.   Настъпва епохата на „великите географски открития”. Корабите на европейците, създадени първоначално, за да нападат конкурентите им и да им заграбват стоката, започват да пътуват все по-надалече от своите родни пристанища и да откриват нови търговски пътища. Васко да Гама, откровен садист и сметкаджия, тръгва да търси злато и скъпоценности, извършвайки по пътя си злодеяния, които могат да си съперничат с ужасите на нацисткия лагер „Ясиновац” в Хърватия.   Но в западната историография той е „велик пътешественик”, който открива „морския път от Европа в Индия”, с което подкопава монопола на сухопътния „Велик път на коприната”. В края на краищата много по-безопасно е да се прекарват стоки по море, отколкото през проходите на Хиндукуш и през степите и пустините, контролирани от неизброими местни банди. И ето, че Венеция започва по малко да губи позициите си на основно търговско пристанище на Европа, затова пък започва възходът на Хавър, Лондон, Амстердам и Ротердам. Всички те са на бреговете и в устията на реки, които пронизвайки европейската суша, сами по себе си са великолепни търговски пътища.   Между другото, трябва да кажем, че при руснаците градовете също се появяват по бреговете на реките. Лагода, Новгород, а по-късно и Киев – „майката на руските градове” – всички те са на пътя на великия руски търговски път „от варягите към гърците”. Сега става разбираемо значението на Черно море за Русия. То е такова, каквото е значението на Средиземно море за Европа – то съединява вътрешните руски търговски пътища с „Великия път на коприната”. Но при това изходът от Черно море в Средиземно е възможен само през Дарданелите и Босфора. Ако се затвори този тесен канал, Русия се отрязва от световната търговия.   И да си припомним пак: който контролира търговските пътища, той контролира финансите, а който контролира финансите, контролира политиката. Ето защо контролът над мореплаването в Черно море е толкова принципно важен за Русия. А Крим, по силата на географското си положение, е стратегически важна точка за установяването на такъв контрол. Всъщност, който контролира Крим и Босфора, той именно контролира Черно море. Затова въпросът за „черноморските проливи” постоянно е бил точка на стълкновения и конфликти в отношенията между Русия и Запада в продължение най-малко на последните 200-300 години.   Но да се върнем в Европа. Развитието на морските търговски пътища между Европа и Азия е в полза на развитието на европейската промишленост. Знаменитите швейцарски часовници и немската оптика са не нещо друго, а резултати от решаване въпросите на навигацията. А все пак тези страни са в средата на Европа и далеч от морето. Което вече говори за тези, които стоят кораби, отглеждат гори за тях, плета въжета, леят пушки и патрони, произвежда барут. Металургията, химията, дървообработването и другите отрасли на промишлеността получават огромен тласък.   Същевременно и тези, които искат да ограбват търговските кораби, се оказват съвсем не малко. Морското разбойничество, пиратството води до необходимост от създаването на защита на търговските пътища, а значи и на военноморски флот. Но корабът не може непрекъснато да е в морето, нужна му е база. И ето, че започва основаване на военноморски бази по протежение на вече „великия морски път” от Азия в Европа. Англия, Франция, Холандия основават гигантски военно-търговски морски Източно-Индийски компании, които завладяват Индия, Китай, Австралия, Африка и под предлог за „приобщаването им към европейските ценности” (а тогава това е означавало обръщане в католицизъм) по същество ограбват и унищожават местното население.   Всичко това въздига европейците в собствените им очи и те разработват различни теории за расово превъзходство, които да оправдават деянията им и гледат на всички, които живеят по-на изток от тях като на вредни и непълноценни. Разбира се, в този процес европейските страни неведнъж се сблъскват една с друга, но винаги се обединяват, ако става въпрос за противопоставяне срещу „азиатските варвари”, в числото, на които влиза и Русь-Русия.   Русия винаги е живяла своята собствена история. Разпростираща се между Европа и Азия, тя обединява в себе си както източната, така и западната менталност. При това никога не е участвала нито в религиозните войни на Европа, нито във феодалните ѝ смутове. Тя също така не е била част от китайския и монголски деспотизъм, чужди са ѝ и индийското многобожие и вярвания. И Европа дълго време не ѝ е обръщала внимание, докато Петър I не разбива самохвалковците шведи (а в този момент това е била не само европейска, но моля ви, и европейска свръхдържава) и не основава своя нова столица в устието на Нева.   От геополитическа гледна точка това наистина е „прозорецът на Европа”, тъй като се създава нов търговски път на Русия пряко с Германия, Холандия, Британия и Франция. „Стъпвайки твърдо на бреговете на Нева”, руснаците разполагат там своя много силна позиция. Шокът от появата на нова могъща държава в лицето на Русия на източните граници на Европа е огромен. И може би оттогава и до днес този шок не е отминал.   Помнейки внезапните и стремителни атаки на галерите на Петър по своето крайбрежие, шведите и до ден-днешен търсят във фиордите „руски подводници”. Страшните истории за агресивния „руски мечок”, започвайки от „подправеното завещание на Петър” до „вмешателството в Brexit и изборите по цяла Европа” и досега са в ход. Разпространявали са ги и ги разпространяват по-голямата част от западните политици, независимо от вътрешнополитическите си пристрастия, от Карл Маркс до Хитлер и Тереза Мей.   Търговският път около Африка бил дълъг. Във въздуха отдавна витаела идеята да се съединят с канал Червено и Средиземно море и така този път да се съкрати два пъти. И ето, че се появява Суецкият канал. Французите и англичаните влизат в схватка за контрола над този канал: „който контролира световните търговски пътища, той контролира световните финанси …”.   Любимецът на почтената евроориентирана публика и първият лорд на Адмиралтейството на Нейно кралско величество, сър Уинстън Чърчил, е пролял реки от кръв в Судан и Египет, за да може този канал завинаги да остане под контрола на Британската империя, над която, както е известно, „слънцето никога не залязва”. И ако погледнем на картата, лесно ще се убедим, че Суецкият канал е разположен точно там, където някога е завършвала сухопътната част на „Великия път на коприната”.   И в СССР са разбирали стратегическата важност на Суецкия канал. Именно затова Съветският съюз влагаше толкова средства в Египет и дружеше с тогавашното му ръководство. Възможно е тази дружба да е била излишно разточителна, даже и в ущърб на собствената страна. И като резултат, когато се стигна до краха на СССР, ние бяхме принудени да отстъпим тази позиция на шахматната дъска на Запада. Но напоследък Русия пак се връща в този регион. Ние пак дружим с Египет, но вече много по-внимателно. Миналата година в Москва пристигна президентът на Судан и се договорихме с него за откриването на военна база на негова територия. Там, малко по-далеч, в Джибути вече има китайска база на Военноморския флот. В общи линии „процесът тръгна”.   „Британия, владей моретата!” – това са думи от Британския химн. И това не са само думи. Това може би е основата на манталитета на жителите на мъгливия Албион. Адмирал Хорацио Нелсън, пиратите Франсис Дрейк и „Черната брада” – това са героите на британския епос. Малката островна държава в европейския север никога не би се превърнала във Велика Британия, независимо от завземането на най-близките си съседи Уелс, Шотландия и северна Ирландия, ако навреме не беше осъзнала важността на морските търговски и военни флоти. И историята така се е наредила, че точно знаем датата, когато това се е случило – 08.08.1588 г.. На този ден в Ла Манша на своите малки корабчета англичаните, в порив на мъжество и отчаяние, напълно разбиват великата и непобедима испанска Армада. В това историческо сражение загива една империя и се ражда друга.   Без да е имала някога кой знае колко сериозна сухопътна армия, Британия ревностно следи за това военноморският флот на Нейно Величество винаги да бъде най-големият и силният в света. За да може неговото присъствие да го има на всички водни пространства в света, от океаните до реките и езерата, които имат, макар и малка връзка с тези океани. Едновременно с това Британия не допуска, която и да било страна в Европа да може да има флот, макар и на половина равен на британския.   Многобройните англо-холандски и англо-френски войни никога не са имали за цел завладяването на столиците и метрополиите на тези страни, а винаги са били борба за владение над колониите и за унищожаване флота на съперника. А за да може да се контролира тесния проход от Средиземно море в Атлантическия океан, Англия завзема южната част на Испания – Гибралтар. Ето така просто идват, обстрелват и правят десант. Оттогава Испания вече повече от 300 години оспорва това парче суша пред Обединеното Кралство, но високомерните британци нямат намерение да се отказват от толкова важна стратегическа придобивка. Там, между другото, сега е разположена база на НАТО – пробвай да я превземеш.   Причината за встъпването на Британия в Първата световна война против Германия на практика е предизвикана от опита да не се допусне засилване на военноморския флот на Германия, а не заради някакви си там ефимерни „принципи за свобода и демокрация”. И именно договорът за военноморските сили на Германия, позволяващ на германците да строят флот не по-голям от една трета от британския флот, е всъщност британо-немският „пакт за ненападение” и основа за възраждането на нацисткия морски флот след забраната от Версай. Американският адмирал Дейвид Мехем още през XIX в. е разбрал, колко изключително важна роля е изиграл военноморският флот за създаването на Британската империя. Неговата книга „Влияние на морската сила в световната история” от момента на издаването ѝ става настолна книга на всички ръководители на флот в света, база на съвременната геополитика и ляга в основата на концепциите на американското военно световно господство.   А какво за Русия? Независимо от балтийския „прозорец към Европа” Русия все едно остава встрани от основните световни търговски пътища. Пристанищата в Петербург, Архангелск и Владивосток имат ограничен период на корабоплаване само в летния сезон. Остава Черно море. И Екатерина Велика основава Одеса. Но осигуряването на безопасност на черноморските търговски пътища е невъзможно без контрол над Крим. И ето, че Крим става руски. Западът, великите морски държави от това време – Британия и Франция, са много недоволни от това.   Задачата Русия да не бъде допусната до изхода на Средиземноморието и основните световни търговски пътища става един от приоритетите на тяхната политика. И да се направи това е много просто, ако през цялото време Турция тайно се настройва срещу Русия. Няма проход през Босфора и Черно море се превръща в „руско езеро”. Ункяр-Искелескийският договор от 1833 г. с Турция, когато за някакви си 8 години Черно море остава затворено за кораби на други страни, освен тези на Русия и Турция, предизвиква в Лондон такава антируска истерия, която може би може да се сравни само с истерията по повод „анексията на Крим” през 2014 г..   И поводът винаги е един и същ – Русия е посмяла да отстоява своите интереси в Черно море. Британската дипломация пусна в ход всички инструменти – от подкупа до заплахите, за да не може да се продължи този договор. И после, вече през 1854-55 г., Англия, Франция, Австрия и Прусия участват на страната на Турция в Кримската война (въпреки че тя доста условно е „Кримска”, тъй като бойните действия се разгръщат и в Балтика, и на Дунава, и в Далечния Изток) също единствено заради това Русия да бъде затворена в „руското езеро”.   Трябва да кажем, че и по протежението на о бозе почившия „Велик път на коприната” Британия също се стреми да не допусне Русия до излаз на Индийския Океан. Там, където няма възможност да се установи военноморска база, Британия въвежда войски. Където няма възможност да се въведат войски, установява протекторат или подкупено марионетно правителство. Безкрайните сблъсъци с руснаците в Персия и Афганистан са потвърждение на това. Именно в такъв сблъсък загина руският дипломат и писател Грибоедов. А през 2016 г. в Турция беше убит руският посланик Карлов. И въпреки че историческите декори зад прозореца се сменят, методите си остават същите.  ", "date": "2018.04.22", "title": "Каква комбинация на Запада унищожи Москва? (първа част)"}
{"url": "http://www.classa.bg/%D1%81%D0%B2%D1%8F%D1%82/item/381182-%D1%82%D1%83%D1%80%D1%86%D0%B8%D1%8F-%D0%B5-%D0%B8%D0%B7%D0%BD%D0%B5%D1%81%D0%BB%D0%B0-%D0%B7%D0%BB%D0%B0%D1%82%D0%BD%D0%B8%D1%8F-%D1%81%D0%B8-%D1%80%D0%B5%D0%B7%D0%B5%D1%80%D0%B2-%D0%BE%D1%82-%D1%81%D0%B0%D1%89", "text": "Централната банка на Турция е прибрала златния си запас, който по-рано се е намирал на съхранение във Федералния резерв на САЩ.   Това съобщи на 19 април азербайджанската информационна агенция Trend, като се позовава на публикации в турските медии, предава руското електронно издание EurAsia Daily.   На съхранение във ФР на САЩ са се намирали 220 тона злато на Централната банка на Турция, пише руското издание. Ако се вярва на медиите, пише EA Daily, други две турски банки – Ziraat и Vakifbank – също са пристъпили към възвръщане на своите златни запаси от САЩ.     Общият им „златен актив“, съхраняван в американски финансово-кредитни учреждения се оценява на 95 тона.  Според данните от март 2018 година, резервите на Централната банка на Турция в злато се оценяват на $25,3 млрд.   Руското издание отбелязва, че предполагаемото възвръщане на златото от американските банки от турския валутен регулатор може да е свързано, както с влошаването на отношенията между Анкара и Вашингтон, така и с проблемите на вътрешния финансов пазар.    Турската лира продължава да се обезценява спрямо американския долар, в Турция расте и бюджетния дефицит, както и се увеличават темповете на инфлация.", "date": "2018.04.22", "title": "Турция е изнесла златния си резерв от САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381183-%D1%80%D1%83%D1%81%D0%B8%D1%8F-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B0-%D0%B4%D0%B0-%D0%BD%D1%8F%D0%BC%D0%B0-%D0%BF%D0%B0%D0%B7%D0%B0%D1%80-%D0%B7%D0%B0-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D1%81%D0%B8-%D0%B7%D0%B0%D0%BB%D0%B5%D0%B6%D0%B8-%D0%BD%D0%B0-%D0%B3%D0%B0%D0%B7", "text": "Русия е обречена да има много природен газ, но възможностите за продажбата му са изчерпани. Това обяви руският експерт по геополитика и енергетика Михаил Крутихин в интервю за БНР. По думите му, вътрешният пазар в Русия няма накъде да се разширява, а на международната сцена търсенето на синьо гориво няма да се увеличава значително.     \"Китай не би купувал много природен газ. Там количествата са ограничени. Европа не е разширяващ се пазар. Тя би могла да увеличи още малко потреблението на руски газ, но руското синьо гориво ще трябва да се състезава с източници от други държави. Обобщено казано - Русия е обречена да стои със своите огромни залежи на природен газ, без да има пазар за тях\", изтъкна руският експерт.", "date": "2018.04.22", "title": "Русия е обречена да няма пазар за огромните си залежи на газ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381185-%D0%BA%D1%83%D0%B0%D0%BB%D0%BA%D0%BE%D0%BC-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8", "text": "Производителят на чипове Qualcomm започна да съкращава работни места като част от обещанието си към инвеститорите да свие годишните си разходи с 1 млрд. долара, обяви компанията, цитирана от Ройтерс. „Qualcomm намалява броя на своите временни служители и тези на пълен работен ден\", разкри говорителят на компанията, който отказа да разкрие точен брой на съкратените. Въпреки че фирмата първоначално не планираше да намалява работната си сила, тя все пак реши, че този ход ще е необходим, за да се подкрепи дългосрочния растеж и успех, коментира говорителят. Qualcomm заяви, че е предложила на засегнатите служители пакети с компенсации. Компанията имаше около 33 800 служители на пълен работен ден, плюс тези на временна работа, към 24 септември 2017 г. През януари Qualcomm обяви, че ще направи серия от ясно насочени редукции в бизнесите си, за да спести 1 млрд. долара разходи за година. Това беше част от усилията ѝ да спечели инвеститорите срещу враждебната оферта за придобиването ѝ от конкурента Broadcom. Предложението все пак беше отхвърлено от администрацията на президента Доналд Тръмп във връзка с опасения за националната сигурност. От тогава производителят на чипове ускорява операциите си, за да подобри растежа на печалбата си.", "date": "2018.04.22", "title": "Куалком съкращава служители"}
{"url": "http://www.classa.bg/%D1%82%D0%B5%D1%85%D0%BD%D0%BE/item/381186-%D1%83%D0%B8%D0%BD%D0%B4%D0%BE%D1%83%D1%81-%D0%B1%D0%BB%D0%BE%D0%BA%D0%B8%D1%80%D0%B0-%D0%BC%D1%8E-%D1%82%D0%BE%D1%80%D0%B5%D0%BD%D1%82", "text": "Много потребители дори не подозират, че Windows има собствен антивирус за защита от злонамерени активности. Това е Windows Defender, който е вграден в операционната система и винаги е активен, ако на компютъра не е инсталиран друг антивирус. Оказва се, че Windows Defender може да блокира не само опасните за потребителите вируси и програми, но също така и услуги като популярния торент клиент uTorrent, който се ползва от милиони потребители по целия свят. Според отзиви от потребители, на които се позовава gagadget.com, вграденият антивирус на Windows не дава достъп на потребителите до uTorrent и поставя приложението в карантина, тълкувайки го като вредоносно. И други антивирусни програми – като Eset, Sophos и TrendMicro – също са започнали да блокират uTorrent. Все още не е ясно каква е причината за това, но се предполага, че целта на антивирусните разработчици е да ограничат свалянето на нелегално съдържание от мрежата. Потребителите, разбира се, могат да деблокират достъпа до торент тракера, като се възползват от настройките на антивируса и добавят uTorrent в списъка с доверени програми.", "date": "2018.04.22", "title": "Уиндоус блокира мю-торент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381177-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D0%B1%D1%8F%D1%85-%D0%BD%D0%B0%D0%B8%D0%B2%D0%B5%D0%BD,-%D0%B0-%D1%8F%D0%B4%D0%BE%D1%81%D0%B0%D0%BD,-%D0%BA%D0%BE%D0%B3%D0%B0%D1%82%D0%BE-%D0%B2%D0%BB%D1%8F%D0%B7%D0%BE%D1%85-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B2%D0%B8%D0%B4%D0%B5%D0%BE", "text": "Премиерът разказва откровено за наученото от Тодор Живков и Симеон Сакскобургготски, за отношението му към президента на Русия Владимир Путин, за връзката му с президента на Турция Реджеп Тайип Ердоган \r\n   По повод своята 20-годишнина, най-големият български уеб портал Дир.бг стартира поредица от срещи с личности в политиката, изкуството, спорта, културата, повлияли на България през последните 20 години. Интервютата с тях са обединени в една нова рубрика, наречена: \"Събития и личности, които промениха България в последните 20\". \r\n   \"Не бях наивен, а ядосан, когато влязох в политиката. Ако не ме бяха изгонили от МВР, още щях да си марширувам по плаца\". Това заяви премиерът Бойко Борисов в ексклузивно интервю за новата рубрика на портала. \r\n   Във видео интервюто премиерът разказва откровено за наученото от Тодор Живков и Симеон Сакскобургготски, за отношението му към президента на Русия Владимир Путин, за връзката му с президента на Турция Реджеп Тайип Ердоган. Борисов отговори и на слуховете, които се разпространяват за него. Във фокуса на разговора е и управлението на страната, както и това дали следващият път Борисов ще се кандидатира за президент. \r\n   Очаквайте видео интервюто на премиера Бойко Борисов пред Дир.бг във вторник, 24 април. \r\n      ", "date": "2018.04.22", "title": "Борисов: Не бях наивен, а ядосан, когато влязох в политиката (Видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381178-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D1%81%D0%BE%D1%84%D0%B8%D1%8F-%D0%BF%D1%80%D0%B0%D0%B9%D0%B4,-%D1%89%D0%B5-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D0%B1%D1%8F%D0%B3%D0%B0%D0%BD%D0%B5-%D0%BD%D0%B0-%D0%B3%D0%B5%D0%B9-%D0%B4%D0%B2%D0%BE%D0%B9%D0%BA%D0%B8", "text": "  На знаковата среща кметът Йорданка Фандъкова обърна внимание на нуждата от преодоляване на агресията и противопоставянето в обществото, като поощри дейностите на трите организациите в тази посока. Тя получи покана и прие да посети открития наскоро ЛГБТИ център (Рейнбоу хъб), където представители на общността могат да се събират и да получават консултации и подкрепа.", "date": "2018.04.22", "title": "Фандъкова подкрепи София Прайд, ще финансира бягане на гей двойки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381179-%D1%81%D0%B0%D1%89-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BD%D0%B8%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Тежките условия в затворите и арестите са посочени на първо място сред най-значимите проблеми на България в новия доклад на Държавния департамент на САЩ за състоянието на човешките права в страната ни, предаде БНР. Докладът съдържа анализ на положението в България през 2017 година. В документа се констатират сериозни проблеми като липса на независимо правосъдие, корупция на всички нива на управлението,   , както и насилие срещу етнически малцинства. Държавният департамент отчита още, че българските власти са предприели мерки за осъждане и наказание на служители от силите за сигурност, нарушили човешките права, но действията им са недостатъчни и безнаказаността остава проблем. Парламентарните избори в България през март миналата година преминаха без каквито и да било сериозни нарушения според оценката Централната избирателна комисия, се посочва все пак нещо положително в доклада. Държавният департамент припомня, че и според международните наблюдатели изборите в България са били свободни и честни въпреки някои недостатъци. Гражданските власти поддържаха ефективен контрол върху силите за сигурност, гласи друга положителна констатация в доклада, публикуван на сайта на американското външнополитическо ведомство, съобщи БТА.  ", "date": "2018.04.22", "title": "САЩ: Корупция на всички нива в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381180-%D0%B6%D0%B0%D0%BB%D0%BA%D0%B8-%D0%B8-%D1%81%D0%BC%D0%B5%D1%88%D0%BD%D0%B8", "text": "И ЦРУ се хвърли да вади от батака жалките си колеги от МИ-6, външното разузнаване на Великобритания   Най-вероятно това управление или МИ-5, скроиха номера с отравянето на треторазрядния бивш руски разузнавач и предател Скрипал. И ЦРУ съчини – два месеца след жалкия сценарий на англичаните, че специална „бойна група” била пратена да ликвидира един на никому ненужен, изстискан, лишен от информация бивш човек на ГРУ – руското военно разузнаване!      Сами си правете сметката – той е арестуван през 2005 година, съден и лежал в руски затвор повече от две години и разменен. Ами той вече 13 години си няма хабер от военните схеми на разузнаване. Каквото е знаел, англичаните са го изстискали, а ако са искали да го убиват руснаците – две години малко време ли е?    Дори да не го убиват – една атака с психотропни медикаменти и става нещо като Мунчо на Вазов. Това „откритие” за бойната група ЦРУ да го пробутва на Цветан Цветанов – той убедено вярва във всичко, което му се каже във и от Вашингтон. Хич не го интересуват доказателства. И е прав – като имаше доказателства срещу него, като беше осъден на две инстанции, какво стана – третата го оправда и сега се перчи в парламента.    Та ето защо не му трябват на страстния евроатлантик Цецко доказателства? Дори да му кажат ,че от Москва са пратили цяла дивизия да трепе този нещастник Скрипал – пак ще вярва! Какво да се прави – толкова са му гънките!    ", "date": "2018.04.22", "title": "Жалки и смешни!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381176-n%D0%B0%D0%B9-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": "26-годишна моделка от Колумбия възглави списъка на 50-те най-сексуални блогерки и попадна на корицата на Плейбой. Според американското списание тя е най-сексуалната звезда в Инстаграм.      26-годишната Каролина Рамирес украси последната корица на мексиканската версия на списанието и бе обявена първа сред най-секси момичетата в социалните мрежи.      Само за 24 часа след като победата й беше обявена, количеството хора, които я следят м Мрежата скочи от 60 000 на 100 000.      В чест на това девойката пусна снимки от корицата на списанието, на които позира само по розова риза. Родената в Меделин Каролина редовно качва откровени фотографии от басейни, по бельо, и секси дрехи.        ", "date": "2018.04.22", "title": "Nай-сексуалната жена в социалните мрежи!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381184-%D0%B0%D0%BC%D0%B0%D0%B7%D0%BE%D0%BD-%D1%81%D1%8A%D1%81-%D1%81%D0%B2%D0%BE%D0%B9-%D0%B1%D1%80%D0%B0%D1%83%D0%B7%D1%8A%D1%80", "text": "Онлайн търговецът Amazon се намесва и на пазара за браузъри. Компанията лансира собствено приложение за сърфиране в мрежата с категоричното име Internet. Браузърът на Amazon е предназначен за използване в бюджетни Android устройства. Макар, че и най-слабите смартфони могат да работят с всеки от съществуващите браузъри, скоростта обикновено е ниска. Именно на това ще разчита Amazon Internet. Приложението е олекотено, с обем от само 2 мегабайта, и максимално опростен. Позволява отваряне на няколко раздела, има поверителен режим на сърфиране, лента с препоръки и списък с най-често посещаваните уеб сайтове. В момента Amazon Internet е достъпен за ползване само от потребителите в Индия. Очаква се в бъдеще компанията да пусне новото си приложение и на други развиващи се пазари.", "date": "2018.04.22", "title": "Амазон със свой браузър"}
{"url": "http://www.classa.bg/%D1%81%D0%B2%D1%8F%D1%82/item/381172-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B3%D1%8A%D1%80%D0%BC%D1%8F%D1%82-%D0%B0%D0%B3%D0%B5%D0%BD%D1%82-%E2%80%9E%D0%B3%D0%BE%D1%80%D0%B4%D1%8A%D0%BD%E2%80%9C-%D0%BE%D1%82-%D1%84%D1%81%D0%B1-%D0%B8-%D0%BE%D1%89%D0%B5-%D0%BF%D0%B5%D1%82%D0%B8%D0%BC%D0%B0-%D0%BE%D1%82%D1%80%D0%BE%D0%B2%D0%B8%D0%BB%D0%B8-%D1%81%D0%BA%D1%80%D0%B8%D0%BF%D0%B0%D0%BB-%D0%B8-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%B2-%D1%80%D1%83%D1%81%D0%B8%D1%8F", "text": "Британските власти са идентифицирали основните заподозрени за покушението срещу бившия агент Сергей Скрипал и дъщеря му Юлия, съобщават британски медии. Според информация на \"The Sunday People\", заподозрените са шестима, а основният извършител е 54-годишен бивш служител на руската служба за сигурност ФСБ, с агентурно име \"Гордън\". Той вероятно си е служил с три псевдонима, сред които Михаилс Савикис.      \"The Telegraph\" посочва, с позоваване на собствени източници, че заподозрените сега се намират в Русия. Сега усилията на антитерористичния отдел на британската полиция са насочени към започване на дело срещу идентифицираните лица. Техните имена не се уточняват, но се казва, че според данни на британските спецслужби, извършителите на покушението са свързани с Кремъл.    От ключово значение за идентифицирането на заподозрените е направеният анализ на списъците с пътниците от полетите, пристигащи във Великобритания и на заминаващите от страната.    Освен това полицията е анализирала записи от камери за видеонаблюдение в Солсбъри и номера на автомобили. Агентурното име \"Гордън\" е станало известно на лондонската полиция след 5-часов разпит на бившия агент на КГБ Борис Капричков, който живее във Великобритания.    Самият Капричков заявява пред \"The Sunday People\", че се е срещал с \"Гордън\" в началото на 90-те години. Британските спецслужби смятат, че ще едва ли ще могат да задържат потенциалните убийци, тъй като те вече са в Русия. На 4 март Сергей Скрипал и дъщеря му Юлия бяха намерени в безсъзнание в британския град Солсбъри.", "date": "2018.04.22", "title": "Британските медии гърмят: Агент „Гордън“ от ФСБ и още петима отровили Скрипал и избягали в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381173-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D1%87%D0%B5%D1%80%D1%82%D0%B0%D0%B5-%D0%BD%D0%B5%D0%BB%D0%B8%D1%86%D0%B5%D0%BF%D1%80%D0%B8%D1%8F%D1%82%D0%BD%D0%B0-%D0%BA%D0%B0%D1%80%D1%82%D0%B8%D0%BD%D0%BA%D0%B0-%D1%83-%D0%BD%D0%B0%D1%81", "text": "Българската съдебна система не е независима, корупцията обхваща всички нива на управлението, липсват нормални условия в затворите, а малцинствата са обект на насилие. Това са някои заключенията на Държавния департамент на САЩ в годишния му доклад за спазване на човешките права по света, съобщава bTV. В документа са изброени случаи на полицейско насилие, довели и до отнемането на човешки живот (арестът на Аспарух и Шибил Добрушеви в Бохот, при който бащата умира от инфаркт, а синът е с счупени ребро и ръка), цитират се и констатациите на експерти към ООН за това, че физическите посегателства в полицейските арести могат да бъдат определени като мъчение. Отбелязва се и лошото състояние на затворите.      „Макар правителството да има механизми да разследва и наказва злоупотребите с власт и корупцията, прилагането на тези механизми е неадекватно и безнаказаността е проблем\", отбелязват от държавния департамент. Те изброяват корупционните практики, характерни за България (подкуп, конфликт на интереси, присвояване, търговия с влияние и др.), като подчертават, че те са характерни за всички нива от управлението и държавната администрация.    В същото време анализи на различни неправителствени организации посочват редица проблеми със защитата на правата на жените, децата (особено тези с увреждания) и представителите на различни религиозни и етнически малцинства. Това се съчетава с предразсъдъци в обществото срещу много от уязвимите групи.    Докладът е поредното външно наблюдение, което обръща внимание на влошаващата се медийна среда у нас: „Остават притесненията, че корпоративният и политически натиск, в съчетание с растящата и непрозрачна концентрация на медийна собственост и разпространителски мрежи и, на трето място, правителствената регулация на ресурси и подкрепа за определени медии заедно са нанесли смъртоносен удар на медийния плурализъм\".    Цитирани са и други проучвания като Индекса за медийна устойчивост, Индекса на свободата на словото в света и изследване на употребата на омразна реч у нас, извършено от „Отворено общество\", като някои от изводите им се припокриват – например, все по-радикалната реторика, използвана от издатели политици и олигарси срещу техните противници.", "date": "2018.04.22", "title": "Държавният департамент на САЩ чертае нелицеприятна картинка у нас"}
{"url": "http://www.classa.bg/%D1%81%D0%B2%D1%8F%D1%82/item/381174-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BC%D0%B8%D1%80-%D1%81-%D0%B3%D1%8A%D1%80%D1%86%D0%B8%D1%8F", "text": "Президентът на Турция Реджеп Тайип Ердоган в събота призова за мир с Гърция, според съобщение на държавната агенция „Анадолу\". „Имаме нужда от мир сега. Нашият мир с вас е като никой друг\", заяви турският президент. Ердоган е заявил още, че гръцкият премиер Алексис Ципрас е „млад и динамичен\" лидер, който има желание „да направи нова стъпка\", както и че гръцкият президент Прокопис Павлопулос е в „същия дух\"", "date": "2018.04.22", "title": "Ердоган призова за мир с Гърция"}
{"url": "http://www.classa.bg/%D1%81%D0%B2%D1%8F%D1%82/item/381175-%D0%B2-%D0%BF%D0%B5%D1%80%D1%83-%D0%BE%D1%82%D0%BA%D1%80%D0%B8%D1%85%D0%B0-%D1%81%D0%BA%D0%B5%D0%BB%D0%B5%D1%82%D0%B8-%D0%BD%D0%B0-%D1%85%D0%BE%D1%80%D0%B0-%D1%81-%D0%BC%D0%BD%D0%BE%D0%B3%D0%BE-%D1%80%D1%8A%D1%86%D0%B5-%D0%B8-%D0%BA%D1%80%D0%B0%D0%BA%D0%B0-%D1%81%D0%BD%D0%B8%D0%BC%D0%BA%D0%B8", "text": "Десетки уникални древни погребения са открити на северния бряг на Перу. По много от тях има предмети от ценни метали, странни керамични съдове, а в някои случаи и... допълнителни човешки крайници, съобщава „Нешънъл джеографик\". Според Виктор Кампаня, ръководител на проекта, откритите погребения, които са над 50, принадлежат на културата Виру.      Те са открити в град Уанчако. Погребенията са намерени по време на разкопки, предшестващи прокарването на вода и канализация в малкия крайбрежен град. Слабо познатата култура Виру, наречена така по името на долината Виру, простираща се от Андите до Тихия океан, процъфтявала между 100 и 750 година след Христа, когато била превзета от културата Моче (или Мочика).      Разкопките на Кампаня са разкрили малко крайбрежно рибарско селище до погребенията. Археолозите забелязали, че 30 от общо 54-те тела на погребани хора – предимно възрастни, са открити с допълнителни човешки части. Повечето от тях са ръце и крака. В единия от случаите тяло е погребано непокътнато заедно с два допълнителни крака, положени от дясната му страна.      В един от гробовете бил открит мъж с четири ръце, а в друг – девойка с три крака. Предварителните проучвания показват, че по много от останките има следи от травми като разрязвания и удари с тъп предмет. По-вероятно е тези, които са преживели травма, да са погребани с бонус крайници. Добавянето на части от тялото в погребенията е много типично за Виру, отбелязват учените. Подобно нещо е виждано при откритието на много по-малко селище на Виру в Ел Кастило Санта. На този етап археолозите могат само да спекулират каква е мотивацията за тези необичайни погребения.    Едно от предположенията е, че допълнителните крайници са жертвоприношение, което покойните носят със себе си в отвъдния живот. Допълнителни изследвания ще покажат дали има някаква връзка между погребаните хора и тези, чиито телесни части са отнети и добавени в погребенията.", "date": "2018.04.22", "title": "В Перу откриха скелети на хора с много ръце и крака (СНИМКИ)"}
{"url": "http://www.classa.bg/%D1%81%D0%B2%D1%8F%D1%82/item/381168-%D0%B0%D0%BB-%D0%B0%D1%81%D0%B0%D0%B4-%D0%B2%D1%8A%D1%80%D0%BD%D0%B0-%D0%BE%D1%80%D0%B4%D0%B5%D0%BD%D0%B0-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%8F-%D0%BB%D0%B5%D0%B3%D0%B8%D0%BE%D0%BD-%D1%81%D0%BB%D0%B5%D0%B4-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F", "text": "Сирия върна във Франция престижното отличие - Ордена на Почетния легион, връчен на нейния президент Башар Асад от бившия френски президент Жак Ширак през 2001.   Както е показано в една публикация на сирийското президентство в Twitter, Министерство на външните работи на арабската държава върна във Франция \"наградата Големия кръст на Почетния легион, присъдена на президента Асад\" чрез румънското посолство в Дамаск , което представлява френските интереси в Сирия.   Решението бе взето след френското участие в тристранната агресия срещу Сирия на 14 април. \"Не е чест за президента Ал Асад да носи орден от страна роб и последовател на САЩ, който подкрепя терористите\", отбеляза източник от сирийското президентство.   Преди това френските медии съобщиха за началото на \"дисциплинарна процедура\" за отнемане на наградата на сирийския президент.", "date": "2018.04.22", "title": "Ал Асад върна ордена на Френския легион след атаката срещу Сирия"}
{"url": "http://www.classa.bg/%D1%81%D0%B2%D1%8F%D1%82/item/381169-%D0%B4%D0%B2%D0%B0%D0%BC%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8,-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-%D0%BA%D0%B0%D1%82%D0%BE-%D1%80%D1%83%D1%81%D0%BA%D0%B8-%D0%B1%D0%BE%D1%82%D0%BE%D0%B2%D0%B5-,-%D1%81%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0%D1%82", "text": "Двама потребители на Twitter, идентифицирани от британското правителство като \"ботове\" на Кремъл, се опитват да докажат, че те са реални хора и критикуват сегашната тенденция да се поставя етикета робот на всички онези, които притежават необичайни гледки точки и критично мислене.   Вестник Guardian съобщава, че скорошен анализ на Уайтхол е открил увеличение с 4,000% в разпространението на предполагаема пропаганда чрез профили, свързани с Русия, след отравянето на руския бивш агент Сергей и дъщеря му в Солсбъри. Много от тях \"са идентифицирани като автоматизирани ботове\", гласи статията.   Публикацията подчертава два \"бота\": @ Ian56789, който по всяка вероятност е направил 100 дневни публикации по време на 12-дневен период, започващ на 7 април, достигайки до 23 милиона потребители. Според The Guardian този потребител се е съсредоточил върху твърденията, че предполагаемата атака с химическо оръжие срещу град Дума е фалшифицирана, използвайки hashtag #falseflag. @Partisangirl бе определена от британското правителство като \"бот\", тъй като достигна до 61 милиона потребители с 2,300 публикации за период от 12 дни. Голяма част от това, което тя туитва противоречи на общата позиция на британското правителство за Сирия, което изглежда е достатъчно, за да я превърне в \"бот\".   Sky News се свърза със собственика на профила @ Ian56789. Още от самото начало, репортерите на \"Скай\" попитаха Иън директно - без да разкриват фамилното му име, дали е руски \"бот\". \"Това е лъжа и измислица на 100% от правителството на Обединеното кралство - отвърна той. Те атакуват всеки, който денонсира лъжите на правителството на Обединеното кралство за това, което се случва напоследък\", каза потребителят и добави, че \"лъжите на английското правителство са много прозрачни и лесни за разбиране\".   Иън обяснява \"защо не е руски бот\" в своя блог, в който отбелязва, че \"се бори\" срещу неоконсерваторите и техните войни от януари 2002 г.\" Той обяснява: \"Това няма нищо общо с Русия, а с великите лъжи, които многократно се разказват от правителствата на Обединеното кралство и Съединените щати за техните незаконни войни на агресия \".   От друга страна, другият предполагаем бот, @Partisangirl разкрива, че е журналистка и че истинското й име е Марам Сусли. \"Аз съм човек. Аз не съм машина! Кръвта ми е червена. Казвам се Марам Сусли и съм журналист\" съобщи потребителката в tweet, придружен със снимка.   Тя също така публикува видео съобщение, в което казва, че не е \"андроид и не е изпратена от чужда цивилизация, за да им каже, че новината им е невярна\".   \"Те дори не си направиха труда да говорят с мен, или да проверят акаунта ми в Twitter, преди да пишат за това\", казва тя, като припомня, че синият знак отдясно на нейното име означава, че нейният акаунт е потвърден и тя просто \"се опитва да изведе истината за Сирия\".   \"Ако са способни да излъжат за това, че съм човешко същество, какво друго да очакваш от тях, освен лъжи?\", пита тя.", "date": "2018.04.22", "title": "Двама потребители, идентифицирани от Лондон като \"руски ботове\", се защитават"}
{"url": "http://www.classa.bg/%D1%81%D0%B2%D1%8F%D1%82/item/381170-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D1%81%D0%B0%D1%89-%D1%81%D1%8A%D0%B4%D0%B8-%D1%80%D1%83%D1%81%D0%B8%D1%8F,-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D1%82%D1%80%D1%8A%D0%BC%D0%BF-%D0%B8-%D1%83%D0%B8%D0%BA%D0%B8%D0%BB%D0%B8%D0%B9%D0%BA%D1%81", "text": "Националният комитет на Демократическата партия е подал многомилионен иск срещу руското правителство, предизборната кампания на Тръмп и WikiLeaks, твърдейки, че между тях е имало \"мощен\" заговор да помогнат на Тръмп да спечели президентските избори през 2016 г., съобщава The Washington Post.   Делото е подадено във федералния окръжен съд в Манхатън в петък. Според документа, цитиран от медиите, висши длъжностни лица от кампанията Тръмп, са заговорничели с руското правителството и военно разузнаване, за да навредят на кандидата на Демократическата партия Хилъри Клинтън и да помогнат на Тръмп, \"хаквайки\" компютърните мрежи на Демократическата партия и разпространявайки материали, откраднати от там.   Том Перес каза в изявление, че \"по време на президентската кампания 2016 г., Русия стартира нападение без войска срещу нашата демокрация и срещна съдружник доброволец и активен партньор в лицето на кампанията на Доналд Тръмп.\"   В иска се твърди, че предполагаемата руска кампания на \"хакване\", заедно с предполагаемите контакти на партньори на Тръмп с Русия, представлява незаконен заговор да се намесят в изборите, което е причинило сериозни щети на Демократическата партия\", пише The Washington Post .   Документът не назоват Тръмп като ответник, а някои от най-близките му помощници, включително зетя Джаред Кушнер и бившия директор на кампанията, Пол Манафорт. Обвиняемите също така включват ГРУ, руската военна разузнавателна служба, организацията Уикилийкс - която публикува имейлите на Демократичния комитет - и нейният основател Юлиан Асанж.   Вестникът подчертава, че това искане на Демократическата партия може да представлява \"правно предизвикателство\", тъй като държавите имат имунитет срещу повечето искания на САЩ. Въпреки това, Националния комитет на Демократическата каза в документа, че Русия няма право на суверенен имунитет в този случай , тъй като \"хакването е проникване\" в частното имущество на страната: техните сървъри.   В иска се изисква заплащане на милиони долари за причинената вреда на страната, казва вестникът.", "date": "2018.04.22", "title": "Демократическата партия на САЩ съди Русия, кампанията \"Тръмп\" и \"Уикилийкс\""}
{"url": "http://www.classa.bg/%D1%81%D0%B2%D1%8F%D1%82/item/381171-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%81%D0%B0%D1%89-%D0%B7%D0%B0-%D0%B2%D0%B8%D0%B4%D0%B0-%D0%B0%D1%82%D0%B0%D0%BA%D0%B8,-%D0%BA%D0%BE%D0%B8%D1%82%D0%BE-%D0%B1%D0%B8%D1%85%D0%B0-%D0%BE%D0%B7%D0%BD%D0%B0%D1%87%D0%B0%D0%B2%D0%B0%D0%BB%D0%B8-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%BB%D0%B8%D0%BD%D0%B8%D1%8F", "text": "Русия предупреди САЩ какви атаки щяха да \"пресекат червената линия и за момента Вашингтон не я е прекрачил\", каза в интервю Сергей Лавров, ръководител на руската дипломация.   Лавров припомни, че още преди атаките срещу Сирия, руският началник на генералния щаб, Валерий Герасимов, даде да се разбере, че ако действия на коалицията причинят щети на руски военни, Москва ще отговори твърдо и ясно. „Освен това ще разглежда като цели не само ракетите, но и самолетите, които ги пускат, което беше ясно и изрично посочено \", заяви ръководителят на руската дипломация.   След това \"имаше контакти на ниво военно ръководство, между нашите представители и командването на коалицията на САЩ\", заяви министърът на външните работи, като уточни, че \"са били информирани за нашите червени линии, включително географските червени линии на място. И във всеки случай, резултатите показват, че не са преминали тези червени линии\", посочи министърът.   Лавров заяви, че след нападенията на Лондон, Париж и Вашингтон, Русия няма \"морални бариери, които да й попречат да доставя системата S-300 на Дамаск\".   Попитан за възможността за пряка военна конфронтация между Москва и Вашингтон, Сергей Лавров посочи, че такъв конфликт е малко вероятен.   Според министъра, американските военни власти осъзнават \"недопустимостта, неприемливото действие, което може да доведе до пряка военна конфронтация между Русия и САЩ\". \"Според мен това е толкова очевидно, че военните не могат да не го разбират и го осъзнават по-добре, отколкото много други\", каза той.   Според Лавров русофобската кампания в американската администрация, която подбужда идеи за конфронтация между двете страни, служи само за постигане на \"вътрешни политически цели в бруталната борба между партиите\".   В този смисъл, говорейки за рисковете от военна конфронтация между Москва и Вашингтон, Лавров каза, че \"сто процента военните няма да позволят това, нито президентът Путин, нито - сигурен съм - президентът Тръмп, двама лидери, избрани от техните народи и отговорни за мира и сигурността на своите народи\".", "date": "2018.04.22", "title": "\"Русия предупреди САЩ за вида атаки, които биха означавали преминаване на червената линия\""}
{"url": "http://www.classa.bg/%D1%81%D0%B2%D1%8F%D1%82/item/381167-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0,-%D0%B1%D1%80%D0%B0%D0%B7%D0%B8%D0%BB%D0%B8%D1%8F,-%D1%87%D0%B8%D0%BB%D0%B8,-%D0%BA%D0%BE%D0%BB%D1%83%D0%BC%D0%B1%D0%B8%D1%8F,-%D0%BF%D0%B0%D1%80%D0%B0%D0%B3%D0%B2%D0%B0%D0%B9-%D0%B8-%D0%BF%D0%B5%D1%80%D1%83-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-unasur", "text": "Аржентина, Бразилия, Чили, Колумбия, Парагвай и Перу обявиха прекратяването на участието си за неопределено време в Съюза на южноамериканските нации (UNASUR).   Тези шест нации са половината от страните, които съставляват блока. Според източници, цитирани от Ройтерс, причината за спада е, че регионалната тялото ще е в провал под председателство на Боливия, която току-що встъпи в длъжност на 17 април, след Аржентина.   Оттеглянията са докладвани на Боливия чрез изпратено до боливийския външен министър Фернандо Уанакуни писмо, подписано от неговите колеги от шестте страни, които казват, че решението е в отговор на спешната необходимост от решаване на статута на водач на организацията.   Уанакуни, който посети в четвъртък и петък в централата на UNASUR, в Кито (Еквадор), каза, че е не получил никакво официално уведомление от външните министри на Аржентина, Бразилия, Чили , Колумбия, Парагвай и Перу.   На пресконференция в петък той каза, че извънредната среща на външните министри на държавите-членки ще бъде свикана през май, преди срещата на най-високо равнище на ниво президенти.   На тази среща, наред с други неща, ще бъде обсъден постът на генералния секретар на UNASUR, свободен от януари 2017 г., когато Ернесто Сампер го напусна.   Тази седмица президентът на Боливия Ево Моралес, обяви, че ще даде повече динамика на UNASUR и че по време на мандата си, регионалният блок ще работи за постигането на напредък \"в южноамериканската идентичност чрез хармонизиране на политиките, които насърчават свободния транзит във всички страни на Южна Америка, от което най-облагодетелствани ще бъдат южноамериканските народи\".   Венецуелският президент Николас Мадуро заяви в петък на пресконференция, че вярва в посоката, в която Моралес ще води UNASUR. \"UNASUR е наследството на Латинска Америка, пътят на всички народи и затова имам голямо доверие, че Ево (Моралес) ще води организма напред\" каза той.", "date": "2018.04.22", "title": "Аржентина, Бразилия, Чили, Колумбия, Парагвай и Перу се оттеглят от UNASUR"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381162-%D1%87%D1%83%D1%82%D0%BE%D0%B2%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BC%D0%B8%D1%80%D0%B8%D1%81-%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B8", "text": "  България е назначила Йордан (Орце) Камчев за свой почетен консул в Македония и очаква да бъде одобрен от македонското Министерство на външните работи, съобщи скопският сайт „ “   Сайтът се позова на достоверен източник в министерството, като прилага изпратената на 13 април вербална нота на посолството ни в Скопие до МВнР на Република Македония с искане за неговото одобрение.     Кой е този македонец с българско самосъзнание, удостоен с такава висока чест – да е български почетен консул в Република Македония и на практика да е вторият български посланик със седалище в Щип?     Според класацията на списание „Форбс“ за 2015 г. той е най-богатият македонец, с капитал от 228 млн. евро.   48-годишният бизнесмен е собственик на „Орка холдинг“, в който работят над 3000 души. Притежава и дялове в болницата „Аджъбадем Систина“, в „Стопанска банка – Битоля“, в най-големия селскостопански комбинат ЗИК Пелагония, в строителната компания „Бетон Щип“, в хотел „Ибис“ и в десетки други компании. С две думи – оправно момче!     Орце бе собственик и на медийната къща МПМ, която фалира и 400 журналисти бяха изхвърлени на улицата с неизплатени заплати. Интересното тук е, че МПМ бе най-сериозният донор на падналата от власт ВМРО-ДПМНЕ. На местните избори през 2013 г. медийната къща дари 253 000 евро на партията на тогавашния премиер Груевски. След като социалистът Зоран Заев дойде на власт през 2017 г., прокуратурата започна разследване за ролята на МПМ при манипулиране на изборите.   И сега да видим черешката на тортата, която трябва да взриви българското външно министерство, съгласило се точно такава персона да е почетен български консул в Македония. Камчев отдавна е клиент на македонската прокуратура заради укриване на данъци и крупни финансови машинации. През 2006 г. бе арестуван с тежки обвинения за корупция, но успя да излезе на свобода срещу гаранция от 60 000 евро. Преди две години името му „изплува“ от т.нар. «  чрез офшорната му компания „Десимарг лимитед“ на Бахамските острови.   В българското МВнР се мълви под сурдинка, че кандидатурата на Орце е лансирана от заинтересовани лица на софийската улица „Пиротска“, където е централата на ВМРО. Това са същите овластени лица, за които тези дни френският „Нувел Обсерватьор“ разкри, че са замесени в криминална търговия с български паспорти, купувани на космически цени от албанци в Косово и Македония.   Защо външният министър Екатерина Захариева е одобрила това скандално назначение, е въпрос за милиони, колкото са милионите на Орце.   Защо точно тази персона е пленила сърцето на Каракачанов, който без съмнение стои зад това назначение, е въпрос с лесен отговор. Защото македонският олигарх и македонстващият ни вицепремиер са сродни души, еднакво обичащи трапезите, аферите и далаверите. И защото парите не миришат, особено ако са офшорни.  ", "date": "2018.04.22", "title": "Чутовен скандал с мирис на милиони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381163-%D0%B4%D1%8A%D0%BB%D0%B1%D0%BE%D0%BA%D0%B0-%D1%82%D1%8A%D0%BC%D0%BD%D0%B0-%D0%BD%D0%BE%D1%89-%D0%B5,-%D0%BB%D0%B0%D0%BC%D1%8F%D1%82%D0%B0-%D0%B5-%D0%B6%D0%B0%D0%B4%D0%BD%D0%B0-%D0%B7%D0%B0-%D0%BE%D1%89%D0%B5-%E2%80%A6", "text": "Много късно снощи, в 22:31 часа, любимата (дез)информационна групировка на  ” разпространи скалъпената от други “български медии” лъжа, за поредния грабеж на Топлофикация София от софиянци. Но нека видим, как точно се случи това и какво “медиите и журналистите” НЕ направиха, за да разобличат постоянните крадци?     Направи ли някой от тях нещо, за да провери, потвърди или опровергае твърденията на Топлофикация за оправданието, че е поискала от клиентите си да платят с 23% по-високи сметки, отколкото за март 2017-та? Ъ-ъ! За тях това е прекалено трудно?       Ето защо се налага това да сторим ние? Сравняваме температурите в София, за посочените два месеца. Всеки би могъл да намери подобна информация на много места в интернет, но ето един от тях:     Графиките показват, че не само че НЯМА понижаване на средната температура с цели 3°, а даже може със сигурност да се каже, че през настоящата година март е бил по-топъл с 1°-2°.  Но това не е всичко! Ще използваме и един косвен метод, за доказване на лъжите на Топлофикация София и обслужващите я “медии”. За целта ще разгледаме в динамика борсовите цени на електроенергията у нас, за първите ЧЕТИРИ месеца (до 22-ри април, включително) на последните ТРИ години. Както по дни, така и по месеци, на фоновата, в жълто-оранжеви оттенъци, графика:   И на децата от детската градина е ясно, че при застудяване следва повишено ползване/търсене на електроенергия. Все пак не цяла София е клиент на Топлофикация? Повишеното търсене неизменно води до повишаване на цената на тока. Безпристрастните числа от горната графика, взети от сайта на енергийната борса, говорят точно обратното, за март 2018-та спрямо март 2017-та. В заключение ще кажа само, че политико-медийно-енерГЕПИйната мафия си върши своята работа, като съчинява и  неуморно разпространява лъжите за грабежите си, от всички нас. Те разчитат на вас, че няма да разпространите това ЕДИНСТВЕНО разобличение на поредното им престъпление. Така догодина ще имат основание за още по-героични посегателства.  ", "date": "2018.04.22", "title": "Дълбока тъмна нощ е, ламята е жадна за още …"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381164-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B8%D0%BC%D0%B0-%D1%82%D0%B5%D0%B6%D1%8A%D0%BA-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%B8-%D1%85%D0%BE%D1%80%D0%B0", "text": "Това коментира в ефира на бтв Евгений Бакърджиев - Бъки, едно от знаковите лица на прехода, бивш седесар, бивш министър на строителното ведомство и организатор на изборите на сините, когато ги печелеха. Според Евгений Бакърджиев десницата и въобще политическият живот у нас имат три основни дефицита – липса на авторитети, на достойни и интелигентни хора, дефицит  на каузи и средата – поведението на политическия елит, който би трябвало да е за пример. Скандалите в остатъчното СДС, той коментира като \"тежко дъно\". И за порде път заяви, че виновник за разцеплението на съюза е бившият премиер Иван Костов.  ", "date": "2018.04.22", "title": "В политиката има тежък дефицит на интелигентни хора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381165-%D0%B1%D1%83%D0%BC-%D0%BD%D0%B0-%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%B4%D0%B0-%D1%81%D1%82%D0%B0%D0%BD%D0%B0%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8", "text": "В Софийския университет „Климент Охридски“ се проведе писменият изпит за заемането на 31 свободни длъжности за „младши прокурор“ в районните прокуратури, съобщи пресцентърът на Висшия съдебен съвет, цитиран от ”Фокус”. Интересът към конкурса е огромен - 860 кандидати бяха допуснати до участие в него, като на писмения изпит се явиха 748 души. В 9,00 часа, в присъствието на членовете на двете конкурсни комисии, в аудитория 272 в сградата на Ректората, се изтеглиха: един казус от наказателно-правните науки и един тест по право на Европейския съюз и в областта на правата на човека. До устен изпит ще бъдат допуснати всички кандидати с оценка над 4.50.", "date": "2018.04.22", "title": "Бум на мераклии да станат прокурори"}
{"url": "http://www.classa.bg/%D1%81%D0%B2%D1%8F%D1%82/item/381166-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BD%D0%B0%D1%87%D0%B8%D0%BD-%D0%B4%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%B4%D0%B0%D0%BD%D0%BD%D0%B8-%D0%BE%D1%82-iphone", "text": "Едно проучване на компанията Symantec е открило нова уязвимост, наречена \"trustjacking\" (еквивалент на думата \"хакване\"), която позволява да се открадне информация от Apple iPhone.   Тези специалисти по компютрите разясняват, че можете да атакувате тези устройства чрез \"iTunes Wi-Fi sync\", функция, която позволява да синхронизирате данни с компютри чрез безжична връзка.   Преди да се свържат с компютър, телефоните изискват потребителят да потвърди операцията и, когато удостовери желанието си, мобилните телефони остават незащитени от някой, който използва същата Wi-Fi мрежа.   Най-голямата опасност възниква, ако някой извърши тази маневра на обществени места, където не може да се контролира кой има достъп до данните му и отваря възможността някой мошеник да манипулира цялата информация на устройството.   За да избегнете тази опасност, специалистите съветват да внимавате, когато използвате неизвестни мрежи.", "date": "2018.04.22", "title": "Намериха начин да манипулират всички данни от iPhone"}
{"url": "http://www.classa.bg/%D1%81%D0%B2%D1%8F%D1%82/item/381158-%D0%B0%D0%B2%D0%B8%D1%87%D0%B8-%D0%B8-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0", "text": "Беше решение, което разтърси света на електронната музика. И тогава все още 27-годишният Тим Берглинг не го взе лесно. \r\n   Преди Берлинг, шведският DJ и продуцент, известен като Авичи, да обяви на света, че се оттегля от турнетата и живите участие едва пет години след първия си хит Levels, той трябваше да съобщи новината на онези, които са близо до него - защо, за да запази собственото си щастие, той трябва да промени не само начина си на живот, но и работата си. \r\n   А след това трябваше да обясни и на феновете си.  \r\n   \"Преди две седмици успях да отделя време просто да карам по пътищата на САЩ с приятелите и екипа си, просто да гледам и да виждам и да виждам нещата по нов начин\", пише музикантът в емоционално писмо на своя уебсайт през 2016 г. \"Наистина ми помогна да осъзная, че трябваше да направя промяната, с която се боря от известно време насам\". \r\n   Там той разказа също така колко е благодарен за възможностите и комфорта на доста доходоносната си кариера. Но този начин на живот е твърде изтощителен и оставя твърде малко за \"живота на истинския човек зад артиста\". \r\n   Здравословното състояние на DJ-я определено не е от най-добрите. През 2014-а му се наложи да отмени няколко дати от турнето си заради операции за премахване на жлъчния мехур и на апандисита, а в годините преди това неколкократно е бил приеман в болница заради остър панкреатит. \r\n   И все пак той остави открехната вратата за възможно завръщане на сцената. \r\n   \"Аз няма да напусна музиката обаче. Една част от мен никога няма да може да каже никога. И аз може да се завърна. Просто няма да е скоро\", написа той в прощалното си писмо към феновете през 2016-а. \r\n   Вероятно повече от всякога, тези думи отекнаха сред феновете му в петък, когато се разбра новината, че 28-годишният Авичи е намерен мъртъв в град Мускат, Оман.  \r\n   Именно тази безусловна отдаденост, която почитателите на Авичи изпитват към него, направи решението му от 2016-а да се оттегли от активната сцена толкова трудно. Самият той беше в пика на кариерата си, а хитовете му Levels, Wake Me Up и Hey, Brother са сред най-значимите парчета на десетилетието. Само в Spotify те са били слушани на милиард пъти. А самият Авичи бе номиниран през 2012 и 2013 г. за наградите \"Грами\" за най-добро денс парче. \r\n   \"Бях нервен, когато направих съобщението, като основно се притеснявах да не изглеждам неблагодарен\", заяви Авичи в интервю за Hollywood Reporter, малко след като обяви оттеглянето си от сцената. \"Но получих толкова много позитивни съобщения от приятели в индустрията, други диджеи, други артисти. Реакцията на феновете също беше невероятна. И дори реакцията на пресата беше невероятна. Така че да, нещата се случиха много по-добро, отколкото очаквах\". \r\n   В петък социалните мрежи се напълниха с прочувствени възпоменания за отишлия си твърде рано DJ заедно с видеа на негови изпълнения на живо. Тяхната надежда, че въпреки оттеглянето си, един ден Авичи ще се завърне на сцената, беше порязана фатално. \r\n   И все пак решението му да напусне светлината на прожекторите и да се оттегли въпреки всичко това, показва колко голямо е било напрежението да си едно от лицата на развиващ се жанр като електронната музика.  \r\n   Само 6 месеца преди смъртта му, за него излезе документален филм - \"Avicii: True Stories\" (\"Авичи: Истински истории\"), който дава пряк поглед върху това как DJ-ят изгрява за световната сцена. \r\n   Филмът разкрива как мениджърите и агентите могат да рискуват здравето и приятелството си с дадена звезда, само и само за да максимизират популярността и приходите й. В него се виждат и моменти, в които Авичи, който по това време е шестият най-добре платен DJ в света с годишни печалби от около 19 милиона долара годишно, откровено се страхува от следващия си полет или от следващото си участие заради здравословните проблеми, които го мъчат. \r\n   Може да се види и как един младеж живее буквално на ръба - постоянни партита, постоянни пътувания, диета от енергийни напитки, сандвичи от летищата и никотин, докато здравословните проблеми не стават наистина сериозни.  \r\n   \"Младите могат много да се поучат от този филм\", казва Леван Цикуришвили, режисьор на филма и дългогодишен приятел на Авичи, в интервю за Variety през септември. \"Този живот може да изглежда много вълнуващо и бляскаво в Instagram и социалните медии, но всъщност нямате представа какво се случва зад всичко това\". \r\n   Проблемите със здравето му направиха нещата по-трудни. Още на 21 години Авичи научава, че има остър панкреатит, според него причинен от прекомерно пиене, а след това през 2014 г. с операции са отстранени жлъчният му мехур и апандиститът му. \r\n   \"За мен това е нещо, което трябва да направя за здравето си\", каза той за решението да се оттегли от турнетата в интервю за Billboard. \"Сцената не беше за мен. Не шоутата или музиката, а всички онези останали неща около тях, които така и не ми се отдаваха естествено. Всички онези допълнителни аспекти на изкуството. Аз съм по-скоро интровертен човек като цяло. Винаги е било трудно за мен. А и мисля, че поех прекалено много негативна енергия.\" \r\n   \"Това не значи, че той искаше да се откаже от успеха си\", казва Цикуришвили пред Variety. Авичи работи толкова усилено през годините си, когато обикаля, че дори във филма се вижда как той работи и от болничното си легло. \r\n   \"Мисля, че още от самото начало (на 19 години) той нямаше точна идея какво е да си известен и успешен\", коментира още режисьорът. \"Никой не подозираше дори, че той може да постигне такъв успех. И в един момент това се оказа тежест за него. И той трябваше да намери себе си\". \r\n   И така до 20 април 2018 г., когато историята на Тим Бърлинг \"Авичи\" приключи трагично и съвсем непредсказуемо - в пълно противоречие на всичката радост, която той залагаше в музиката си. И ако не друго, тя поне остава като неговото наследство за света. \r\n    ", "date": "2018.04.22", "title": "Авичи и борбата с тъмната страна на славата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381159-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%82%D0%B5%D0%BE%D0%B4%D0%BE%D1%80-%D1%81%D0%B8%D0%BA%D0%B5%D0%BE%D1%82-%D0%B0%D0%BD%D0%B0%D1%81%D1%82%D0%B0%D1%81%D0%B8%D0%BE%D0%BF%D0%BE%D0%BB%D1%81%D0%BA%D0%B8", "text": "    Преподобни Теодор се родил през шестия век в малоазийската област Галатия , с. Сикеа, от което е получил и името си Сикеот. При благочестивите му родители живеела и престарялата му баба по майка, и сестрата на майка му, Деспина. Баща му бил на военна служба в гвардията на император Юстиниан. Взаимна любов свързвала членовете на това семейство. Раждането на детето доставило голяма радост на всички и допълнило щастието на семейството. На младенеца дали името Теодор, което значи Божи дар, понеже всички преценили раждането му като особена проява на Божията милост към тях.     Когато Теодор навършил шест години, родителите му искали да го обрекат да служи във войската. Майка му приготвила богато украсена дреха и златен пояс и се готвели да заминат за Цариград, за да го запишат в императорската гвардия. Но веднъж й се явил св. великомъченик Георги и й казал:   - Не се труди напразно, защото Небесният Цар иска сина ти.   Като се събудила, майката много плакала, защото разбрала тези думи в смисъл, че детето скоро ще умре. Поради това тя не изпълнила своето намерение да го обрече на военна служба. А момчето растяло и заяквало. На осемгодишна възраст Теодор започнал да посещава училище и учудвал другарите и учителите си със своето прилежание, добри успехи и примерно поведение. При детските игри бил сдържан, не произнасял неприлични думи, примирявал скаралите се.   В дома на Теодоровото семейство живеел и един благочестив старец, на име Стефан. Той прекарвал живота си в пост и постоянно се молел. Малкият Теодор обикнал стареца, започнал често да дохожда и да беседва с него и се стараел да подражава на делата му. Понякога отказвал да обядва, следвайки постническия пример на стареца. През свободното от училище време отивал в църквата “Св. великомъченик Георги”, която се намирала на един хълм близо до селото, и там се молел със Стефана. Майка му мислела, че Теодор употребява всичкото си време за подготовка на уроците си и се страхувала да не би това да повреди здравето му, защото го виждала, че започва да слабее. Затова помолила учителя му да го пуска по-рано от училище. Но Теодор и сега от училището отивал направо в църквата, а след това в определения час отново се връщал в училище с другите деца.    След известно време Теодор започнал да ходи на молитва в храма и през нощта. Като се безпокояла за здравето му, майка му му забранила да излиза нощем от къщи. Понеже съветите на помогнали, тя започнала да го наказва, а най-после се видяла принудена да го привързва за кревата. Но отново й се явил насън св. Георги и й казал да не отклонява сина си от Бога. Когато запитали Теодора, не се ли страхува да отива през нощта до църквата, където могат да го нападнат вълци или други зверове, той отговорил, че не ходи сам. За молитва го събуждал един светъл юноша, водел го за ръка и го предпазвал от всякаква опасност. Тогава всички разбрали, че св. великомъченик Георги пази момчето и вече не му пречели да отива нощем в храма.   Когато станал на дванадесет години, Теодор започнал още по-усърдно да се моли и по-прилежно да чете Свещеното Писание. Той имал малка сестра, Влата. Тя започнала да подражава на неговия чист и добродетелен живот. Двамата ходели на църква и усърдно се молели.   Недалеч от селото живеел един отшелник, на име Гликерий. Като чул за него, Теодор започнал често да го посещава, и двамата прекарвали дълго време в духовна беседа. Теодор открил на духовника желанието си да отиде в манастир. Гликерий му казал, че след време това му желание ще се изпълни, но сега той трябва да се върне и още известно време да поживее в семейството.   Когато бил на четиринадесет години, Теодор си изкопал една пещера на хълма близо до църквата “Св. великомъченик Георги” и се установил да живее там. Повече от времето си прекарвал в молитва било в храма, било в пещарата.Баба му Елпидия често го посещавала и му донасяла хляб и плодове, но тази храна той раздавал на бедните и на случайни пътници. Тези монашески подвизи Теодор преценил като недостатъчни. Той искал да подражава на св. Йоан Кръстител и на пророк Илия и като тях да живее в пустиня. Затова напуснал това място и отишъл в далечна планина, където хора рядко минавали. Там намерил една пещера, влязъл в нея и помолил един познат дякон да зазида входа, като остави само малък отвор, през който понякога да му подава малко хляб и вода. Той го заклел в името на Бога да не казва никому за това място. Цели две години прекарал Теодор в тази пещера и никой не научил къде се подвизава той.    Като не получила дълго време известие за него, майка му помислила, че той или е умрял, или е убит, или пък е изяден от зверове. Тя дълго оплаквала своя син. Благочестивият дякон, като виждал мъката и дълго слушал риданията на майката, най-после й казал, къде се намира нейният син. Теодор трябвало да отстъпи на молбите на роднините си и отново се върнал на предишното място.   Епископът на главния град в областта научил за благочестивия и свят живот на Теодор и го ръкоположил за свещеник. Теодор започнал с усърдие да изпълнява новите си задължения и благоговейно да принася безкръвната жертва. Тогава той бил на осемнадесет години. По това време той посетил Палестина и се поклонил на светите места. Като се върнал в родината си, той – както и по-рано – останал да живее при църквата “Св. великомъченик Георги”, предаден изцяло на молитва и благочестиви подвизи. Като се научили за неговия свят живот, мнозина започнали да идват при него. Той мъдро ги поучавал и със силата на молитвата изцерявал болестите им. Баба му Елпидия, леля му Деспина и малката Валта се поселили близо до него. Те подражавали на неговия свят живот, непрекъснато се молели и работели, а получените от работата пари раздавали на бедните.   След известно време Деспина се поминала. Влата отишла в девически манастир, но след няколко години и ту се преселила при Господа. Престарялата Елпидия поживяла още малко при своя внук и след това отишла в манастир, където продължила своите благочестиви подвизи. Преподобни Теодор изпращал при нея довежданите при него за ицзеряване девици, а тя ги учела да живеят добродетелен живот. Тя обърнала много жени от греховния им път и ги научила да вървят по пътя Господен.   Дълго време преподобни Теодор живял сам. След това дошли при него двама негови ученици, които той постригал в монашество. Под негово ръководство те се молели и се трудели, като помнели думите на Спасителя “Където са двама или трима събрани в Мое име, там съм Аз посред тях”.   Чрез трудни подвизи и много лишения преподобният изтощавал тялото си. Благочестивата му баба Елпидия се поминала, а скоро след нейното погребение съобщили на преподобния и за смъртта на майка му, като го викали да получи голямо наследство. Той се помолил за успокоение душата на майка си и отказал да получи оставеното от нея богатство.   Бог дал на преподобни Теодор чудотворна и целебна сила. Мнозина от изцерените пожелавали да живеят при него, за да слушат неговите поучения и да следват неговия живот. Така около него се събрали много подвижници и бил основан Сикеотският манастир. Преподобни Теодор написал устав и станал ръководител на братята. Църквата “Св. великомъченик Георги” станала вече тясна за многобройното манастирско братство. Затова те построили нова църква на името на Архистратиг Михаил. От многобройните ученици на преподобни Теодор мнозина по-късно се прославили със своя свят живот.   Слухът за подвизите и за чудесата, които извършил преподобни Теодор, се разнесъл надалеч. Той притежавал не само чудотворна сила, но имал и пророчески дар. Когато пълководецът Маврикий се връщал с войските си от Персийската война и минавал през Галатия, преподобни Теодор му предсказал, че скоро ще стане император. Предсказанието се сбъднало. Тогава младият император написал писмо на Теодор, в което молел да го благослови и да се моли за него. Същевременно му предложил да иска от него каквото пожелае. Преподобният не поискал нищо за себе си. Помолил го само да отпуска всяка година жито за бедните и странниците, които идвали в Сикеотския манастир.   Когато се поминал епископът в главния град на областта, анкрийският митрополит Павел ръкоположил преподобни Теодор на негово място. С тъга напуснал св. Теодор своя манастир и после често го посещавал, като съжалявал за предишния тих живот. След няколко години преподобният за втори път посетил Йерусалим, като не казвал никому, че е епископ, а пътувал като обикновен монах. Той осъждал себе си, че заради епископския сан оставил монашеския живот и затова решил да не се връща в родината си, а да остане в някой от Палестинските манастири. Отишъл в манастира “Св. Сава” и в определената му килия стоял в безмълвие от Рождество Христово до Пасха. Тогава насън му се явил св. великомъченик Георги и му забранил да напуска епархията си, на която бил необходим. Против желанието си преподобният се покорил и се върнал в своята епископия.    Цели единадесет години управлявал той епархията си. В това време го посетил преподобни Антиох от гр. Синофрин, на границата на Византия откъм Индия, изпратен при византийския император Маврикий да моли, по-добре да се охранява градът им срещу варварите. Св. Антиох тогава бил на 100 години; 60 години не вкусил вино и елей, а 30 години не ял нищо минаващо през огън – ни хляб, ни вариво, а само сурово. Той посъветвал св. Теодор да си даде оставката от епископията и да се прибере в манастира си, като продължи своето подвижничество там.    След това той свикал клира и народа и помолил да изберат на негово място друг епископ, а него да освободят, за да се върне в Сикеотския манастир. Като не искали да се лишат от любимия си пастир, клирът и народът дълго време не искали да изпълнят неговата молба, но като виждали неговия стремеж към монашески живот, най-после склонили.   С радост се завърнал преподобни Теодор в своя манастир и отново се предал на предишните си подвизи и трудове. По-късно два пъти посетил Цариград. При второто посещение предсказал близката смърт на патриарха и бъдещите бедствия на Църквата и държавата.   Преподобни Теодор живял до дълбока старост. Преди да умре му се явил св. великомъченик Георги, връчил му жезъл и му заповядал да върви след него на далечен път. Това било указание за близката му смърт. Поминал се след Великден. Неговият ученик Елевсий написал житието му.", "date": "2018.04.22", "title": "Св. преподобни Теодор Сикеот Анастасиополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381160-22-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1378 г. започва строителството на Бастилията.    През 1500 г. португалският мореплавател Педро Кабрал достига Бразилия и я обявява за португалска колония.    През 1529 г. Испания и Португалия подписват в Сарагоса договор за подялба на откритите и неоткрити още територии в източното полукълбо.    През 1838 г. английският кораб „Сириус\" пресича за пръв път Атлантическия океан, използвайки единствено своята парна машина.    През 1876 г. в Панагюрище е осветено въстаническото знаме за Априлското въстание, изработено от Райна Княгиня.    През 1880 г. Владивосток получава статут на град.    През 1913 г. в Атина е подписан предварителен сръбско-гръцки протокол за обща война против България, потвърден чрез официалните тайни договори на 1 май и на 19 май с.г.    През 1915 г. Яне Сандански е убит от засада край Мелник.    През 1969 г. мореплавателят Робин Нокс-Джонстън извършва за 312 дни първото околосветско пътешествие, без да спира на суша.    През 1969 г. в Хюстън (САЩ) е извършена първата трансплантация на човешко око.    През 1970 г. за първи път в САЩ е отбелязан Денят на Земята.    През 1972 г. англичаните Джон Файерфакс и Силвия Кук след 361 дни плаване с гребна лодка пресичат Тихия океан и достигат бреговете на Австралия.    През 1993 г. във Вашингтон е открит музей в памет на жертвите от Холокоста.      ", "date": "2018.04.22", "title": "22 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381161-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0%D1%88%D0%B5-%D1%82%D0%BE%D0%BA%D1%8A%D1%82-%D0%BF%D0%BE-%D1%82%D0%B0%D1%82%D0%BE%D0%B2%D0%BE-%D0%B2%D1%80%D0%B5%D0%BC%D0%B5", "text": "Десети ноември 1989 г. заварва България с уникално ниски цени на електроенергията. Токът за населението струва 4,5 ст./киловатчас по дневната тарифа и точно 2 ст. по нощната. Тези стойности важат за цялата страна. При соца цените на тока са се променяли най-много веднъж на петилетка. Например през януари 1970 г. дневната тарифа е била 2,2 ст./квтч, а нощната – 1 ст./квтч.    Следващата промяна е от януари 1980 г. Тогава дневният ток поскъпва с 45% до 3,2 ст., но цената на нощния не мърда. Следва увеличение през октомври 1985 г. – дневната тарифа се вдига с 41% до 4,5 ст., а нощната скача двойно до 2 ст./квтч.   Трябва да се отбележи обаче, че цената на тока тогава се дотира от държавата (за част от населените места по пограничните райони еленергията е безплатна), няма допълнителни ставки като такса пренос, зелена енергия, ДДС и др., а поради изключително енергоемката ни икономика и износа на ток краят на 80-те е белязан и от режим на тока.   Сметките за парно към края на 80-те са около 20 лева на месец за тристаен апартамент, при стайна температура около +23°C +26°C, без топломер и енергоспестяващ регулатор. Температурата в жилищата тогава се регулира чрез отваряне на прозорците.", "date": "2018.04.22", "title": "Колко струваше токът по Татово време"}
{"url": "http://www.classa.bg/%D1%81%D0%B2%D1%8F%D1%82/item/381153-%D0%B0%D0%BD%D0%B3%D0%B5%D0%BB%D0%B0-%D0%BF%D0%BE%D1%87%D1%82%D0%B8-%D1%81%D0%B0%D0%BC%D0%B0-%D0%B2%D0%BA%D1%8A%D1%89%D0%B8", "text": "              Унгария вече от години не е сред близките партньори на канцлерката. Унгарският премиер Виктор Орбан е един от най-отявлените критици на миграционната ѝ политика. Орбан е лидерът на онези държави от Централна и Източна Европа, които се противопоставят на исканото от Меркел преразпределяне на бежанците. Орбан желае една етнически хомогенна Унгария и повече власт за националните държави, вместо за Брюксел. Ангела Меркел го поздрави за преизбирането му, но това беше чисто протоколно. Партията на Орбан „Фидес\" е член на фракцията на ЕНП в Европарламента, но между Меркел и Орбан съществуват огромни идеологически различия. Затова Ангела Меркел е наясно, че Виктор Орбан няма да бъде неин съюзник в следващите години.     Съвсем друг е случаят с Испания. Страната, управлявана от консерватора Мариано Рахой, беше един от най-тесните европейски съюзници на Германия. Освен това Испания е една от малкото европейски държави без някаква значима дяснопопулистка партия. Но решението на германски съд да освободи сепаратисткия лидер Карлес Пучдемон натовари двустранните отношения. Все пак доверието между двамата правителствени ръководители по отношение на Каталуния не е накърнено. Ангела Меркел винаги е подчертавала, че отхвърля независимостта на Каталуния.     Ангела Меркел поддържаше много добри отношения с лявоцентристкия премиер Джентилиони и го смяташе за реформатор и европеец. Но след изборите през март ситуацията в Италия се промени изцяло. Партията на Джентилиони загуби изборите и на власт дойдоха евроскептици и десни популисти - от движението \"Пет звезди\" и от \"Северна лига\". Те веднага дадоха да се разбере, че не ги интересуват стабилизационните критерии на ЕС, въпреки че Италия е затънала до гуша в дългове. Макар и да не е ясно какво точно правителство ще бъде съставено в Италия, Рим ще бъде труден партньор за канцлерката Меркел.     От декември в Австрия управлява консерваторът Себастиан Курц в коалиция с дяснопопулистката „Партия на свободата\". Тя не прокламира повече излизането на Австрия от ЕС, но си остава евроскептична. Австрийската коалиция ще се противопоставя на всички опити да се отпускат повече влияние и пари на Брюксел. От друга страна Австрия остава надежден партньор на Германия в стабилизационната политика. Виена обаче е против миграционната политика на канцлерката Меркел. Още като външен министър Себастиан Курц спомогна за затварянето на т.нар. Балкански маршрут. Освен страните от Вишеградската четворка, никой друг европейски политик не води толкова твърда антимиграционна политика както Курц. Ангела Меркел трудно ще постигне компромиси с него по този въпрос.     Ангела Меркел изрази огромно съжаление от решението на британците да напуснат ЕС. Прагматизъм вместо идеология, откритост вместо капсулиране, стабилна икономика вместо трупане на дългове. Тези основни принципи са близки на Ангела Меркел и на ХДС. Великобритания, която е втората по големина икономика в ЕС, вторият по големина донор в Общността и ядрена сила с право на вето в Съвета за сигурност на ООН, беше един от най-силните съюзници на канцлерката. И след Брекзита Великобритания ще си остане добър партньор на Германия. Загубата за европейската политика обаче ще е голяма.     Холандия по традиция е един от най-важните съюзници на Германия. Винаги, когато е ставало дума за отворени пазари, свободна търговия, конкуренция или за стабилни държавни бюджети, холандското правителство е стояло на страната на Берлин. Датчаните, шведите, ирландците и балтийците мислят по същия начин. Поне в това отношение те са естествени съюзници на канцлерката. Всички те обаче са загрижени за новия курс на германската европейска политика.    Този курс на канцлерката предвижда увеличаване на европейския бюджет. Ако ли пък се наложат вижданията на френския президент Макрон, еврозоната ще получи собствен бюджет и общ европейски финансов министър. Всички северни страни отказват категорично да прехвърлят тези компетенции на Брюксел. Те се опасяват, че ще трябва да плащат за неразумната икономическа политика на другите. През март осемте северни държави дори излязоха със съвместна декларация по този въпрос и Ангела Меркел не може да я игнорира.     И под управлението на Еманюел Макрон Франция остава неразделен партньор на Германия. Така поне федералното правителство и Елисейският дворец представят нещата. Голяма част от германските политици, смятат, че Макрон е последната надежда за спасяването на Европа. Изненадващата му победа преди по-малко от година срещу Марин Льо Пен предизвика всеобща вълна на облекчение в Берлин. Макрон минава за носител на надежда за нов европейски подем.    Това дори е вписано в германския коалиционен договор. Но Макрон все още очаква ясен отговор от Берлин на своите реформаторски идеи за еврозоната. В Берлин пък растат съмненията, че всъщност става дума за прехвърляне на финансовото бреме върху гърба на германските данъкоплатци. Еманюел Макрон е под засилен натиск и в самата Франция. Последните стачки показват колко силна е съпротивата срещу неговата програма за либерализиране. А след една година предстоят избори за Европарламент. Съществуват опасения, че в него могат да влязат нови представители на дяснопопулистки и евроскептични партии.   Остава много малко време за постигането на успех, който да убеди гражданите в истинската стойност на ЕС. Независимо от всички различия, Меркел и Макрон са единни в желанието си да работят за издигането на Европа. За да го постигнат, те са зависими един от друг и то повече от всякога.", "date": "2018.04.22", "title": "Ангела (почти) сама вкъщи"}
{"url": "http://www.classa.bg/%D1%81%D0%B2%D1%8F%D1%82/item/381154-%D1%81%D0%BB%D1%83%D1%85-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Службите за сигурност опровергават информациите за сражения в района на кралския дворец и обвиняват Иран в провеждане на целенасочена информационна провокация \r\n   Редица арабски медии и блогъри съобщиха, че върви опит да държавен преврат в Саудитска Арабия. На разпространени в Мрежата видеозаписи се и виждат и чуват звуци от сериозни сражения в района около кралската резиденция в Рияд. \r\n   По непотвърдени данни крал Салман е бил преместен в обезопасен бункер в най-близката военно-въздушна база на Въоръжените сили на страната. \r\n   Властите в Рияд и службите за сигурност опровергават съобщенията за сражения в района на кралския дворец и обвиняват Иран в провеждане на целенасочена информационна провокация. \r\n   Според съобщенията на официални представители на службите за сигурност на Саудитска Арабия, изстрели са били произведени срещу \"дрон- играчка\", който прелетял над района Хозам, в който е разположена кралската резиденция. \r\n", "date": "2018.04.22", "title": "Слух за държавен преврат в Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/381155-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D1%8F%D0%B4%D1%80%D0%B5%D0%BD%D0%B8-%D0%B8-%D1%80%D0%B0%D0%BA%D0%B5%D1%82%D0%BD%D0%B8-%D0%BE%D0%BF%D0%B8%D1%82%D0%B8", "text": "Доналд Тръмп приветства решението на севернокорейския лидер, очаква \"с нетърпение\" срещата на върха   Северна Корея вече няма нужда от ядрени и ракетни опити, обяви държавният ръководител Ким Чен-ун, цитиран от световните агенции.   Севернокорейският лидер каза, че считано от днес, страната му ще затвори своя полигон за ядрени изпитания, ще спре да прави такива тестове и ще прекрати изстрелванията на междуконтинентални балистични ракети. Решението е било взето на заседание на Централния комитет на управляващата Корейска трудова партия вчера, уточнява бТВ.   Ким аргументира това решение с факта, че Северна Корея вече е проверила оперативността на ядрените си оръжия. Затова нямаме нужда от нови ядрени и ракетни опити и полигонът в северната част на страната изпълни своята мисия, каза той.   Това изявление бе разпространено от севернокорейската държавна информационна агенция КЦТА и препредадено от южнокорейската Йонхап.   То дойде на фона на засилената дипломатическа активност около Северна Корея.   Миналия месец Ким Чен-ун направи първата си официална визита, откакто дойде на власт през 2011 г. – в Китай, където бе приет от президента Си Цзинпин. На 27 април Ким ще се срещне с южнокорейския президент Мун Дже-ин, преди историческа среща с президента на САЩ Доналд Тръмп. Датата и мястото на срещата с Тръмп още не са определени, но принципно е решено тя да се състои в началото на юни.   По-рано тази седмица стана ясно, че в началото на месеца директорът на ЦРУ Майк Помпейо, номиниран от Тръмп за държавен секретар, е посетил тайно Пхенян и се е срещнал със севернокорейския лидер.   Доналд Тръмп приветства изявлението на севернокорейския лидер Ким Чен-ун.   „Северна Корея се съгласи да прекрати всички Ядрени Опити и да затвори важен обект за (ядрени) опити. Това е много добра новина за Северна Корея и за Света - голям напредък! Очаквам с нетърпение нашата Среща на върха\", написа Тръмп в „Туитър\".", "date": "2018.04.22", "title": "Ким Чен-ун: Северна Корея вече няма нужда от ядрени и ракетни опити"}
{"url": "http://www.classa.bg/%D1%81%D0%B2%D1%8F%D1%82/item/381156-%D1%80%D1%83%D1%81%D0%B8%D1%8F-%D1%81%D1%82%D1%80%D0%BE%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87-%D0%BE%D1%82-%D0%BD%D0%BE%D0%B2%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5", "text": "Той ще бъде оборудван с нов комплекс за радиоелектронна борба, което ще го защити по-добре спрямо ЗРК на противника. Възможно е да бъде въоръжен с крилата ракета с ядрена бойна глава   В авиационния завод в Казан е започнало строителството на най-новата модификация на руския бомбардировач Ту-160М2. Неговите изпитания ще започнат успоредно с Ту-160М през 2019 г. и ще продължат 2 години.   Това се счита за сгъстени срокове, като се има пред вид, че засега има построен само един самолет модел „М\" – „Пьотр Дейнекин\", който полетя в началото на тази година.   Тогава в присъствието на президента Владимир Путин беше подписан договор за доставка на 10 бомбардировача Ту-160 за Далечната авиация на стойност 160 млрд рубли до 2027 г.   Летателно-техническите характеристики на новия самолет „М2\" няма да се променят значително, обновяването ще засегне главно електрониката и системите въоръжение.   Ще му бъде поставен нов комплекс за радиоелектронна борба, което ще го защити по-добре спрямо ЗРК на противника. Възможно е да бъде въоръжен с крилата ракета с ядрена бойна глава.", "date": "2018.04.22", "title": "Русия строи бомбардировач от ново поколение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381157-%D0%B7%D0%B0-%D0%BF%D1%80%D0%B8%D0%BC%D0%B8%D1%82%D0%B8%D0%B2%D0%BD%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82-%D1%81-%D0%BD%D1%83%D0%BB%D0%B5%D0%B2-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB", "text": "Ще кажа две неща, които смятам за особено важни покрай случая с майката и борец за социални права Красимира Обретенова. Тя преди няколко дни напусна България, заедно с болната си дъщеря и замина да търси социална подкрепа в Холандия.   За да припомня контекста, нека добавя още, че като бивш журналист и настоящ родител, посветен на грижите на обездвиженото си дете, тя от години води достойна и изключително тежка битка с институциите в уж демократичната ни и респективно социално ориентирана страна. Прави го в името на това деца със специални физически и образователни потребности да имат някакво подсигурено битие и достойно бъдеще.     Откъдето и да погледнем тази борба, тя е епична, а случаят с Красимира и нейната дъщеричка Пасионария е само един от многото, с които държавната система трябва да работи. И с които почти не работи, както стана ясно и покрай решението на майката да емигрира с детето си.   На тези усилия и тази битка свалям шапка!    И в случая не мога да не спомена нещо, над което е добре да се замислим. Сетих се за него още като прочетох информациите как премиерът се бил разплакал, като разбрал историята й. Всъщност емоционалната реакция на Бойко Борисов беше първото нещо, което сме смути. И то не точно неговият плач, колкото медийното му разтръбяване.   В един момент отвсякъде ни бомбардираха с \"новината\" как, видите ли, коравият Зоро на българската политика, мъжът, пред чиято сила и Европа си наляга парцалите (перифразирам една реч на Юнкер), баткото на нацията се бил просълзил от мъката на една обикновена майка покрай нейното страдащо дете, виснало на държавния врат.   И тази мантра за разчувствания премиер така завзе пространството, че стана по-важна от основната новина - че жената напуска гетото! Че си бие камшика, както се казва, че се пръждосва, че се спасява, че се изнася, маха, изтрива, разкарва - както искате го наречете! При това, не защото много й се живее в Холандия, а защото в родната България детето й е обречено на сигурна, мъчителна и недостойна смърт.   Това е истината и това е новината, която трябва да се тиражира! Защото поне за мен сълзите на премиера доказват само едно - че може би все пак е реален човек с някакъв вид емоции.    Понеже като гледам управлението му и масовата подигравка с правата и достойнството на гражданите в поверената му от тях самите държава, имам доста сериозни съмнения по отношение на това. И да, ходенето на църква и публичното посещение на разни там водосвети и религиозни празници не е индулгенция за очевадна политическа нехуманност. Да не кажа дори, че напоследък е доказателство за нея.   Трябва ли ни на нас обаче разреван и разчувстван премиер?! Не, не ни трябва. Трябва ни действащ политик, който вместо да се просълзява или въпреки емоционалната си човешка природа, успява да променя не само закони и политики, но и социални нагласи и вкоренени вярвания.   Политик, който да предлага решения, за да задържи майки и деца като Красимира и нейната Пасионария, вместо със сълзи на очи да им помахва с цяла кърпа на летището. Нужен е премиер, нужен е социален министър, нужна е цялостна стратегия, която най-после да превърне онези отегчени и безчувствени пионки от социалната администрация в професионалисти, които не са забравили, че работят с хора в страдание. И които, дори и да си поплакват над тъмната страна на живота, в която им се налага да пребивават ежедневно, бършат сълзите и правят неща.   Толкова за ПР-а на господин министър-председателя, така настойчиво инжектиран в обществото покрай крайното решение на една поредна отчаяна от държавата си българска гражданка.   В тази история обаче има и един друг аспект, много по-важен дори от сълзите, плъпнали в премиерските очи. Не планирах да заговоря точно сега точно за това. Но понеже много мои колеги отбелязаха също несъответствието, за което смятам да говоря, реших да го изрека публично с целия риск на онлайн и живата омраза, които ме чакат в нисък старт наоколо.   Ето какво имам предвид.    През 2010 година Красимира Обретенова публикува едно трогателно писмо до Ани Салич в тогавашното й качество на журналист, лице на благотворителни кампании и водещ на “Великолепната шесторка” - шоу, което се представяше като изцяло заето с благотворителност.   В писмото, озаглавено в някои медии \"Срещу цинизма на “Великолепната шесторка” и “Байландо”\", обосновано, сериозно и гневно се поставят въпроси за финансиране, критерии за помощ, морал и показност при благотворителни акции и държавна социална политика. Силно писмо, хваща те за гърлото, написано от реален човек, който знае какво говори. Точно затова ужасно смутително беше тогава, остава и сега, една доста сериозна тема в него - съпоставянето на помощта от държавата и НПО-та, отдавана на роми и ромски деца с тази, отпускана на семейства с деца инвалиди.    В текста на писмото по този повод се казва, цитирам:     Права е Красимира Обретенова да пита държавата за нейната липсваща социална политика за интеграция и социализиране на ромското население, но не е права да определя тази общност като “интензивно размножаваща се примитивна.. с нулев обществен потенциал”.   Защото подобен род квалификации автоматически игнорират човешкия елемент, хуманността, за която всъщност трябва да става дума. И така вместо правилно акцентът да падне върху мълчанието на институциите относно проблема с малцинствата и нехайството по отношение на политиката и работата с тях, той отива в посока \"не давайте на тях, а давайте на нас\".   Което, извинете, не е решаване на проблема, да оставим настрана дори сълзливия факт, че не е човешко.    За подкрепяне на тезата си госпожа Обретенова казва в същото това писмо, че това мнение се подкрепя и от голяма част от прогресивната ромска общественост. Ами не, не е така. Те подкрепят истината, че държавата е абдикирала от малцинствената общност, като си затваря очите пред ранните бракове, пред неграмотността, пред нецивилизованите практики в гетото, които за удобство предпочита да нарича \"обичаи и традиции\".   Но прогресивната ромска общност не подкрепя призива \"Не им давайте социална подкрепа\", защото това е чисто и просто геноциден лозунг. Не им давайте, защото са непрогресивни. Не им давайте, защото се женят рано и раждат по много, \"размножават се\" бързо. Не им давайте, защото са необразовани. И в този ред на мисли накрая ще е \"не им давайте, защото са черни на цвят\".   Създаде ли се подобен разделителен критерий и и плъзне ли той в обществения ум като легитимен, само защото е чут от устата на една истински страдаща и бореща се майка, крачката до прикрит, а после и до откровен фашизъм е малка.   Защото той е провокиран от много семпла и затова и толкова смилаема логика - логиката на гледането в чуждата паница и сравняването. Един вид \"не е правилно да им давате, те не заслужават, затова дайте на нас - ние заслужаваме\". Всички болни, бедни, неподдържани от държавата нейни граждани обаче заслужават - това е принципът на демократичното общество и ако ще леем омраза към някаква част от него, вместо да потърсим причините тя да е такава, нещо много важно сме пропуснали в развитието си.   Пропуснали сме например да попитаме къде отиват всички европейски средства, отпускани за програми за обгрижване на болни деца и подкрепа на техните семейства. Пропуснали сме да поискаме точна сметка за социалните разходи в тази държава и пренасочването им към нечии лични, ненаситни джобове.   Защото като сочим пак за виновни ромите, като ги наричаме примитивна общност (разбирай \"диваци\"), не градим нищо. Само рушим и насаждаме омраза, която и без това вече ни е начин на съществуване.    За подобен коментар в Холандия, където от сърце се надявам Красимира и нейната дъщеричка да намерят нормално отношение и държавна грижа, за подобен коментар има съд.   Адекватният призив е друг - работете с тези хора, образовайте ги, накарайте ги да излязат от гетото и да се почувстват част от тази държава, за да станат достойни нейни граждани, които да могат наравно с всеки друг гражданин да се възползват от предлаганите на всички равни и адекватни мерки за помощ.   Всичко останало е зле разбрано човешко право, лошо интерпретиране на обществен проблем и опасна недалновидност.   Помислете! Всички, които имат терминално болен човек в семейството си, биха се борили със зъби и нокти за лечението му. И основателно биха изригнали срещу системата или лекар, който им вдигне рамене и им каже, че не си заслужава да се инвестира в болния, защото така и така скоро ще умре.   Всички бихме се възмутили от дъното на душата си и бихме скокнали (поне се надявам!), ако утре някой каже на Красимира и майките като нея, че в здравето на децата им не е основателно да се инвестира, защото те така и така няма как нито да работят за него, нито да му плащат данъци.   Че това не е ли същото като с онези “примитиви” с нулев социален потенциал, за които Красимира говори?! Същото е. И критерият остава порочен.    Та премиерът, вместо да се просълзява от майката и детето, които политиката на отхвърляне в тази страна, е прогонила, да вземе да си види социалните дейности и хората, които отговарят за тях.   А хората, в чиито семейства има социален случай, за който държавата ни е длъжна да се погрижи, да спрат да си гледат едни други в паниците и да започнат да виждат цялото и голямото. Иначе пак нищо няма да стане и ще си останем на едната вечна, огнена и дръзка българска омраза.", "date": "2018.04.22", "title": "За примитивната общност с нулев потенциал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381148-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%B0%D0%BF%D1%80%D0%B8%D0%BB", "text": "Слушайте вътрешния си глас, той ще ви подскаже как да направите пари, като вложите минимум енергия. По-често говорете по телефона и се срещайте с роднини, също така не пренебрегвайте подкрепата на влиятелни хора. Възможна е измама от страна на лице, в което искрено сте вярвали в продължение на много години. ТЕЛЕЦ ( 21 април - 21 май )  Ако имате скрити ресурси и творчески потенциал, не трябва да го криете от другите. В любовта покажете благородство и щедрост, така ще бъдете възнаградени в бъдеще. Вечерта посветете на домашна работа и общуване с роднини. Ако е възможно, организирайте семеен празник. БЛИЗНАЦИ ( 22 май - 21 Юни ) Днес може да получите, неочаквано покровителство и подкрепа от приятели. Но в семейния живот, се очаква напрежение и изясняване на отношенията. Опитайте първо да направите компромис, ако не искате конфликта да се проточи дълго време. Общувайте с повече хора, за да не се чувствате самотни.   РАК ( 22 юни - 23 юли ) Добър ден, в който, ще успеете да решите много проблеми. Необходимо е да потърсите незабавно допълнителни доходи, както и да се заемете с ежедневните проблеми. Ако през деня вашите ценности и възгледи, за някой неща се променят, ще се озовете много близо до успеха. Вечерта, ще имате възможност да си починете. ЛЪВ ( 24 юли - 23 август ) Не се препоръчва, да започвате деня с конфликт, в противен случай през целия ден, ще се чувствате духовно опустошени. На работното място, може да получите бонус или да ви обещаят нов пост. Вечерта предразполага към романтика или посещение на празнично събитие. Само не забравяйте да купите подарък. ДЕВА ( 24-ти август - 23 септември ) Ако сутринта се събудите в мрачно настроение, то ще ви съпровожда през целия ден. Настройте се положително, обградете се с весели хора, така ще имате късмет във всички начинания. Днес също е необходимо, да се грижите за здравето и нервите си и да не харчите много пари. Не губете енергията си, за празни думи и дела. ВЕЗНИ( 24 септември - 23 октомври) Ако разширите хоризонтите си в работата, скоро ви чака зашеметяваща кариера. Това се отнася не само за тези, заети с практични професии, но и за творческите личности. Денят обещава интересно запознанство, което ще прерасне в дългосрочна връзка. По отношение на финансите, трябва да усмирите желанията си, иначе, ще останете без пари.   Денят ви обещава, изобилие от романтични срещи и финансови изгоди. Ще сте щедри в подаръците за приятели и роднини, както и може да дарите част от парите за благотворителност. В работата, трябва да избягвате критики към шефовете, особено в присъствието на служители, които от скоро, са започнали работа .   СТРЕЛЕЦ ( 23 Ноември - 21 Декември ) По-малко трябва да размишлявате и осмисляте случващото се и повече да действате. Вашите желания, на моменти са твърде големи, така че да бъдете реалисти. Денят не е добър, за публични събития, партита и фирмени мероприятия. По-добре си починете в кръга на семейството си, разходете си и се погрижете за здравето си. КОЗИРОГ (22 Декември - 20 януари ) Съдбата, ще ви принуди да вземете ролята на защитник и лидер. Между другото, не само в работата, но и сред роднините. Може би, ще трябва да направите нещо насила, което не е включено в плановете ви. Но имайте предвид, че ако се откажете от решаването на проблемите на другите, ще може да разчитате само на себе си в бъдеще.  ВОДОЛЕЙ ( 21 януари -  19  февруари ) Препоръчва се, да водите тих и хармоничен живот. Този ден не е безопасен, както за физическото, така и за моралното ви състояние. Ако може, излезте сред природата или си намерете нещо интересно за правене. Вечерта, може да получите неочаквана покана от приятели, живеещи в чужбина.   РИБИ ( 20 февруари - 20 март ) Днес, ще имате късмет в общуването и работата. Ще бъдете търсени навсякъде, но да помогнете и угодите на всички е малко вероятно да успеете. В любовта, ще трябва да вземете важно решение, особено ако имате постоянни проблеми и те от дълго време ви тревожат.", "date": "2018.04.22", "title": "Дневен хороскоп 22 април"}
{"url": "http://www.classa.bg/%D1%81%D0%B2%D1%8F%D1%82/item/381149-%D0%B8%D0%B3%D1%80%D0%B0%D0%B5%D0%BC-%D1%81-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0-%D0%BF%D0%B8%D0%B5%D0%BC-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0-%D0%BD%D0%BE%D1%81%D0%B8%D0%BC-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0", "text": "  Дребни като песъчинки   Има ги в пастата за зъби   Козметика с много пластмаса   И изкуствените материи са проблем   Микропластика във водата   Как микропластика отива в моретата   Бомба със закъснител Пластмасовите отпадъци също \"произвеждат\" голямо количество пластмасови микрочастици. Една найлонова торбичка се разгражда след 20 години, едно пластмасово шише - след 450 години. Средностатистически всеки жител на Земятата използва годишно по 60 килограма пластмаса. А в Северна Америка и Западна Европа дори над 100 килограма. Два процента от произвежданата в света пластмаса попада в моретата     В плен на пластмасите   По-малко пластмаса?", "date": "2018.04.22", "title": "Играем с пластмаса. Пием пластмаса. Носим пластмаса."}
{"url": "http://www.classa.bg/%D1%81%D0%B2%D1%8F%D1%82/item/381150-%D0%B8-%D0%BF%D0%BE-%D1%81%D0%B8%D0%BB%D0%BD%D0%B8%D1%8F%D1%82-%D0%B5-%E2%80%A6-%D0%BA%D0%B8%D0%BC", "text": "            В Корея, повече отколкото на други места, нещата явно се възприемат само в черно-бели краски. Останалите нюанси просто липсват. Само допреди няколко месеца се твърдеше, че полуостровът и страните от региона неудържимо вървят към унищожителна война. А сега изглежда, че трайният мир е само въпрос на време.   Нито едното, нито другото е вярно. Достатъчно е да погледнем към основните участници в тази игра, за да ни стане ясно защо това е така. Както Ким Чен-ун, така и Доналд Тръмп си падат по гръмките фрази. А южнокорейският президент Мун Дже-ин, който дълго време беше игнориран от Севера, естествено се опитва да ги надвика.   Бихме могли да наблюдаваме всичко това с интерес, та дори и с известна забава, стига залогът да не беше толкова голям. Неоспорим напредък е обаче, че макар Ким и Тръмп все още да говорят само един за друг (почти приятелски), явно вече са готови да разговарят и един с друг - очи в очи.     Но тук следва да се запитаме: какви са реалистичните шансове подобен пряк разговор да доведе до нещо съществено? Американците, заедно с целия останал свят (с изключение на Северна Корея), искат Корейският полуостров да бъде свободен от ядрено оръжие. Ким Чен-ун също изпитвал подобно желание – поне така твърди Южна Корея.     Но, първо: все още е напълно неясно какви са истинските намерения на Ким Чен-ун в това отношение, и второ: севернокорейските ядрени оръжия наистина са най-големият, но далеч не и единственият проблем в този конфликт. Само японците или южнокорейците си знаят какво точно изпитват, знаейки че живеят в обсега на севернокорейските ракети.   А тези ракети представляват заплаха, дори и да са снабдени \"само\" с конвенционални бойни глави. Дори Ким Чен-ун да се откаже от ядрените си оръжия, той ще си запази научните и технически познания, необходими за тяхното производство; и второ: той със сигурност не би се съгласил на пълно разоръжаване.   От Доналд Тръмп със сигурност ще чуем още много гръмки думи преди евентуалната му среща с Ким. Но в редица отношения американецът е по-слабият от двамата: Ким разполага с още един силен коз – в севернокорейски затвори се намират редица американски граждани, които биха могли да изиграят ролята на заложници. И севернокорейският диктатор със сигурност ще изтъргува скъпо евентуалното им освобождаване.", "date": "2018.04.22", "title": "И по-силният е … Ким"}
{"url": "http://www.classa.bg/%D1%81%D0%B2%D1%8F%D1%82/item/381151-%D0%BA%D1%80%D0%B5%D0%BF%D0%BE%D1%81%D1%82%D1%82%D0%B0-%D1%80%D1%83%D1%81%D0%B8%D1%8F%E2%80%9C-%D0%BD%D0%B0-%D0%B2%D0%BE%D0%B9%D0%BD%D0%B0-%D0%BA%D0%B0%D1%82%D0%BE-%D0%BD%D0%B0-%D0%B2%D0%BE%D0%B9%D0%BD%D0%B0", "text": "            Контейнери с хлор от Германия и димки от Солсбъри ... Ако се вярва на официалната представителка на руското Външно министерство Мария Захарова, излиза, че сирийски правителствени сили са открили подобни неща в завладяното от тях предградие на Дамаск - Източна Гута. На телевизионните екрани се появи и едно сирийско момче, за да разкаже как някакви чичковци платили на хора от град Дума, за да инсценират кадри, показващи последствията от химическа атака.      В същото време международните инспектори, които трябва да установят дали в Дума е използвано химическо оръжие, все още не могат да пристъпят към работа. Съществуват подозрения, че сирийските съюзници на Кремъл са заети с това да унищожават следите от химическата атака и сега инспекторите няма да открият нищо, колкото и усилия да полагат. Дамаск явно иска докаже, че химическата атака е дело на опозицията, но той същевременно е длъжен да подкрепя и инспекторите от Организацията за забрана на химическите оръжия.   Няколко дни преди изявлението на Мария Захарова, нейният началник Сергей Лавров заяви, че швейцарски специалисти са опровергали изводите на британските химици за използването на нервнопаралитичната субстанция „Новичок\" при покушението срещу Сергей Скрипал и дъщеря му. По думите на външния министър, сътрудниците в лабораторията в Шпиц, която влиза в състава на акредитираните изследователски центрове на Организацията за забрана на химическото оръжие (ОЗХО), са открили в пробите веществото BZ. Това нервнопаралитично средство не се произвежда в Русия, затова пък - на Запад. С други думи: Скрипал е бил отровен от западните тайни служби. Лабораторията в Шпиц незабавно отговори на Лавров в Туитър. Швейцарците обясниха, че напълно подкрепят изводите на британските си колеги от Портън Даун.   По-късно на заседание на ОЗХО в Хага се изясни, че BZ действително е било използвано - но само за сравняване на пробите с цел по-прецизната идентификация на веществото, използвано в атентата срещу Скрипал. Оказа се обаче, че споменавайки лабораторията в Шпиц, Сергей Лавров е нарушил правилата на ОЗХО, под които се е подписала и официална Москва. Тези правила предполагат анонимност на лабораториите, за да не им бъде оказвано влияние.   Руското външно министерство, депутати и телевизионни пропагандатори продължават всеки ден да измислят нови и нови версии за случилото се в Източна Гута и Солзбъри. Също както в историята със сваления малайзийски самолет през юли 2014 година, главната задача е всяко рационално обсъждане на въпроса да бъде потопено в море от лъжи и конспиративни теории.   Основната аудитория на тези пропагандни упражнения живее в Русия. Тя прекалено лесно повярва, че покушението в Солсбъри и химическата атака в Източна Гута са брънка от гигантската провокация на Запада срещу Русия.   Ако беше жив Умберто Еко, авторът на „Махалото на Фуко\", сигурно щеше да се кандидатира за стаж в Отдела за информация и печат към руското Външно министерство или в телевизионния канал „Россия\". Той навярно би позеленял от яд, че не е успял да измисли толкова „майсторски\" сюжет като онзи, който се роди в Москва. А именно: че правителствата на Великобритания и САЩ организират убийства и бомбардировки като фалшифицират всичко възможно с помощта на контролираните от тях медии, полицаи, разузнавачи, дипломати, министри и военни.   Това, което от гледна точка на западните граждани е напълно нереалистично, в Русия се възприема като нещо, което се разбира от само себе си. Там така или иначе са убедени, че целият свят се управлява от Ротшилдовци, световното правителство на масоните, Федералния резерв на САЩ и ЦРУ.   Работата не е в това, че руснаците са бедни, пътуват малко и страдат от постсъветския комплекс за загубеното величие. Дори заможните и добре информираните руснаци от Москва и Санкт Петебург са готови да повярват и в най-фантастичните версии за злокобната роля на Запада.   Много хора подозират, че както и в случая с „Боинга\", Русия и този път е замесена по някакъв начин в историите с употреба на бойни отровни вещества, но се страхува да си признае, защото иначе изводите на останалия свят за нея биха били страшни. Затова е по-добре да се вярва на теорията за световен заговор. „Крепостта Русия\" се намира в състояние на война с целия свят и се придържа към принципа, че на война са позволени всички средства, а жертвите са неизбежни. Главната жертва обаче е авторитетът на Русия в международните организации. Съветът за сигурност на ООН на практика е парализиран от руското вето по въпросите на химическите оръжия. Организацията за забрана на химическото оръжие (ОЗХО) почти единодушно се противопостави на руската позиция.   Изолацията на Русия все пак няма да е тотална. Та нали Западът се страхува от непредвидимостта на Кремъл, която всъщност е основното му оръжие. Но на Русия ще ѝ бъде трудно да излезе от задънената улица, в която се намира - твърде голямо е недоверието на САЩ, ЕС и на целия Запад към Москва. Трета световна война, разбира се, няма да избухне, но ситуацията явно може да бъде спасена само с помощта на инвазия на някакви злонамерени извънземни, както в стария филм „Денят на независимостта\".", "date": "2018.04.22", "title": "\"Крепостта Русия“: на война като на война"}
{"url": "http://www.classa.bg/%D1%81%D0%B2%D1%8F%D1%82/item/381152-%D0%BC%D0%B0%D0%BA%D1%80%D0%BE%D0%BD-%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "            Речта на Еманюел Макрон пред Европейския парламент даде стартовия изстрел на кампанията за европейските избори през 2019 г. Но след като изслушахме това красиво слово, ние пак не разбрахме дали президентът ще се опита и в Европа да направи онова, което направи във Франция преди година: да разбие политическите партии и да създаде нова проевропейска платформа в опозиция на настоящото статукво. Дали ще рискува да хвърли ръкавицата към дясно центристките партии, които в момента са на власт в повечето европейски държави, и по този начин дори да се смрази с канцлерката Меркел? Как в крайна сметка смята да се справи с нарастващото напрежение между Източна и Западна Европа? И не на последно място: по какъв начин възнамерява да инжектира нова демократична енергия в европейския проект, и по-специално в онези страни, в които хората четат речите му в превод?   Във Франция политиката и поезията вече от векове са в щастливо брачно съжителство и Еманюел Макрон остава верен на тази семейна традиция. Той показа, че драмата му лежи на сърцето: когато говореше за новата \"гражданска война\" в Европа и за опасностите от национализма, Макрон ефектно възкликна, че не желае да принадлежи към едно \"поколение от сомнамбули\". И притесни политическите си опоненти от европейското дясно, защитавайки европейските ценности не само срещу посегателствата на авторитарни властници извън ЕС (разбирай Русия, Китай, Турция), но и срещу антилибералите у дома (разбирай Унгария, Полша). Той спечели точки и с политическия си прагматизъм, доколкото се отклони от класическите федералистки нагласи на прогресивните среди във Франция и не се застъпи за Съединените европейски щати, а вместо това предложи общоевропейски дигитален данък, който ще подсили Брюксел.   Френският лидер явно е решил да влезе в ролята на предпазлив визионер. За своите предпочитани политически опции той говори по-скоро с намеци, отколкото в прав текст. Като реторика речта му беше мощна, но всъщност най-забележително в нея беше премълчаното. Макрон подмина с подозрително мълчание например въпроса за реформите в еврозоната, който беше централен в речта му в Сорбоната миналата година. Това мълчание е ясен сигнал за трудностите в германско-френските преговори за Европейски валутен съюз. Той почти не засегна позицията на Европа по отношение на свободната търговия и остана политически уклончив както по въпроса за справяне с миграцията, както и за отношенията между Европа и Съединените щати.   Генерал Дьо Гол навремето беше казал, че истинският лидер винаги крие в ръкава си някаква изненада, която другите не могат да схванат, докато в същото време тя предизвиква у публиката задъхан възторг. Изненадата в ръкава на Макрон беше посланието му за бъдещето на европейското разширяване. \"Аз не искам Балканите да се обърнат към Турция или Русия\", каза френският президент в Страсбург. И веднага добави обаче, че не иска и такава Европа, която макар още сега да функционира трудно с 28, а утре дори само с 27 страни-членки, въпреки това смята, че може да продължи със същата галопираща скорост напред и скоро да обединява 30, ако не и 32 държави при същите правила.     Макрон постави пръст в раната и мнозинството европейци сигурно ще се съгласят с него, че няма никакъв смисъл да се говори за разширяване, ако не е ясно какъв точно ЕС искаме да разширяваме. В момента определено няма никакъв ентусиазъм за разширяването на Евросъюза, независимо дали с държавите от Западните Балкани, с Турция или с Украйна. Ако се проведе допитване, мнозинството европейски гласоподаватели със сигурност ще кажат, че по-скоро предпочитат ЕС да се свива, отколкото да се разширява. Но като практическо въздействие това послание на Макрон беше истинска политическа катастрофа. Да, патетичното възклицание на Жан-Клод Юнкер, че единствената алтернатива на интеграцията на Балканите е нова война в региона, може да се пренебрегне като типичен пример за баналността като последно убежище.     Истината е обаче, че изявлението на Макрон съдържа взривоопасния потенциал да влоши допълнително положението в региона. България, която в момента председателства ЕС, има пълното право да упрекне френския президент, че на фона на неговото изявление старателно подготвената среща на върха за Западните Балкани през май започва да звучи като лош виц. Европейската комисия пък има пълното право да тълкува неговото изявление като нож в гърба. А проевропейските реформатори в региона имат пълното право да обвинят Макрон, че подкопава позициите им.   \"Конструктивната двусмисленост\" - дълго време точно това беше предпочитаната брюкселска стратегия по отношение на Балканите. Европейските политици обичат да повтарят, че когато става дума за приемането на страните от Западните Балкани в ЕС, единственият въпрос е \"кога\". В действителност никой в ​​Брюксел или в Белград не вярва, че през 2025 г. някоя от страните в региона ще бъде член на ЕС. Независимо от това досегашната игра на Брюксел се наричаше „Държим вратата отворена за Балканите\", а Макрон реши да затръшне тази врата - поне за момента. И никой не може да го упрекне за това. Можем обаче да го упрекнем за друго: той „замрази\" разширяването, без да предложи някаква алтернативна, и така едновременно влоши кризата на Балканите и отслаби позицията на ЕС в региона. Стана ясно и още нещо: когато се обръща към европейците, Макрон всъщност визира единствено избирателите в Западна Европа.   Иван Кръстев е ръководител на Центъра за либерални стратегии в София, изследовател в Института по хуманитарни и социални науки (IWM) във Виена. Основател и член на Европейския съвет за външна политика. От 2015 г. насам Кръстев редовно публикува анализи замеждународното издание на „Ню Йорк Таймс\". Настоящата статия е писана специално за Дойче Веле.", "date": "2018.04.22", "title": "Макрон неприятно изненада Балканите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381144-20-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D1%81%D0%B8-%D0%BC%D0%B8%D1%81%D0%BB%D1%8F%D1%82-%D0%BC%D1%8A%D0%B6%D0%B5%D1%82%D0%B5-%D0%BD%D0%B0-%D0%BF%D1%8A%D1%80%D0%B2%D0%B0-%D1%81%D1%80%D0%B5%D1%89%D0%B0", "text": "Няма значение колко спокоен и печен изглежда един мъж на среща с непозната Всякакви мисли минават през главата на всеки от тях. Някои използват сложни медитационни техники, за да избутват тези мисли на заден план, а на други просто са изписани на челото им, карайки ги да се потят обилно и да задават тъпи въпроси, като \"Ъъъ, кефиш ли се на... неща?\" Дори и да е гуру на увлекателните разговори или пък абсолютен психопат, тези мисли минават през главата му, а някои от тях даже си остават там.       Това си е реално притеснение за всеки. Ами ако тя или той не е този, за когото се представя? Ами, ако е сериен убиец? Ами, ако са двама убийци? Ами, ако ни закарат някъде и ни убият и двамата докато спим? Няма как да знаем със сигурност дали си готина мацка или хладнокръвна убийца, поне докато не стигнем до пета среща.       Да те убият е кофти, но не толкова, колкото да стоиш на една маса с някого, с когото нямате абсолютно нищо общо. Няма нищо по-гадно от среща, на която двама души се разправят за това какви картофи трябва да се поръчат или дали е хубаво да се яде пиле и/или салата. А ако обслужването е зле, положението излиза извън контрол. \"Надявам се да ми хрумне наистина яко, за да я впечатля отраз.\" Mоже би сервитьорът ще се спъне и ще успея да уловя таблата с питиетата във въздуха без да се разлее нито капка. Може би ще ударя един тупаник на някого? Или може би ще спася бебе от удавяне? Според Гугъл Мапс наоколо няма водни басейни, но пък надеждата умира последна...        Наистина няма лесен начин, посредством който да се приближиш до някого, да го питаш кой е и после да му кажаш, \"Извинявайте, припознах се, въпреки, че реално търся някой, когото никога не съм виждал.\" Разбира се, ако си от другата страна, би се досетил, че човекът просто е на среща с непозната. Обаче, когато си от другата страна, нещата отиват накъм паническа атака.        Безплатните неща са доста яки, освен, ако не са под формата на утешителни питиета от бармана, който след 2 часа висене сам, търпеливо те е изчакал да си признаеш, че са ти вързали тенекия.   \"Ами ако погрешно съм решил, че не се е появила, а просто не съм я познал?       Това на практика престана да е проблем след 2002-ра, откакто хората започнаха да ходят с телефони навсякъде, но си стои на дневен ред като притеснение.        Мъжете не разполагат с безброй много опции за първа среща, освен да сложат риза с яка.    \"Ами ако не й хареса ресторантът, който съм избрал?\"       Tова безспорно е едно от най-основните притеснения, които стоят пред хората отиващи на първа (или може би втора) среща. Не ти ли се е случвало да отидеш на ресторант с някого, който да е толкова гаден, че чак да намразиш и човека, който те е завел там?        Tова чудене минава често през главата на мъжа по време на първа среща. Да пия ли второ? Мога ли да си поръчам трето или да изчакам да видя тя какво ще направи? Или направо да тегля една майна, да си поръчам шест и да се надявам, че и тя е пияница като мен? Или пък да се отрежа и да елиминирам всеки един потенциално лош спомен?    \"Леле, ами ако не ми приемат картата?\"       Всички ние изпълняваме горе-долу едни и същи стъпки при отказана карта. Дори няма значение дали имаме или нямаме пари:    Казваш на сервитьора:    \"Днеска си работеше,\"    Любезно го молиш да пробва пак. Ако пак не работи, я инспектираш внимателно за видими дефекти. Просто обявяваш на всеослушание:    \"Веднага ще се обадя в банката, като се прибера!\"", "date": "2018.04.22", "title": "20 неща, които си мислят мъжете на първа среща"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381145-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BC%D0%B8%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B3%D1%80%D0%B0%D0%BD%D0%B8%D1%86%D0%B8", "text": "Тийн сензацията Сузанита сякаш няма граници. В новия си клип, който е качен в Ютуб едва от няколко часа, тя надскочи себе си по простотии. Парчето се казва \"К'во става брат\" и в него участва заедно с Ангел. 15-годишната дъщеря на Орхан Мурад играе ролята на гаджето на певеца Ангел, който пък е мутра.  \r\n   \r\n   Имитирайки Гери Никол, тийнейджърката разтриса дупара в туърк, но не яка, а детска. Следват още втрещяващи кадри. На тях лолитката пуши трева и прави френска любов на предната седалка на кола. \r\n    ", "date": "2018.04.22", "title": "Сузанита мина всички граници!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381146-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Сестрата на Ким Кардашиян Кортни публикува в своя Инстаграм откровени снимки, които само за 6 часа бяха оценени от повече от милион души. На снимките момичето е напълно голо. Тялото й се прикрива леко само от розово палто.      Лайковете под снимката до този момент са 1 203 224.", "date": "2018.04.22", "title": "Сестрата на Кардашиян взриви мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381147-%D0%BC%D0%B8%D0%BA%D0%B0-%D0%B5-%D0%B3%D0%BE%D0%BB%D0%B0-%D0%B8-%D1%81%D0%B0%D0%BC%D0%BE-%D0%BF%D0%BE", "text": "Мика Мартинез е жената, която разполага с достатъчно татуси и въобръжение, за да ги постави на правилните места. Много хора смятат, че качваме само голи жени, но това не е истина. Ние просто искахме да покажем татусите, нищо друго не е истина.                ", "date": "2018.04.22", "title": "Мика е гола и само по...."}
