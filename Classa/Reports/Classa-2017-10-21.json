{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374163-%D1%80%D1%83%D1%81%D0%B8%D1%8F-%D0%BD%D0%B5-%D0%B5-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Уважаеми другарки и другари, делегати и гости,   Днешното заседание на XIII Конференция на Софийската градска организация на БСП се провежда 6 месеца след предсрочните парламетарни избори, довели до трети кабинет „Борисов\" и в навечерието на заседанието на 49-ия Конгрес на БСП. Този период се характеризира с високо равнище на глобално напрежение, засилване на нестабилността и непредвидимостта в света и Европа, както и все по-трайната тенденция в ЕС към задълбочаване на кризата на европейските ценности, на социалния модел, на икономическите диспропорции и различия между държавите-членки и все по-засилващата се роля на националната държава.   На този фон, от управлението на премиера Бойко Борисов произтичат тежки последици за държавата - управленски хаос, празни обещания, слаба работа на Народното събрание, имитация на външнополитически успехи.   България продължава да бъде най-бедната в Европейския съюз, поразена от демографска катастрофа, от деидустриализация, от разруха на здравеопазването, образованието, науката и културата, от масовата битова престъпност. Свидетели сме на управленска демагогия, чрез която се манипулира всекидневно българското общество, като по този начин се намалява волята му за съпротива.   Страната е притисната отвсякъде от нерешени и от полурешени проблеми, от непремислени действия на изпълнителната власт. Сред тяха са докладът за националната ни сигурност през 2016 г., като в него е допусната стратегическа грешка и неразбиране на международната обстановка. Обявяването на Руската федерация за главна заплаха за България, говори за опасни зависимости на властта от чуждестранни интереси, както и от вкарване на България в евентуален военен конфликт. Убедени сме, че Русия не е заплаха за България!   Дори и там, където си въобразявахме, че българската кауза може безпрепятствено да спечели дивиденти, търпим загуби.   - злополучната подготовка на българското председателство на Съвета на Европа;   - продължаващото неприемане на България в Шенген;   - примиряването с идеята за Европа на две скорости;   - фактическият отказ от големите енергийни проекти.   Така се пропилява шансът България да поиска и завоюва ново място в Европейския съюз и да участва активно, пълноценно и пълноправно в процесите, които текат в него. Това място е свързано и с осмисляне, в рамките на НАТО, на военно-политическите ни отношения със САЩ, без това да се противопоставя на икономическите и духовните ни връзки с Русия.   БСП като национално отговорна партия трябва да продължава да настоява за сваляне на санкциите срещу Русия, обявени заради присъединяването на Крим към Руската федерация. На пух и прах станаха обещанията на управляващите, че ще се възползваме от конюнктурата на така нареченото „обещано разбирателство\" между Тръмп и Путин.   Зад привидното благополучие, което е реалност единствено в очите на герберите и техните партньори, се крият все по-тревожни проблеми и диспропорции. Това е валидно и в пълна степен и за София. Въпреки огромните усилия градът да бъде представен като „витрина на успешното управление на ГЕРБ\".   Състоянието и проблемите на държавното управление на централно ниво и по места се превръщат в основна заплаха за България в трудната и усложняваща се външна и вътрешна обстановка.   Започнахме да разкриваме истинското лице на модела ГЕРБ.     - липса на аргументирана и реалистична програма;   - ниска ефективност и ефикасност на управлението;   - отказ от пълноценна и прозрачна отчетност пред обществото и примитивен пиар;   - тотално налагане на клиентелистки и корупционни практики;   - шуробаджанащина - нарушаване на елементарни политически и морални правила;   Всичко това подсигурява идейната спойка в клиентелисткия модел на структуриране на ГЕРБ.   Всичко това е вредна и опасна за държавата политика, ускоряваща деградацията на обществото.   ГЕРБ изпада в логорея, която представя за големи постижения мижавите резултати или вреди.   Управляващите произвеждат всекидневно скандали и гафове. Правителството е нестабилно и може да се „самосвали\" във всеки един момент, независимо от това, че са се вкопчили във властта. Последният месец на всекидневни скандали е точна илюстрация, че ГЕРБ не е монолитна политическа сила, а концесионер по интереси. ГЕРБ не е партия в класическия смисъл на думата, а механичен сбор от родово-кланови общности, които са апортирани под марката ГЕРБ.   Външнополитическата активност на премиера, с оглед имиджа му на международен фактор в навечерието на европейското председателство, всъщност е параван за прикриване на вътрешно-икономическите недъзи и проблеми на хората, Вкарването на темата за противопоставянето на институциите, чрез непрестанните опити за уязвяването на президента, има за цел прикриването на управленската немощ. Това обаче не им се получава.   Грешките и гафовете трябва да се посочват и критикуват.   Това парламентарната група на БСП и общинските съветници от София го вършат с респектираща последователност. Но в тази насока, според мен, трябва да се внимава, тъй като БСП би могла да се поддаде на изкушение да се рови по повърхността на злободневните събития, разчитайки, че натрупването на обществено негодувание от модела ГЕРБ, ще я доведе „автоматично\" на власт.    Да показваш само греховете на управляващите не е алтернатива. Емоционалната критика на симптомите на модела не е достатъчна. Тя може да носи моментни положителни ползи, но съдейства само отчасти за убеждаване на широките слоеве от българското общество, че БСП е истинската алтернатива на ГЕРБ. Както показват данните и анализите, общественото отношение към управляващите се влошава, но същевременно недоверието не прераства в подкрепа за нас. Към момента установеният електорален таван на БСП се запазва, и толкова.   Това поставя на дневен ред големия въпрос: Какво е необходимо да направи (и то незабавно) БСП, за да се наложи като реална алтернатива в съзнанието на широките електорални кръгове?   За първи път имаме държавно управление, което мисли през призмата на календарното полугодие, с хоризонт края на председателството - юни 2018-та година. А след това въпросът за предсрочните парламентарни избори ще стане отново актуален. Въпреки, че управлението е в лоша кондиция, ние от БСП, дали сме готови да управляваме, като реализираме нова политика, като предлагаме ефективни предложения и имаме креативни идеи?   На този етап, победата на БСП на следващите, почти сигурно, предсрочни парламентарни, европейски и местни избори изглежда несигурна.   Тук, другари и другарки, поставям въпроса: Подготвени ли сме да управляваме с висок професионализъм, програмна увереност, в интерес на българските граждани и националния интерес?   Алтернативата не е само да отстраним ГЕРБ от власт. Алтернативата е в това как ще направим държавното управление на България по-различно от сегашното, по-добро и по-справедливо.   Искам да поставя и още два важни въпроса, които, убеден съм, немалко членове на БСП си задават: Защо опитът да се действа реактивно не е достатъчно ефективен понякога? Защо се създава усещане, че нерядко се плъзгаме по повърхността?   Отговорът на този въпрос съдържа три елемента, които ние, в Софийската партийна организация, се опитваме да изпълним, макар и все още в непълна степен:   Да покажем, че искаме и можем да реализираме конкретни политики по различен от ГЕРБ начин. Да правим тази политика в диалог и с участието на различните общности, като се превърнем в представители на техните интереси в управлението на града и държавата. Да търсим нов подход, излъчващ стабилност и справедливост;   Да подготвим политическите цели и рамки, както и основните експертни аргументи за нашите нови, различни политики. Чрез тези аргументи е важно не само да се докажат видимите пороци на модела ГЕРБ. Важно е да представим убедително аргументи в подкрепа на идеи и цели, които предлагат реално по-добри решения на обществото. Като всяко наше политическо решение трябва да стъпва на експертна основа.   Да подберем и лансираме на различните нива, от местната микрообщност до града като цяло, екипи от изявени, доказани личности (както утвърдени партийни кадри, така и уважавани личности в професионални и граждански среди). Тези експерти да участват в разработването на политиките и така на практика да представят персонифицирана алтернатива на клиентелистките и корупционни мрежи на ГЕРБ.   Не е достатъчно да твърдим, че БСП е различна от ГЕРБ. Трябва всекидневно да го доказваме с конкретни и проверими от хората дела. Има немалко важни и полезни неща, които софийските ни депутати, групата на съветниците и партийните структури правят, но те все още остават недостатъчно видими за хората и не убеждават мнозинството от столичани в способността ни да управляваме. Тази констатация може би изглежда несправедлива с оглед на усилията, които полагаме, но не бива да забравяме, че от значение е не какво мислим ние за себе си, а как хората ни възприемат и оценяват. Ние трябва да станем различни именно чрез способността и готовността да управляваме по друг, много по-добър от ГЕРБ начин, в интерес на хората. А оценката дали тази способност е налице, я дават гражданите. Тази оценка не се дава на партийните форуми.   БСП макар че все още е партията с най-голям брой членове, все по-малко е масова партия. На национални избори има хора, които гласуват за БСП, а на местните същите гласуват за други партии или кандидати. Ниската мотивация и слабата активност на структурите по места е предупредителен сигнал.   Вътрешнопартийният конфликт, като естествено състояние на БСП, се поддържа от години. Промяната в БСП е заявка за промяна и на държавата. Но, ако промяната се състои в разгонване на този или онзи, заради стари лични сметки, тя не излъчва позитививно послание. Скандалите, които се разгарят в БСП, не са на идейна основа. Искам да поставя въпроса: Ние от БСП имаме ли сили да определим принципите на нашите спорове? Принцип е търсенето на такъв социално справедлив модел на управление на държавата, който ще започне да решава и да преодолява социалните неравенства и диспропорции. Изкуството на управлението е в това да се даде на всички хора усещането, че са част от него, така че те да са наясно, че всеки един от тях е нужен и има своето място.   В това отношение интелектуалният потенциал на БСП - София е ключов, както във вътрешнопартиен, така и в национален план.   Искам да обсъдим още един ключов въпрос: Съществува ли изолация на БСП като политически и идеен субект, и в столицата, и в страната?   Според мен, отговорът е: До голяма степен - да!   Как да преодолеем това наличие на отчужденост в София и в национален план? Как да изберем и посочим кои са нашите потенциални партньори в бъдещето управление? Никой не храни илюзии, че в близките години е възможно еднопартийно управление. Очевидно е, че с механичен сбор от партии, стоящи в левия спектър - от крайно ляво до център-ляво (включително и на бивши наши съпартийци), проблемът ще остане да виси. Нашата задача би трябвало да се състои не в монополизиране на лявото политическо пространство, а в утвърждаване на социалистите като естествени лидери на ляво мислещите и социално ориентирани хора.   Съществен и дори фундаментален от идеологическа гледна точка въпрос е: Кое всъщност е съвременното ляво и какво очакват хората?   Икономическа и законова рамка на отношенията между труда и капитала, водещи до социална ангажираност на бизнеса, стимулирана от държавата и местната власт. Демографската криза може да се пребори чрез достойно заплащане, сигурност, качествено здравеопазване и образование. За да постигнем тези цели, държавата и общините трябва да се върнат в „играта\", като пазарен играч, за да регулират по икономически път неравенствата, поемайки отново своите отговорности, осигурявайки условия и предпоставки за развитие и просперитет на всеки един гражданин.    Не сблъсък между обществения интерес и частната собственост, между едрия и дребния бизнес и предприемачество. Не рекет или натиск, както го разбират ГЕРБ, а взаимно осъзнаване на социалните функции и ангажименти, основаващи се на по-справедливо разпределение на националното богатство.   Държавата и общината, работейки на пазарен принцип, са в състояние да достигнат по-високи равнища на свое участие във формиране на брутния вътрешен продукт, като собственост, далеч над сегашните скромни около 10%. В държави като Германия, Франция, Холандия, Великобритания този дял надхвърля 20% и стига в някои държави до 40-45%.   Догмата на неолибералната теория, че държавата и общината са лоши стопани и че преотстъпването на държавната и общинската собственост в частни ръце е най-доброто решение, се провали окончателно. Догмата на неолибералната теория доказа своята несъстоятелност на фона на все по растящите неравенства, както в столицата, така и в цялата страна.   София не е България, но София е умален модел на България и на управлението на ГЕРБ. Така, както има дисбаланс и неравенство в развитието на централната част на столицата спрямо крайните квартали, такъв е и дисбалансът между развитието на София и преобладаващата част от страната.   БСП - София, и БСП като цяло, трябва да се стремим да бъдем в непрекъсната политическа кондиция. Изхождайки от интелектуалния потенциал, съсредоточен в София, трябва да увеличим своята продуктивност и съдържателност на нашите действия. Ефективността, която не се състои в механичното показване на грешките на ГЕРБ, а се измерва с капацитета на алтернативните и справедливи политики и идеи.   Не трябва да забравяме, че готвейки се за местните избори през 2019-та година, ще ни се наложи да се готвим, преди това, за редовни европейски, а и за евентуални предсрочни парламентарни избори.   Това ни поставя в състояние на постоянна предизборна кампания, уважаеми другарки и другари.   Затова и на срещата с партийните секретари на 9-ти октомври, заедно с председателя на БСП Корнелия Нинова, си поставихме за цел да търсим софийския Румен Радев, който ще може да ни извади от политическата изолация, в която се намираме вече 28 години в София.   Съзнавам, че поставям въпроси, на които трябва да си дадем ясни отговори, които да капитализираме чрез победи на предстоящите парламентарни, европейски и местни избори.   Съзнавам, че понякога се увличаме в правенето на болезнен анализ на слабостите ни. Но ако не намерим честно и в бърз порядък верните отговори и не предприемем още по-решителни действия за реализиране на нашите цели и задачи, ще си останем с мечтите за успехи. Затова казвам, че битките за изборна победа и в най-малкото село, и в големия град, трябва да се водят на принципа „един за всички и всички за един\". Докато разглеждаме загубите - било на частични местни избори, или на национални - като проблем единствено и само на определено местно, общинско или национално ръководство, сме обречени да губим постоянно. Линията на поведение на БСП в София и в национален план е необходимо да е на политическа сила, която излъчва съвременни идеи, която е готова на действия и която се откроява със стабилност. Осъзнаваща геополитическите реалности. Осмислила националния интерес на България.   През изминалия период градската ни организация успя да подготви позиции и становища. Някои от тях са публикувани в левия печат и в редица популярни медии. Тези позиции и становища са по значими въпроси на местната, националната и международната политика. Стремежът ни е чрез работа с политолози, социолози, хора на културата, науката, образованието и здравеопазването, да повишаваме нивото на компетентността и професионализма. Привличаме личности, които носят нови идеи, макар и дискусионни. Някои от тези личности са симпатизанти, други - ляво мислещи интелектуалци в широкия смисъл на това понятие.   БСП, в периода до следващите местни и парламентарни избори, ще трябва да изработи солидна програма за управление на общините и държавата.   Същевременно е нужно да продължим с организационното укрепване на партията, с оглед повишаване на ефективността на структурите в провеждането на политики и в печеленето на избори.   Налага да се осмислим отговорността на градската организация на БСП в София като авангард на партията. В София живее и работи почти една трета от населението на България. Съсредоточени са огромни промишлени и научни ресурси и кадри, така че няма как социалистите от София да се занимават само със софийските теми и проблеми, оставайки встрани от националните и международните въпроси.   Трябва да съумеем да привлечем най-подготвените учени и професионалисти в различните сектори, най-изявените дейци и творци на културата, младите таланти на нацията. София е градът, където те живеят и творят. Трябва да ги ангажираме с разработването на решения на най-наболелите проблеми на българското общество. Така не само ще разширим влиянието на БСП в столицата, но и ще се превърнем в притегателен център, в лаборатория за формулиране на партийни стратегии и програми за управление.   Естествено е резултатите от такъв тип дейност да бъдат предоставяни на съответните органи и звена на Националния съвет, на ръководство и на председателя на БСП.   Другарки и другари,   Много ми се иска на днешния форум, а после и в районните партийни организации, да се преценят перспективите на подобни форми на работа, доколко те са необходими и в каква степен отговарят на целите и задачите, които сме си поставили.   Днес ние трябва да излезем с изводи и предложения. Без да се плашим от различията в мненията, от дискусията и нейната дълбочина. Защото само така можем да очертаем перспективата, която БСП ще даде на България.   България, която всички ние обичаме!   Благодаря за вниманието!", "date": "2017.10.21", "title": "Русия не е заплаха за България!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374164-%D0%BA%D0%B0%D0%BA%D0%B2%D0%BE-%D0%B4%D0%B0-%D1%87%D0%B0%D0%BA%D0%B0%D0%BC%D0%B5-%D0%BE%D1%82-%D0%BD%D0%BE%D0%B2%D0%B8%D1%8F-%D0%B1%D1%8E%D0%B4%D0%B6%D0%B5%D1%82", "text": "„Ако това предложението за намаляването на болничните остане като финално, синдикатите ще гласуват против бюджета на Държавното обществено осигуряване за 2018 г.\". Това каза в предаването лидерът на КТ \"Подкрепа\" Димитър Манолов в предаването „Тази събота\" по БТВ.   „Това е абсурд. Заради презумпцията, че някой нещо прави, ние обвиняваме всички хора, които работят\", подчерта Манолов. „Тогава нека на министрите да предложим да не им се плащат заплати, защото предполагаме, че са корумпирани\", коментира и икономистът проф. Боян Дуранкев.   Според Манолов, на въпроса с болничните трябва да се намери организационно решение. „Един отпуска правата, друг ги плаща, а по средата трябва да застане контролът\", каза лидерът на „Подкрепа\". Той допусна дори варианта, лекарите да се следят. „Чувал съм Борисов да се шегува, че щял някого да накичи с мероприятия. Ако трябва да накичи с мероприятия всички лекари, които пишат болнични\", отбеляза Манолов.   По думите на проф. Дуранкев за болния е безразлично кой плаща. „В другите европейски страни добрите практики са за плащане на болничните 100 процента, за да стоят вкъщи, да се излекуват, а не да ходят с грип да заразяват на работа останалите колеги. Има и безплатни лекарства, плаща се само такса обслужване\", посочи той.   „Ако това не се направи в България, а се премине към презумпцията за виновност на болния, аз ще предложа и на моите деца да напуснат тази страна и да се откажат от българско гражданство\", категоричен беше професорът.   „Премиерът най-накрая е наясно, че ако не направим решителни стъпки в политиката по доходите, не ни чака нищо хубаво в Европейския съюз\", каза Димитър Манолов, по повод призива на Бойко Борисов, бизнесът да дава по-високи заплати, за да не бягат българите в чужбина.   „За съжаление, и догодина се предвижда умерен темп на растеж от около 4 процента, което не ни дава шансове за нещо повече. Ако искаме да решим проблемите на България, ни трябват 10 пъти по-големи приходи, отколкото в момента, за следващите 10 години\", каза проф. Боян Дуранкев.   Според него, увеличението на минималните доходи е просто задължително, иначе младите напускат България. „В държавата вече не произвеждаме нищо свястно, а това, което произвеждаме, се разпределя по нечестен начин. България е може би страната с най-висока степен на неравенство\", посочи Димитър Манолов.   „Имаме около 2 процента свръхбогати, които могат да си купят жилище в Швейцария или да си застроят морския бряг\", заяви проф. Боян Дуранкев, според когото това показва, че сме силно корумпирана страна.", "date": "2017.10.21", "title": "Какво да чакаме от новия бюджет?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374155-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B2%D1%8A%D1%80%D0%B2%D0%B8-%D0%BF%D1%80%D0%B5%D0%B7-%D0%BF%D1%80%D0%BE%D1%81%D0%BE%D1%82%D0%BE", "text": "Бившият министър на енергетиката и лидер на БСП-София Румен Овчаров подложи на остра критика председателя на партията Корнелия Нинова седмица след критичния пленум на партията, който почти я бламира като лидер.   Овчаров посочи, че Нинова е успяла да върне БСП в политиката и да я утвърди като опозиция на ГЕРБ, но все още нито партията, нито самата Нинова е припознавана като алтернатива на управляващите.     \"Корнелия Нинова има проблем. И проблемът й е, че върви през просото, без да се съобразява с елементарни реалности - преди всичко в партията. Не е нормално непрекъснато да създаваш вътрешни фронтове в партията и Националния съвет. Това е същият Национален съвет, който подкрепи нейното предложение за Румен Радев - кандидат-президент.    Същият съвет подкрепи отказа й от коалиционно споразумение с АБВ. И изведнъж една година по-късно тези хора да бъдат обявени за врагове? Това не е нормално\", каза Румен Овчаров пред бТВ.   Той коментира, че лидер, който има амбицията да свали ГЕРБ от власт, не може да си позволи да разделя, а трябва да обединява и партията, и левицата, и да събира външна подкрепа \"срещу модела Борисов\".   В същото време, той посочи, че \"Корнелия Нинова все още е ценна за партията и в нея все още има потенциал, който може да бъде използван\".   \"Тази група хора, които се чувстват лично засегнати от нея, малко прибързано решиха, че им е дошъл момента за реванш\", каза той.   Овчаров потвърди, че е изказвал критиките си срещу Нинова и на четири очи, като \"тя не се сърди, надявам се да си вземе бележка\".", "date": "2017.10.21", "title": "Корнелия Нинова върви през просото"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/374156-viasat-world-%D0%BF%D1%83%D1%81%D0%BA%D0%B0-%D0%BD%D0%BE%D0%B2-%D1%82%D0%B2-%D0%BA%D0%B0%D0%BD%D0%B0%D0%BB-epic-drama", "text": "От 14 декември 2017 г. започва излъчването на Epic Drama - нов телевизионен канaл от групата на Viasat World. Новият канал ще предложи над 600 часа от най-добрите драматични сериали, подбрани от цял свят.     Над 70% от съдържанието ще бъде ексклузивно, а почти цялото праймтайм съдържание е продуцирано през последните три години. Същевременно 80% от програмата ще има Video On Demand права, което е изява на мисията на компанията да дава на зрителите си най-доброто съдържание в света, достъпно на всякакви платформи и устройства.   Програмата на Epic Drama ще предлага сериали в микс от жанрове, включително „Крими и мистерии\", екранизации по класически литературни творби, „Политика и власт\", исторически, военни, екшън и приключенски, фентъзи и продукции по реални исторически събития.   Роден от доказания опит на компанията в драматичния жанр, каналът надгражда успеха на блока \"Epic Drama\" на Viasat History.   \"Viasat World е един от най-големите независими агрегатори на съдържание в Европа и нашето богато портфолио от тв канали и SVOD заглавия означава, че ние постоянно търсим най-доброто съдържание за нашите зрители,\" коментира президентът на компанията Ирина Гофман.   Epic Drama първоначално ще бъде наличен в ключовите за Viasat World пазари, включително България, Босна и Херцеговина, Харватия, Чехия, Естония, Унгария, Литва, Латвия, Македония, Черна гора, Полша, Румъния, Сърбия, Словакия, Словения, Турция и Украйна чрез паневропейски фийд, с планове за разширяване и през 2018 година.", "date": "2017.10.21", "title": "Viasat World пуска нов тв канал - Epic Drama"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374157-%D0%B4%D0%B0%D0%BB%D0%B8-%D0%B5-%D0%B4%D0%BE%D0%BC%D0%B0%D1%88%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%B0%D1%82%D0%B0-%D0%BC%D0%B0%D0%B9%D0%BE%D0%BD%D0%B5%D0%B7%D0%B0", "text": "Комисията за защита на потребителите (КЗП) и Българската агенция по безопасност на храните (БАБХ), съвместно с неправителствената Федерацията на потребителите в България (ФПБ) започват кампания срещу подвеждащите наименования на хранителни продукти и техния състав.     На 19 октомври трите страни подписаха Меморандум за сътрудничество, който има за цел да осигури ефективна защита на потребителите като спре фалшивата и подвеждаща информация към тях.   Причината е, че в последните години доверието на българския потребител е разклатено от редица слухове като тези за наркотици в лютеницата, олово и тежки метали в рибата или фекалии в питейната вода.   Целта на подписания меморандум е сътрудничество между двете държавни институции и Федерацията на потребителите, тъй като неведнъж вече сме свидетели как публичното оповестяване на непроверена информация води до вреди и за бизнеса, и за купувача. По тази причина е необходим по-стриктен надзор в хранителния сектор.   Емил Георгиев, изпълнителен секретар на ФПБ, даде пример с едно от заключенията на Комисията за защита на потребителите, в което се казва че представянето и етикета на българска марка майонеза като \"домашна\" са подвеждащи.   През месец септември федерацията e получила сигнал, че с това наименование на продукта фирмата-производител използва нелоялна търговска практика като в случая заблуждава купувача за предлагания продукт.   С определянето му като \"домашен\" марката се опитва да постигне специфично предимство пред конкурентите си на пазара и би трябвало да означава, че продуктът е приготвен в домашни условия. Това обаче заблуждава потребителя, тъй като майонезата е фабрично приготвена.   Оригиналната рецепта за майонеза включва яйце, олио и оцет или лимонов сок, докато на етикета ясно е посочено, че продуктът е приготвен с яйчен прах. Според КЗП подвеждащо е и изображението на етикета, което показва истинско яйце.   В състава на майонезата освен яйчен прах със съдържание 3,2% е посочен и консервантът калиев сорбат, който се използва, за да удължи срока на годност на някои хранителни продукти.   Благодарение на него срокът й на годност е до 4 месеца, ако се съхранява при температура между 2 и 18 градуса. Ако опаковката е отворена, тя може да издържи в хладилник до 10 дена. Майонезата, приготвена изцяло в домашни условия, не би могла да има толкова дълъг срок на годност, независимо как се съхранява.   От Комисията за защита на потребителите препоръчаха да не се използват подвеждащи наименования като \"домашен\" за фабрично произведени хранителни стоки като майонеза и лютеница, защото те подвеждат купувача за качествата на продукта.   Освен срещу фалшивата и заблуждаваща информация към клиентите, трите страни в подписания меморандум ще работят и за премахването на така наречения двоен стандарт при хранителните продукти от една и съща марка, но в различни държави. Емил Георгиев допълни, че при някои сигнали е редно да се намеси и прокуратурата в защита на потребителите.", "date": "2017.10.21", "title": "Дали е домашна \"домашната майонеза\"?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374158-%D1%81%D1%82%D0%B8%D0%B3%D0%B0-%D0%B1%D0%B5-%D1%81%D0%B8%D0%B4%D0%B5%D1%80%D0%BE%D0%B2-%D0%B1%D0%B8%D0%BB-%D0%BD%D0%B0%D1%80%D0%BE%D0%B4%D0%B5%D0%BD-%D0%BB%D1%8E%D0%B1%D0%B8%D0%BC%D0%B5%D1%86,-%D0%BF%D0%BB%D0%B5%D0%B1%D1%81%D1%8A%D1%82-%D1%81%D0%B5-%D1%82%D1%8A%D0%BB%D0%BF%D1%8F%D0%BB-%D0%B4%D0%B0-%D0%B3%D0%BE-%D0%BF%D0%B8%D0%BF%D0%BD%D0%B5-%D0%B8-%D0%B4%D0%B0-%D0%BC%D1%83-%D0%B7%D0%B0%D0%BC%D0%B5-%D0%B0%D0%B2%D1%82%D0%BE%D0%B3%D1%80%D0%B0%D1%84-%D0%BA%D1%80%D0%B5%D1%89%D1%8F%D1%89%D0%B8%D1%8F-%D0%BF%D0%BE%D0%B4-%D0%BC%D0%B0%D1%81%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D1%81%D0%B8-%D0%B2%D0%B5%D1%80%D0%B2%D0%B0", "text": "Сидеров в студиото на Нова ръси патриотични бисери. И се бие в гърдите, че в глухата провинция народът го люби и драпа да го пипне на живо. За разлика от космополитна София, която хич не го дъвчела. И как ще те дъвчем, като тук помним налудничавите ти изцепки на Орлов мост, пред клекшопа и във ВИТИЗ, където вършеше граждански арести!      Водещата го пита одобрява ли помиярския речник на депутатина Касабов, свирепо изтребващ парламентарни хлебарки, той се гъне като червей и крепи коалиционните авери, които довчера наричаше курви и кабелни трафиканти на гейпорно.    Мира го пита не е ли брокер на икономически назначения на тахтабите от ДПС и не даде ли министерство на Караниколов ага, той ни праща към филма „Кой пита“. Сиреч щом лошите питат, значи не е верно и нема такъв филм.    Пита го къде се изпариха 20-те точки на буреносната „Атака“ и лъвските му закани към олигархията, той стреснато я гледа и мига на парцали, сякаш го пита за популацията на белите мечки.    Тя го пита в мир ли е със себе си, че излъга хиляди, той го удря на вероучение и разтяга патриотични локуми за идиоти. Но с любимата му Евразия Мира го прати на Марс.    Пита го що като опозиция ревеше за евразийските пазари, а като власт драпа за евроатлантическите борси, той мъдро я поучава:    Щото като коментатор с протрито сетре може да се дърля на гнилия Запад, ама на власт е системен политик и чинно слуша Чичо Сам във Вашингтон, чичковците в Брюксел и лелката в Берлин. Волене, Волене!    Обърна ли рублите в долари?    На Сейшелите не дъвчат друга валута, а и на Варадеро зеленото е на мода.", "date": "2017.10.21", "title": "Стига бе! Сидеров бил народен любимец, плебсът се тълпял да го пипне и да му заме автограф! Крещящия под маси наистина ли си верва?"}
{"url": "http://www.classa.bg/%D1%81%D0%B2%D1%8F%D1%82/item/374159-%D0%BD%D0%B0%D1%82%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D1%8A%D0%B7%D0%BF%D1%80%D0%B5-%D1%80%D1%83%D1%81%D0%BA%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5", "text": "Военните възможности на НАТО може да не са достатъчни за спиране на евентуална руска агресия към източния му фланг. Това пише германското списание “Шпигел”, позовавайки се на поверителен доклад на алианса, предадоха Франс прес и БТА. “Способностите на НАТО за оказване на логистична подкрепа на разширената му територия е атрофирала след края на Студената война”, се казва в доклада. Тополь-М военные, ракеты, рвсн Няма достатъчно гаранции, че дори силите за бързо реагиране на НАТО ще бъдат в състояние да реагират бързо и, ако се наложи, за продължителен период, пишат авторите на доклада, до който германското списание е получило достъп. Предстои документът да бъде обсъден от министрите от НАТО. Той описва организация, която не може да възпре евентуална руска военна агресия, предимно поради разпръснатата командна структура, се казва в откъси от статията на сп. “Шпигел”, която ще излезе утре. Тополь-М военные, ракеты, рвсн Слабостта на НАТО притеснява особено балтийските и скандинавските страни, съседи на Русия. “Знаем, че трябва да адаптираме и модернизираме алианса и командните структури”, заявява пред “Шпигел” норвежката министърка на отбраната Ине Ериксен Сьорайде. Тополь-М военные, ракеты, рвсн През март тази година президентката на Литва Далия Грибаускайте вече поиска създаването на важен команден център на НАТО на източния фланг на организацията заради “нарастващата заплаха от Русия”. Отношенията между Москва и НАТО се влошиха съществено след анексирането на Крим през 2014 г. и след началото на конфликта с проруските сепаратисти в Източна Украйна. Страните от алианса решиха отново да поставят войските си в състояние на готовност. Силите за бързо реагиране на НАТО бяха увеличени повече от двойно, достигайки 40 000 души. Тази година НАТО засили и военното си присъствие в Източна Европа, разполагайки четири батальона в Литва, Латвия, Естония и Полша. “Силите на НАТО от десетилетия не са били толкова добре подготвени и толкова готови за разпололагане”, реагира говорителката на алианса Оана Лунджеску, но отказа да коментира информацията на “Шпигел”.", "date": "2017.10.21", "title": "НАТО не може да възпре руско нападение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374160-%D0%B2%D0%B0%D0%BD%D1%8F-%D1%89%D0%B5%D1%80%D0%B5%D0%B2%D0%B0-%D0%BB%D1%8A%D1%81%D0%BD%D0%B0-%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Ваня Щерева не полага специални грижи за себе си и в Къщата на \"ВИП Брадър\" често е критикувана от останалите дами за размъкнатия й външен вид. Кой би предположил, че вечно несресаната писателка и певица преди години е имала що-годе прилична визия, че да бъде одобрена за корица на \"Плейбой\".   В броя си от февруари 2003 г. еротичното издание публикува фотосесия на Ваня, която по онова време е с къса коса и поне 20 килограма по-слаба. И докато корицата не е толкова хард и Щерева е по бикини и корсет, от които се подават гърдите й, то във вътрешността на списанието брадърката гастролира и с далеч по-скандални кадри.   По принцип, през годините, когато пред фотографите на \"Плейбой\" са заставали звезди от българския хайлайф, издателите му са правили компромиси и са ги представяли с кадри в рамките на допустимата еротика. За разкрепостената Ваня обаче не е било проблем да покаже всичко от себе си, позирайки чисто гола.    \"Не си е работа да се разхождаш гола сред фотоапарати. Доста безразсъдно се съгласих, а по време на сесията съжалявах. Но като излезе броя, вече за нищо не съжалявах. Всяко нещо си има плюсове и минуси\", коментирала е появата си натюр скандалната писателка.    Ваня смята, че благодарение на снимките й в \"Плейбой\" първата й книга е пожънала успех. Защото всички искали да прочетат какво е написала \"онази певица от корицата\".        ", "date": "2017.10.21", "title": "Ваня Щерева лъсна гола! (СНИМКИ 18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374161-%D0%B0%D0%BC%D0%B0%D0%BD-%D0%BE%D1%82-%D0%B0%D0%BA%D1%82%D1%8C%D0%BE%D1%80%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "        Някаква странна мода тресе родния ни парламент. Стана май някак си престижно в парламентарните групи да има ако не трупа – поне един актьор. По червения килим бодро крачат Нона Йотова, Стефан Данаилов, а отскоро и Евгени Будинов, който зае мястото на скандалния Антон Тодоров.     Опитът им обаче да го играят парламентаристи е мижав, ялов и непродуктивен. Или са слаби актьори, или нещо не им се получават ролите. Да сте ги чули да кажат нещо от парламентарната трибуна? Няма и да чуете, щото депутатстването им е само парлама за лъскане на партиен имидж. Ламбо, милият, толкова е окапал, че е като дръглив стар лъв в клетка. Ако въобще го хванат камерите – гледката е тягостна и тъжна. Няма го даже достолепието от откриването на предишния парламент. Да не говорим за екранната витиеватост.   На Йотова, ако това ѝ е режисьорската задача – да бърчи джуки и да врътка ханш, получава ѝ се. Май е много удачно да си мълчи, щото не се знае какво е в умната ѝ главица.   Чакаме сега развитието на сапунката и с тоя Евгени Будинов, дето е толкова голям театрал, че го знаем само от „Етажна собственост“, от реклами за кредити и от битката му в НАТФИЗ с  Волен Сидеров. На Будинов пленарната зала му се оказала по-голяма, отколкото на телевизора, а с бачо си Волен нямало да се бие повече. Ха, ами що сме те пратили, бе? И то баш на мястото на биткаджията Антон Тодоров.     Не става така, Евгени. Или влизай в час, или върви при Ламбо и Нона и играйте „Мълчанието на агнетата“.", "date": "2017.10.21", "title": "Аман от актьори в парламента!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374162-%D1%83%D0%BD%D0%B8%D0%BA%D1%80%D0%B5%D0%B4%D0%B8%D1%82-%D0%B1%D1%83%D0%BB%D0%B1%D0%B0%D0%BD%D0%BA-%D0%B2%D1%8A%D0%B2%D0%B5%D0%B4%D0%B5-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%B1%D0%B0%D0%BD%D0%BA%D0%B0%D1%82%D0%B0-%D0%BC%D1%8A%D0%B6-,-%D0%B6%D0%B5%D0%BD%D0%B0-%D0%B8%D0%BB%D0%B8-%D0%B4%D1%80%D1%83%D0%B3", "text": "/Хомо/сексуалната революция в България започна от...банките. Не е шега. Влезте в сайта на уважаваната \"Уникредит Булбанк\" и отворете формуляра за онлайн банкиране. В графата пол падащото меню ще ви отведе към опциите \"мъж\", \"жена\", \"друг\"      Друг...Хм.   Ведомството на Левон Хампарцумян ще да е първопроходникът за лансиране на третия пол по нашите географски ширини. Не се съмнявам, че примерът ще е заразителен и съвсем скоро десетки, ако не и стотици институции ще въведат в официалната си документация графата \"друг\" при самоопределянето на пола.   Следват и държавните ведомства. В документите за самоличност, като в Канада.   Такава е цената на евроинтеграцията.    А иначе, според списъка на възможните нови полове, въведен в САЩ, отговорът в полето \"друг\" при кандидатстване за банкиране в \"Уникредит\" може да е разнообразен.   Например \"  - в различно време ту жена, ту мъж.    - човек, който облича дрехи от другия пол.        - лица, които не искат да се подлагат на хирургическа намеса за смяна на пола.    - всеполов.    - двудушевен, с две души.    - двуполов.       Има и още, но да не отегчавам аудиторията.   Така че, честито на клиентите на \"Уникредит Булбунк\". Днес в тази, утре и в други банки!", "date": "2017.10.21", "title": "\"Уникредит Булбанк\" въведе третия пол в България! В документите на банката: \"мъж\", \"жена\" или...\"ДРУГ\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374151-%D0%B7%D0%B0-%D1%81%D0%BF%D0%B5%D1%88%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D1%80%D0%B5%D0%B5%D0%BA%D1%81%D0%BF%D0%BE%D1%80%D1%82-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "Българският фармацевтичен съюз (БФС) призовава отговорните институции като Министерски съвет и Народното събрание да приемат спешно предлаганите промени в Закона за лекарствените продукти в хуманната медицина(ЗЛПХМ), които засягат паралелния износ, съобщи организацията. Според предложенията на Министерството на здравеопазването реекспортът на лекарства може да бъде избегнат със съставянето на специални списъци, които да ограничават техния паралелен износ, което не противоречи на Европейското право. Само от началото на годината на горещата телефонна линия на БФС за сигнали за липсващи на пазара инсулини са получени стотици обаждания от засегнати пациенти, припомня организацията. \"Призоваваме вицепремиера г-н Томислав Дончев като председател на свикания спешно днес Съвет за административна реформа към Министерски съвет, да одобри мерките в проекта на ЗЛПХМ, с които ще се сложи край на този изключително тежък проблем, застрашаващ здравето на българските граждани и да даде „зелена\" светлина на процедурата по промени\", пишат от БФС. Съсловната организация на магистър-фармацевтите очаква одобрението на предлаганите промени от юли 2017 г., които са съгласувани с основните участници в сектора и процесът на съгласуване следва да бъде приключен в най-кратки срокове така, че промените да се приемат от парламента до края на годината.", "date": "2017.10.21", "title": "За спешни мерки срещу реекспорт на лекарства"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374152-%D0%BA%D1%83%D1%87%D0%B5%D1%82%D0%B0%D1%82%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D1%82-%D1%81%D1%82%D0%BE%D0%BF%D0%B0%D0%BD%D0%B8%D1%82%D0%B5-%D1%81%D0%B8", "text": "Вашето куче може да се окаже умел манипулатор, който умишлено използва миловидния си външен вид, за да получи това, което иска. Така поне смятат учени, провели ново изследване, според което кучетата могат да контролират израженията на муцуната си, използвайки ги за комуникация. Това опровергава досегашното схващане, че израженията на четириногите са неволни. Според изследователите най-добрият приятел на човека е наясно с реакциите, които ще събуди у неговия стопанин намръщването или усмивката. „Откритията изглежда подкрепят доказателствата..., че израженията са потенциално активни опити за комуникация\", заяви съавторът на проучването Джулиан Камински от Университета в Портсмут. По време на серия експерименти с домашни кучета екипът е установил, че животните движат лицата си повече, когато техните стопани им обръщат внимание. Физиономията, която те най-често придобиват, е т. нар. поглед на кученцето, при която веждите се вдигат и очите на животното изглеждат по-големи и по-миловидни. Експериментите са показали, че когато хората не гледат или са разсеяни изражението на кучето става значително по-слабо активно, независимо от това дали стопанинът им дава храна или не. Въпреки категоричните резултати, все още е прекалено рано да се каже категорично дали четириногите са наясно с начина, по който хората ги възприемат и какви чувства будят у тях. Подобно осъзнаване би означавало знак за висока интелигентност, каквато показват хората. Според по-ранни изследвания кучетата са наясно и с това кога хората внимават. Според един от експериментите кучетата крадат повече храна от собствениците си, докато те са им обърнали гръб или са със затворени очи.", "date": "2017.10.21", "title": "Кучетата манипулират стопаните си"}
{"url": "http://www.classa.bg/%D1%81%D0%BF%D0%BE%D1%80%D1%82/item/374153-%D0%B3%D1%80%D0%B8%D1%88%D0%BE-%D0%B4%D0%BE%D0%BA%D0%BE%D1%81%D0%B2%D0%B0-%D0%BB%D0%BE%D0%BD%D0%B4%D0%BE%D0%BD", "text": "Григор Димитров се класира за полуфинал на турнира в зала в Стокхолм, който е от категория АТР 250. Това стана факт, след като българинът, поставен под №1 в схемата, се наложи с 6:3, 6:4 над Миша Зверев (Германия, №5). Благодарение на победата Григор Димитров направи поредна решаваща крачка към участие на финалите на АТР в Лондон през ноември. Това беше трети двубой между двамата, в който българинът записа трети успех. Неговият следващ съперник ще бъде Фабио Фонини (Италия). Двубоят тази вечер се разви изцяло по желанията на Димитров, който сервира на изключително ниво и нито веднъж не позволи на Зверев да стигне до точка за пробив. В същото време българинът осъществи по един брейк в двата сета, което се оказа напълно достатъчно за него да затвори мача в две части след 73 минути игра. За Григор Димитров това беше победа №250 в АТП Уърдл Тур.", "date": "2017.10.21", "title": "Гришо докосва Лондон"}
{"url": "http://www.classa.bg/%D1%81%D0%B2%D1%8F%D1%82/item/374144-%D0%BE%D0%B7%D0%B0%D0%B4%D0%B0%D1%87%D0%B0%D0%B2%D0%B0%D1%89%D0%B0-%D0%B0%D0%BD%D0%BE%D0%BC%D0%B0%D0%BB%D0%B8%D1%8F-%D0%B2-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B0-%D0%B2%D0%B8%D0%BD%D1%87%D0%B8", "text": "Уолтър Исааксон, който разработва все още непубликувано изследване, наречено \"Леонардо да Винчи: Биографията\", привлече вниманието към една \"озадачаваща аномалия\" в картината \"Салватор Мунди\" на легендарният флорентински художник, която ще се продава през ноември на търг с прогнозна основна цена от 100 млн. долара, пише \"The Guardian\". Картината, която в продължение на дълго време бе смятана за изгубена, представя Христос, правещ жест на благословия с дясната си ръка, докато държи кристално кълбо в лявата. И това, което е изненадващо според британската медия, е, че тази сфера не притежава очакваните оптични свойства, нещо трудно за допускане, когато става въпрос за Да Винчи. Картината е обявена за автентична преди шест години и на 15 ноември ще бъде продадена на търг от Christie's. Най-известната аукционна къща в света я описва като \"една от 20 известни картини на Леонардо и единствената в частни ръце\". Въпреки това, изследователят Уолтър Исааксон се чуди защо Да Винчи - гений, учен, изобретател и инженер - в това кълбо може да е направил \"необичайна грешка или е показал нежелание\" да свърже изкуството и науката. Според него, художникът \"не е нарисувал получаваното изкривяване, когато през прозрачно и твърдо кълбо се гледат обекти, които не се допират да него\". \"Леонардо е нарисувал кълбото сякаш е от обикновено домакинско стъкло, което не пречупват или изкривява светлината, преминаваща през него,\" добавя той. Ученият твърди в изследването си, че ако Да Винчи точно бе представил изкривяванията през кълбото, щеше има огледален образ на туниката и ръката на Христос. Изследователят счита, че художникът и избрал да представи кристалното кълбо по този начин, защото е искал \"да не отвлича вниманието от чудотворното въздействие на Христос\".", "date": "2017.10.21", "title": "\"Озадачаваща аномалия\" в картина на Леонардо да Винчи"}
{"url": "http://www.classa.bg/%D1%81%D0%B2%D1%8F%D1%82/item/374146-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%85%D0%B0%D1%80%D0%B2%D0%B8-%D1%83%D0%B5%D0%B9%D0%BD%D1%81%D1%82%D0%B5%D0%B9%D0%BD-%D0%B8-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5", "text": "Полицията в Лос Анджелис разследва Харви Уайнстейн за изнасилване, след като италианска актриса е подала жалба, в която се твърди, че производителят сексуално я нападнал в хотелската й стая през 2013 г., съобщава Лос Анджелис Таймс. Това е първият наказателен случай за сексуално насилие срещу Уайнстейн в Лос Анджелис, където филмовият магнат използва силата и връзките си, за да маскира предполагаемото му неправомерно поведение. Десетки жени твърдят, че Уайнщайн ги е тормозил сексуално, след като \"Ню Йорк Таймс\" и \"Ню Йоркър\" публикуваха историите им. Уенстейн вече е изправен пред разследване за сексуални престъпления в Ню Йорк и Лондон, както в Калифорния. Името на жената, подала жалбата си в Лос Анджелис, не беше съобщено от полицейските служители. Лос Анджелис Таймс съобщи, че 38-годишната жена е поискала името й да не се споменава, защото се страхувала от възможни последици и искала да запази децата си. Според изявлението й нападението е настъпило през февруари 2013 г. в хотел \"Бевърли Хилс\", след като посещава италиански филмов, моден и културен фестивал в Лос Анджелис. Жената съобщила, че Уейнстейн, когото тя е видяла само веднъж в Рим, се появил в хотела и почукал на вратата на стаята й. Когато тя отговорила, продуцентът влезъл със сила. \"След като влезе, скоро стана много агресивен и настоя да ме види гола\", каза жената. - Той ме сграбчи за косата и ме накара да направя нещо, което не исках. Тогава ме повлече в банята и ме изнасили.\" Междувременно, представител на продуцента направи следното изявление: \"Очевидно е, че Уейнстейн не може да говори по анонимни жалби, но категорично отрича твърденията за секс без съгласие.\"", "date": "2017.10.21", "title": "Разследват Харви Уейнстейн и за изнасилване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374148-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%B2%D0%B5%D1%80%D0%BA%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%B9%D0%B5%D1%80%D0%B0%D0%BF%D0%BE%D0%BB%D1%81%D0%BA%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "Св. Аверкий бил трети епископ на град Йерапол, Мала Азия. Живял в края на първия и началото на втория век. Дейността му в Йерапол била свързана с много трудности. Тук в началото на неговото светителствуване християните били твърде малко. Той употребил всички усилия да увеличи броя на членовете на Църквата.     Бог го подкрепял чрез много чудеса.   При едно шумно езическо празненство той силно скърбял за заслепението на народа. Усърдно се молил на Бога да му помогне да просвети езичниците, да им отвори очите на правата вяра.   На следващата нощ имал такова съновидение:   - Иди и съкруши със жезъла си началниците на заблуждението! – казал му един светъл момък, като му подал жезъла.   Разбрал смисъла на видението, епископ Аверкий бързо отишъл в езическото капище и разтрошил на късове издигнатите там идоли. Езичниците узнали за това и с ярост се спуснали към дома на Аверкий. Устремили се да го бият.   Епископът не избягал. Не се скрил. Спокойно излязъл на площада, като спечелил уважението на всички с осанката си. От площада почнал да учи народа в Кого да вярва. Пред очите на цялата тълпа излекувал в името на Бога трима болни.   Яростта на езичниците преминала в почит към Божия човек. На тълпата вече било ясно, че истински Бог е Оня, Когото Аверкий проповядва. Все повече се сгъстявали слушателите, които искали да слушат словото му за великия и истински Бог. На другия ден приели от него Кръщение повече от 500 души.   С проповедническа цел св. Аверкий обиколил Сирия, Киликия, Месопотамия. Бил и в Рим. Затова е наречен равноапостолен.   Умрял в 167 г. на 72-годишна възраст.", "date": "2017.10.21", "title": "Св. равноапостол Аверкий, епископ Йераполски чудотворец"}
{"url": "http://www.classa.bg/%D1%81%D0%B2%D1%8F%D1%82/item/374147-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%BB%D0%B8%D0%B7%D0%B0-%D0%B2-%D0%BA%D0%BB%D0%B0%D1%81%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0", "text": "Финансовата криза на Доналд Тръмп през изминалата година се дължи на комбинация от фактори, включващи трудностите на пазара на недвижими имоти в Ню Йорк, президентската кампания на стойност повече от $ 66 милиона и изплащането на $ 25 милиона компенсация, след делото за измама срещу университета \"Тръмп\", пише Forbes. Докато неговите собствености в Ирландия, Шотландия, Маями се амортизират, паричната ликвидност на Тръмп е спаднала с почти 100 млн. Като цяло прогнозните загуби в състоянието на настоящия американски президент през последната година възлизат на 600 милиона долара. Въпреки че през миналата година той е имаб 3,7 милиарда долара, сега Forbes намалява тази цифра до 3,1 милиарда. Със състояние от повече от 86 милиарда, Бил Гейтс продължава да води в списъка на Forbes на най-богатите хора в света за четвърта поредна година. В същото време, Джеф Безос, основен акционер на Amazon е регистрирал най-добрият финансов резултат през миналата година, като състоянието му достига вече 75 милиарда долара. Списъкът на петте най-богати хора в света, завършват магнатът и инвеститор Уорън Бъфет от САЩ, следван от испанския Амансио Ортега, основател на веригата за облекло Zara и Марк Цукерберг, който влиза за първи път сред петте най-големи богатства.", "date": "2017.10.21", "title": "Доналд Тръмп слиза в класацията на милиардерите в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374149-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BB%D1%8A%D1%81%D0%BD%D0%B0", "text": "        Депутатката от БСП и бивша журналистка Елена Йончева е прибрала 700 000 лева от БНТ като брокер на рекламни заставки през фирми с държавно участие в пълен конфликт на интереси, докато е съжителствала с експремиера Сергей Станишев!   Парите са дадени от БНТ в периода 2004 - 2009 г., когато министър-председател е сегашният лидер на ПЕС. Държавната телевизия без конкурс отпуска пари за спонсорски заставки, а фирмата на Йончева \"Авторска телевизия\" ЕООД, представлявана от нея, ги продава на различни фирми, като прибира въпросните суми.   Справките сочат, че сред тях са големи компании, пряко свързани с тогавашното управление на държавата. Една от тях е \"Лукойл\", където златната акция се държи от държавата чрез принципала в лицето на Министерството на енергетиката, което по това време и в своя мега вид бе управлявано от Румен Овчаров. На свой ред Овчаров пък беше лидер на софийската организация на БСП и пряко подчинен на Сергей Станишев, който освен премиер, беше и лидер на партията. \"Лукойл\" е платил на фирмата на Йончева 127 000 лева.   По същото време ЕОН, в която държавата има все още 33% участие, продадени по-късно от Трайчо Трайков, със същия принципал - Министерството на енергетиката на Румен Овчаров, плаща на журналистката 70 000 лева.   Другият голям плащач на фирмата на Йончева е ЦУМ, чиито собственик пък е лидерът на пловдивските социалисти Георги Гергов, който по това време също е подчинен на Станишев по партийна линия. Оттам днешната червена депутатка прибира 95 236 лева. Абсолютно същата сума прибира и от другата му собственост - \"Слънчев ден\".     \"Овъргаз\" и олигархът Сашо Дончев се отчитат само с 10 000 лева, но и той е в пряка зависимост от Румен Овчаров като министър на енергетиката. ДЗИ също е сред фирмите, платили на Йончева, макар и само 6000 лева. Такива са и редица частни фирми като \"Монбат\" на братя Бобокови - 13 000 лв, \"Булстал\" - 17 000 лева, \"Спа хотели\" - 5 7000 лева.   Журналистката прибира тези пари, с които прави филмите си, в остър конфликт на интереси, тъй като е в пряко съжителство с тогавашния премиер на държавата и лидер на БСП. Тези суми обаче се лапнати само от нейната фирма след 2004 година. Преди това трансферите на държавни пари за частната дейност на Йончева е ставала през фирмата на нейния продуцент \"Ради вижън\" и оттам са преточени между 3 и 4 милиона!   Макар тя нагло да излъга, че не е получавала пари от БНТ след 2000 г., справките сочат, че е прибирала хонорари като водеща на \"Панорама\", въпреки че зрителите нямат такъв спомен, както и на \"Екип 4\" до 2012 г.   Дългогодишни служители на държавната телевезия споделят, че още в края на 90-те години са били предупреждавани, че Йончева е гадже на някакъв бъдещ политик, който в момента учи в чужбина, но го готвят за премиер и не бива нищо да ѝ се отказва. По-това време Станишев учеше в Англия, а когато се върна, оглави международния отдел на БСП и скоро след това застана начело и на партията.   Точно тези пари е имал предвид премиерът Бойко Борисов, когато по време на предизборната кампания каза, че правителството му е било принудено да плаща \"и на Елена Йончева\", заради което в момента се води дело от нейна страна срещу него. През 2009 г. тогавашният финансов министър Симеон Дянков обяснява плащанията, които правителството трябва да направи, сред които са и тези за фирмата на журналистката.   Освен това става ясно, че Йончева е източила солидна сума и от фалиралата ТВ7 в съдружие с банкера беглец Цветан Василев чрез фирмата \"Оф рауд\" ООД, която е съдружник на офшорката \"Далий трединг лимитид\", която пък се появава сред фирмите на Василев. С тези пари журналистката е правила филми за затворената медия, докато се изязяваше в предаването на Иван Гарелов \"Оригиналът\".   Запознатите със схемите на Йончева са потресени от наглостта ѝ да се представя като борец за правдини, които разкриват шуробаджанашки схеми при положение, че финансирането на нейните продукции са олицетворение за това, и то с огромни суми и мащаби. Очевидно прехвалената журналистка не е можела да си осигури никакви други спонсори за филмите си, след като е трябвало да използва съжителството си с тогавашния премиер, за да си набавя средства, коментират в БНТ.   Това я лишава от всякакво право да говори по такива теми и за целта, хората, които са наясно с тях, са твърдо решени да ги обнародват докрай.     Справка за получените от Елена Йончева хонорари като водещ на БНТ, какъвто тя твърди, че не е била след 2000 г., но  документите говорят друго       Справка за рекламните приходи, получени от фирмата на Йончева от рекламодатели в БНТ       Справка за рекламните приходи, получени от фирмата на Йончева от рекламодатели в БНТ       Справка за рекламните приходи, получени от фирмата на Йончева от рекламодатели в БНТ по анекс от 2004 г.        Сертификат от БНТ за излъчване на рекламни клипове, уредени от Йончева     Фирмата на Йончева \"Авторска телевизия\" ЕООД е получила 565 807 лв. по бартер за спонсорски заставки, сочат справките  ", "date": "2017.10.21", "title": "ИСТИНАТА ЗА ЕЛЕНА ЙОНЧЕВА ЛЪСНА!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374154-%D0%B4%D0%B5%D0%BD%D1%8F%D1%82,-%D0%B2-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D0%B1%D1%80%D0%B0%D1%85,-%D1%87%D0%B5-%D0%B0%D0%BB%D0%BB%D0%B0%D1%85-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D0%BC%D0%BE%D1%8F%D1%82%D0%B0-%D0%BF%D1%80%D0%B8%D1%87%D0%B5%D1%81%D0%BA%D0%B0", "text": "В по-напредналите общества от малки плясват децата през ръцете, когато сочат някой дебелак на улицата с пръст. Учат ги, че различното е нормално и че различното е cool. Затова хората с Даун играят футбол в парка и работят на каса в супера, инвалидите се возят в автобуса, ходят на кино и на срещи в ресторант, жените кърмят, докато чакат да им дойде реда в банката, младежи с татуси по цялото тяло и пиърсинг по лицето работят като финансови експерти, а петокласниците не заключват Ларс в момичешката тоалетна, нито пък го спукват от бой, понеже има двама татковци.       Целта ми обаче не е да описвам някакво утопично общество, в което всички се обичат като братя и в което не съществува конкуренция, завист, претенции, домогване до слава, власт, секс и пари. Понеже такова общество няма, а историята, практиката и научната фантастика дори доказват, че то е неестествено и не води до нищо добро.     Когато големите западно- и северноевропейски градове се пренаселиха от мургави мъже с гъсти косми по тялото и в ушите и техните жени, чието ежедневно облекло прилича на палатка в къмпинг \"Смокиня\" край Созопол, дълбоко вкоренената култура на толерантност в тези общества постепенно се трансформира в добре втълпена от политическата конюнктура култура на вина.   Вина към по-бедните, по-онеправданите, по-нуждаещите си или въобще към по-прецаканите. Само че нещата не спряха дотук. Иначе нямаше да е интересно, ако в края на приказката кучето не изяжда ръката, която го храни. Или беше \"ухапва\" в оригиналната версия на поговорката, не помня добре.   Малцинства като тези, които \"при споменаването на Аллах сърцата им се успокояват\" и за които ще има \"блаженство и прекрасно завръщане, ако вършат праведни дела\", увеличиха популацията си толкова пъти през последните години, че в един момент стана повод за притеснение ако си по-бледолик и не се казваш Зехра, Сухра, Джалал или Махди.     И продължиха да им дават, и да им дават, и да им дават. Пари, жилища, образование. А онеправданите продължиха да раждат още онеправдани. Междувременно картата на житейската обреченост, която онеправданите държаха в първите години на Голямото Преселение, се превърна в асо пика, с което започнаха да цакат наред всички по-слаби карти в колодата.   Дама купа и вале каро вече работеха не само, за да купят семейно волво и да почиват на Малдивите през лятото, но и за да се издигнат молитвени домове, в които онеправданите да търсят духовна подкрепа срещу ужасяващите неморални устои на хората, с които са принудени да съжителстват.     Никога няма да забравя първото си голямо унижение, което претърпях в Копенхаген.   Беше една събота и търсех някъде да се подстрижа. И понеже не ми беше все още ясно как функционира схемата със записването онлайн за часове във фризьорските салони, се набутах в една бръснарница в най-емигрантския квартал на града, където заварих няколко брадати мъже да седят, да пушат и ядат сушени смокини.   Опулих се насреща му.   - Ама аз не искам да ми подстригвате долната коса, а горната. Защо да не може?   - Не може, не, не може! Бог не дава да пипам жена.   - Ама...   Няма \"ама\", няма \"драма\"! Изгониха си ме като стой, та гледай.   Същото се случи в още две-три коафьорници в квартала. Накрая случих на една полу-азиатка полу-мароканка, чийто \"салон\" се помещаваше в сервизното помещение под една жилищна сграда. Въпреки че никога преди не беше държала машинка за подстригване, понеже до този момент само беше къносвала и навивала с маша дълги до задника коси, жената се смили над мен и ме офъка като априлско магаре. После ми подаде канче с вазелин, за да си стилизирам прическата. Казах: \"Не, мерси, вазелинът се ползва за друго. Ако може само да си измия някъде ръцете...\"   Друг път ми се е случвало да ми звънят на вратата, да отворя и на прага да се покажат двама-тримa слаботелесни, облечени с дълги бели роби и с бради до гърдите.     Разтърсена от обида, задето някой отвръща очите си от мен, все едно вижда лайно, а не човек, ми е идвало да отвърна: \"Не, в този дом живеят само пияндурници с необрязани пениси и два реда свински суджуци на терасата!\"   Но не го правя. И пак заради пустата, втълпена ни толерантност към онеправданите. Понеже така не може. И не е възпитано. И все очаквам някой да ме плесне, само че не през ръката, а направо да ми отнесе главата с бомба-самоделка. Веднъж си се возя в автобуса, когато една увита като пашкул на нощна пеперуда жена, от чиито черни парцали лъха на тигрова мас и запръжка с куркума, ме бута с лакът и ме пита защо съм си остригала косата.   - Excuse me? - питам аз, но не защото не съм разбрала въпроса, а защото не мога да възприема арогантността на същността му.   Жената-пашкул услужливо пояснява, че Аллах ще ме накаже, преди да успея да я попитам на свой ред какво му пречи на Аллах моята къса подстрижка при положение, че тя самата прилича на кобила, покрита с чул. И въпреки че ми напира отвътре, знам, че няма да го направя.     Но някой все някога ще си отвори устата и тогава вече всички играчи ще бъдат принудени да сложат картите си на масата, за да се види кой играч е \"drawing dead\"*.  ", "date": "2017.10.21", "title": "Денят, в който разбрах, че Аллах има проблем с моята прическа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374150-%D0%B5%D1%81-%D0%BD%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Ако каталонските власти обявят независимост от Испания, никой в Европейския съюз няма да ги подкрепи, предупреди днес председателят на Европейския парламент Антонио Таяни, цитиран от ДПА. \"Ние се обявяваме за диалог, но никой в Европа няма да приеме независимостта на Каталуния\", каза той в интервю за испанското консервативно радио КОПЕ. Ако все пак каталунските лидери изпълнят заканата си, \"те ще бъдат изолирани, никой няма да помогне на правителството на Каталуния по този път\", предупреди Таяни. Председателят на испанското правителство Мариано Рахой ще обсъди довечера въпроса с френския президент Еманюел Макрон, съобщи испанската агенция Еуропа прес, цитирана от ТАСС. Двамата лидери ще се срещнат в Брюксел, където днес започва двудневно заседание на Европейския съвет. Служители на гражданската гвардия на Испания влязоха тази сутрин в участък на каталунската полиция Мосос д'Ескуадра, за да потърсят информация, свързана с референдума за независимост на 1 октомври, съобщи в. \"Вейнте минутос\". По негова информация представителите на правоохранителните органи на кралството действат по съдебна заповед, разследвайки действията на каталунската полиция в деня на допитването. Тогава им бе наредено да закрият всички избирателни участъци, но в някои случаи полицейските сили не се справиха с тази задача.", "date": "2017.10.21", "title": "ЕС не подкрепя независимост на Каталуния"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374138-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%89%D0%B5-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%82-%D1%80%D1%83%D1%81%D0%B8%D1%8F,-%D1%82%D1%83%D1%80%D1%86%D0%B8%D1%8F-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F,-%D0%B8%D0%B4%D0%B2%D0%B0-%D1%82%D0%B5%D0%B6%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0-%D0%B7%D0%B0-%D0%BD%D0%B0%D1%81", "text": "  Така в сферата на турските интереси влизат както части от Сирия, така и от Западна Тракия. Според него,  завърши  . Това каза в студиото на Би Ти Ви Боян Чуков. Той съобщи,   посочи експертът.", "date": "2017.10.21", "title": "Боян Чуков: На Балканите ще се сблъскат Русия, Турция и Великобритания, идва тежки времена за нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374142-%D0%B6%D0%B8%D0%B2%D0%B5%D0%B5%D0%BC-%D0%B2-%D0%B1%D0%B5%D0%B7%D0%B2%D1%80%D0%B5%D0%BC%D0%B8%D0%B5,-%D0%B2-%D0%B0%D0%BD%D0%B0%D1%80%D1%85%D0%B8%D1%8F,-%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D1%81%D0%B0-%D0%BD%D0%B5%D0%BD%D0%B0%D0%BA%D0%B0%D0%B7%D1%83%D0%B5%D0%BC%D0%B8", "text": "В своите знаменити диалози за държавата Платон твърди, че има три възможни форми на власт – тирания, олигархия и демокрация. Демокрацията е най-ефективната от тях, но само когато има железни закони и правилата се отнасят за всички.   Ако законите се нарушават и не засягат някои привилегировани и овластени хора, то демокрацията най-лесно, в сравнение с тиранията и с олигархията, се изражда в анархия. Това казва в интервю за “Марица” писателят Владимир Зарев, който наскоро навърши 70 години. И продължава:   От 1989 г. ние не живеем в безвремие, а в една нарочно предизвикана и обгрижвана от всички политически партии анархия. Анархия, която дава възможност да се краде безнаказано, в която бе корумпирана държавността и парализирана нейната имунна система, в която върхушката в политическата класа, олигархията и съдебната система са ненаказуеми, в която безмилостно е потъпкано усещането ни за справедливост.     Ще заживеем в жизнена, реална и изпълнена с национално бъдеще демокрация, когато принудим некачествената си и алчна политическа класа, корумпираните държавни чиновници, олигарсите и продажните съдии да спазват закона. Те не го желаят, следователно ние трябва да ги принудим, защото само силното гражданско общество и общата народна съпротива може да озапти техния неспирен егоизъм.   Моята вече крехка надежда е да се появи оня политик, дай Боже да са повече, който да отърве, да спаси България от разпространилата се до нетърпимост корупция, да възстанови справедливостта и да възвърне достойнството на народа! А що се отнася до омразата и разделението, те са част от историческата ни памет, но  непрекъснато се подклаждат от нечии финансови интереси и се поддържат с помощта на нечии мръсни пари.  ", "date": "2017.10.21", "title": "Живеем в безвремие, в анархия, а олигархията и политиците са ненаказуеми"}
{"url": "http://www.classa.bg/%D1%81%D0%B2%D1%8F%D1%82/item/374139-nasa-%D1%82%D0%B5%D1%81%D1%82%D0%B2%D0%B0-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D1%8F,-%D0%BA%D0%BE%D0%B9%D1%82%D0%BE-%D1%89%D0%B5-%D0%B7%D0%B0%D0%B2%D0%B5%D0%B4%D0%B5-%D1%87%D0%BE%D0%B2%D0%B5%D0%BA%D0%B0-%D0%BD%D0%B0-%D0%BC%D0%B0%D1%80%D1%81", "text": "Инженерите от космическия център на НАСА John C. Stennis, който се намира в Ханкок Каунти, Мисисипи, са провели изпитания на новия ракетен двигател за космическата совалка RS-25 E2063, известна като Space Launch System - SLS , който в момента се разработва. Тестът бил отворен за обществеността. Въпросният двигател е един от четирите, които ще служат за задвижване на SLS. Това космическо превозно средство е предназначено за експедиции в дълбокия Космос, в това число за пилотирана мисия до Марс и до Луната. Първият полет с него, който обаче няма да бъде пилотиран, е насрочен за 2019 г., а първата мисия на SLS с хора на борда ще се проведе през 2022. Според плановете на НАСА, първата пилотирана мисия до Марс ще се проведе в 2030 година.", "date": "2017.10.21", "title": "NASA тества двигателя, който ще заведе човека на Марс"}
{"url": "http://www.classa.bg/%D1%81%D0%B2%D1%8F%D1%82/item/374141-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8%D1%85%D0%B0-%D1%81%D1%83%D0%BF%D0%B5%D1%80-%D0%BA%D1%83%D0%BB%D1%82%D1%83%D1%80%D0%B0,-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B1%D0%B5%D0%B4%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D0%B3%D0%BB%D0%B0%D0%B4", "text": "Един ген може да модифицира процеса на фотосинтеза в зърнени храни като ориза и да направи възпроизводството му с 50% по-ефективно. Това заключение беше представено от група учени от университета в Оксфорд, готови в дългосрочен план да създат генетично модифициран ориз. Целта е да направят реколтата по-ефективна, за да отговори на търсенето на световното потребление. Фотосинтезата е химически процес, при който растенията превръщат енергията на светлината и въглеродния диоксид в глюкоза, което на свой ред им позволява да растат и да отделят кислород. Оризът има път за този механизъм, наречен С3, който се счита за по-малко ефективен от C4. \"Това изследване е първата стъпка в развитието на C3 до C4\", казва проф. Джейн Лангдейл, главният автор на изследването. Според първите оценки, да се премине от процес С3 в С4 би могло да увеличи производството на ориз с 50%. \"Това е наистина насърчаване на развитието, като предизвикателството сега е да се намерят подходящите гени и да се завършат останалите стъпки на процеса\", каза професорът, който счита за спешна задачата да се увеличи производството на храни, пропорционално на растежа на търсенето. \"Милиони хора зависят от ориза за да оцелеят, а според прогнозата за ръста на населението и тенденцията на урбанизация, земята, която е произвеждала ориз за изхранване на 27 души през 2010 г., ще трябва да задоволява 43 души през 2050 г. - каза Лангдейл. Според последните прогнози на Организацията за прехрана и земеделие на ООН (ФАО), \"глобалното използване на ориз ще се увеличава с 1,0% на годишна база, въпреки че производството е намаляло в страни като Индия \".", "date": "2017.10.21", "title": "Разработиха супер култура, която може да победи глобалния глад"}
{"url": "http://www.classa.bg/%D1%81%D0%B2%D1%8F%D1%82/item/374143-%D0%BA%D0%B8%D1%82%D0%B0%D0%B9-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%B2%D0%BE%D0%B5%D0%BD%D0%BD%D0%B0-%D1%81%D1%83%D0%BF%D0%B5%D1%80%D1%81%D0%B8%D0%BB%D0%B0", "text": "Китай иска да превърне своята войска във \"водеща военна сила в света\" с мащабна реорганизация на армията си. Президентът на страната Си Дзинпин, обяви това на 18 октомври по време на откриването на XIX Национален конгрес на Комунистическата партия. \"Ще направим всички възможни усилия за укрепване на отбранителните способности и модернизацията на китайските въоръжени сили\", заяви той. Лидерът на азиатския гигант каза, че ще бъдат модернизирани сухопътната армия, флотът, военновъздушните сили и стратегическите сили за подкрепа. За тази цел Пекин ще създаде командни институции за разработване на ефективни съвместни операции и система за бой, защото \"армията е изградена за битки\". Президентът Си Дзинпин обеща, че амбициозният план за реорганизация ще се реализира до 2050 г., когато Китай ще бъде военна суперсила. Китайските власти планират да постигнат световно господство в този времеви хоризонт, тъй като именно през 2049 ще се чества стогодишнината от основаването на Китайската народна република. \"Към този момент китайците наистина ще създадат най-мощната и напреднала армията и най-силната икономика. В момента в Китай се произвежда дискусия за това дали си струва да се сключват официални военни съюзи с чужди страни, по-специално с Русия и Пакистан\", считат експертите. Същевременно Китай ще продължи да разширява своята военна инфраструктура в чужбина. Това се доказва от откриването на базата в Джибути в Източна Африка и от нарастващата активност на китайските миротворци на африканска територия. Но през следващите години източният гигант не планира да се включи във въоръжен конфликт. \"Китай следва външна политика на бавно и постепенно разширяване на влиянието си. Сега показва непряко участие в конфликтите чрез предоставяне на оръжия или военни инструктори, но в бъдеще прякото участие на Пекин е много вероятно\", твърдят експерти. Действията на Китайската народна република обаче през следващото десетилетие ще стават все по-отворени. Модернизацията и реорганизация на китайската армия ще позволи на властите да приложат концепцията за \"голямо оживление на нацията\", с която да се превърне Пекин в суперсила, сравнима с Вашингтон. \"САЩ виждат възхода на Китай, но нямат с какво да се противопоставят. Междувременно Русия поддържа това\", заявиха анализатори. Все пак, има експерти, които смятат, че тази цел е трудно да се постигне, защото освободителната армия на Китайската народна република в действителност няма боен опит, тъй като последната водена война е през 1979.", "date": "2017.10.21", "title": "Китай иска да стане военна суперсила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374145-%D1%81%D0%B0%D1%88%D0%BE-%D0%B4%D0%BE%D0%BD%D1%87%D0%B5%D0%B2-%D1%81%D0%B5-%D0%BE%D0%BA%D0%B0%D0%B7%D0%B0-%D1%88%D0%B8%D1%81%D1%82%D0%BE%D0%B2%D0%B8%D1%8F%D1%82-%D0%BA%D0%BE%D0%BF%D0%B0%D1%87-%D0%B2-%D0%B4%D0%BE%D0%B1%D1%80%D1%83%D0%B4%D0%B6%D0%B0,-%D0%BD%D0%B5-%D1%8F%D0%BD%D0%BA%D0%B8,-%D0%BD%D0%B5-%D0%B3%D0%B0%D0%B7%D0%BF%D1%80%D0%BE%D0%BC,-%D0%BD%D0%B0%D1%88%D0%B8-%D1%81%D0%B8-%D1%87%D0%BE%D1%80%D0%B1%D0%B0%D0%B4%D0%B6%D0%B5%D1%82%D0%B0%E2%80%A6", "text": "                 ", "date": "2017.10.21", "title": "Сашо Дончев се оказа шистовият копач в Добруджа, не янки, не Газпром, наши си чорбаджета…."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374134-%D0%BD%D0%B0%D1%87%D0%B5%D1%80%D1%82%D0%B0%D1%85%D0%B0-%D0%BF%D1%8A%D1%82%D1%8F-%D0%BA%D1%8A%D0%BC-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%86%D0%B0%D1%86%D0%B0%D1%80%D0%BE%D0%B2", "text": "  Новият състав на Висшия съдебен съвет (ВСС) одобри Георги Чолаков за председател на Върховния административен съд (ВАС). Одобри го, не го избра, защото избор нямаше - седмица по-рано ВСС реши да обсъди само неговата номинация. След като в последните си дни старият ВСС скоростно завърши процедурата по избора на Чолаков, президентът Румен Радев отказа да подпише съответния указ - това е работа на следващия състав на ВСС, мотивира се държавният глава. Както видяхме, новите кадровици на съдебната власт потвърдиха избора на старите. И сега продължаваме напред! Този път президентът няма право на мнение, Конституцията го задължава да издаде указ. А това означава, че Чолаков ще ръководи ВАС през следващите седем години.   Новият ръководител на съда, който стои между властта и закона, тепърва ще има възможност да изгражда мнението за себе си.    Но още самата процедура по избора му показа, че Чолаков е продукт на познатото статукво във ВСС, което и досега взимаше решения с желязно мнозинство, без излишни, според тях, дебати, без да обръща внимание на съмнения и неясноти, без да си създава главоболия да проверява данни за евентуални нередности. Мълчаливо и под строй - така се гласуваше досега във ВСС, така ще се гласува изглежда и занапред. А когато не личи да има съревнование, тогава се пораждат съмнения за някакви невидими мотиви, които пък водят след себе си зависимости. Новият председател на ВАС излиза на сцената именно с тези съмнения.         Резултатът от гласуването е внушителен - 20 срещу 4 гласа. Четиримата несъгласни бяха членуващият по право във ВСС председател на Върховния касационен съд Лозан Панов и избраните от общото събрание на съдиите в цялата страна Атанаска Дишева, Цветинка Пашкунова и Олга Керелска. Само те си направиха труда да задават въпроси на Чолаков, за останалите въпросите и отговорите нямаха значение.    Те гласуваха за Чолаков с един-единствен мотив - че го подкрепя мнозинството от самите съдии във ВАС, което е факт. Но въпросите около този факт също останаха без достатъчно отговори - защо изобщо досегашният председател Георги Колев свиква събрание за излъчване на кандидат; защо гласуването е било явно и дали би имало някаква разлика, ако не е явно; защо в протокола пише 61 гласа „за\", след като това е общият брой на присъствалите, а не на подкрепилите...   Всъщност, изобщо даже нямаше нужда някой да се старае да отговаря с цел да разсее впечатлението, че новият председател е кандидатура на стария - самият Колев представи нещата по този начин още в началото.   Другият заметен въпрос е свързан с имотите на Чолаков, за които се появиха публикации няколко дни преди избора му - малоимотни граждани получили земи от общината по преференциални условия, после ги заложили срещу заем, законът обаче не им давал правото да ги продават 10 години, а човекът с парите прехвърлил тези вземания на съдията, който пък тогава бил временно нотариус в другия край на страната, и така получил земите, които обаче още не били официално негови... Случаят може да обърка мнозина. Но въпросителните са налице. Въпреки това Инспекторатът към ВСС отказа да се занимае с въпроса. Няма такава тема и точка.   Третият заметен въпрос е решение на ВАС по случая КТБ, взето с участието на Чолаков. С това решение акционерите в банката бяха лишени от правото да обжалват отнемането на лиценза. Според много юристи, това противоречи на решение на Европейския съд за правата на човека по подобен случай. Но и това не заинтригува нито един от онези 20 гласа, които направиха Чолаков шеф на ВАС.     В социалните мрежи депутатка от управляващите иронизира „сериозните успехи\" на опозицията през тази седмица. Един от аргументите ѝ звучи така: „ВАС 20:4\". Това чистосърдечно признание за политическото влияние над ВСС ни връща към реалността - парламентът излъчва 11 от членовете на Съвета, техният състав бе разпределен на квотен принцип между четири политически сили. Всички членове на ВСС от „политическата квота\" се включиха в мълчаливото мнозинство за избора на Чолаков. Там се наредиха и излъчените от прокурорите представители, предвождани от главния прокурор Сотир Цацаров и неговия единомишленик по кадровите въпроси - досегашния председател на ВАС Георги Колев. Много често тази стройна организация предизвиква асоциации със строителния материал бетон - бетонно мнозинство, бетонни гласувания. А бе изобщо - нещата са бетон. Новият председател на ВАС е продукт на тази среда. Вероятно той би получил доверие и в друга, по-нормална среда. Не се знае, затова проблемът не е личността. Проблемът е моделът, който позволява всичко това. И международни институции, и привържениците на съдебната реформа тук в България са посочвали проблема с политическото влияние чрез избиране на членове на ВСС от партиите в парламента. Дори Венецианската комисия припомни този месец колко нелогично е главният прокурор и другите прокурори от ВСС да имат думата при управлението на съдиите.    Да, но те я имат. Така политици избират членове на ВСС, след което броят резултата като на футболен мач, а прокурорите решават кой съдия да се издигне и кой не. Накрая се появяват бетонните мнозинства, които се правят на глухи и само вдигат ръка.    В това време прокуратурата се държи като политически играч, а в парламента няма нито един депутат, който да поставя въпроса за необходимостта от промяна на този модел. Засега той си остава непокътнат. А и вече видяхме, че този модел няма да има никакви проблеми след две години да избере следващия главен прокурор - със същата сръчност и същото мълчание.", "date": "2017.10.21", "title": "Начертаха пътя към следващия Цацаров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374135-%D1%86%D0%B0%D1%87%D0%B5%D0%B2%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%B5", "text": "          Единият вид е престъпление, другият не. И не е това, за което се представя от медиите, че е!   Така и не стана ясно как се дели тайното вземане на пари и подкупи на престъпно и нормално. На наказуемо и ненаказуемо, на корупция и на некорупция.     След дълго и обстойно изслушване на интервюто цели пет пъти, стигнахме до извода, че Цачева е искала да каже, че корупция е само тази, която е доказана от следствието и деянието може да отиде в съда и да бъде евентуално наказано. А другата, при която един твърди, че е дал пари, а другият се кълне, че не ги е вземал,  не е.   Е, според сухия закон е така, няма свидетели – няма престъпление. Само че у нас много често има даване на пари, има таен запис как човек е изнудван, но той не се приема за доказателство пред съда и мошеникът излиза сух от водата.   Всъщност г-жа Цачева спести факта, че има и трети вид корупция – държавната. Която е узаконена, плащаш си като поп за всичко и често не получаваш нищо.   Да не говорим пък за доброволната корупция. Влизаш в болница, трябва да те оперират, но лекарят иска пари. За да откупиш живота си – даваш. Иначе си умрял.   Или искаш да те вземат на работа, но чиновникът, от когото зависи това, ще я даде на тази, който му бутне най-много.   Но общо взето Цачева е готова да започне борба с тези срамни явления, стига от полицията да й ги докажат, да ги прошнуроват и прономероват и ако може и да доведат престъпника, опакован и вързан с панделка. И пак не е сигурно дали ще го осъдят.   На въпроса защо България е най-корумпираната държава в ЕС, Цачева отговори:   Е, това вече изби рибата и я накара да полети.   Стоят си нашите политици на партийна седянка, чудят се и се маят защо има корупция и накрая стигат до отговора, че не знаят как така се е пръкнало това явление и е намерило почва точно у нас!   Ама вие сте за Гинес, бе господа управляващи! В категорията „най-лицемерните на планетата“. Как така нямате отговор защо сме най-корумпираната държава. Имате, но не смеете да го произнесете на глас!     Тя е ваша рожба и си я отглеждате, клонирате и е превзела цялата държава. За да отговорите,  трябва да посочите себе си. Къде отидоха суджуците? А парите за асфалта на магистралите? А за санирането? Кой спечели обществените поръчки и срещу колко? А „Ало, Ваньо“? А рекета върху бизнеса? А доенето на обикновените хорица? Да изброяваме ли още? Но какъв е смисълът, когато правосъдният ни министър не е сигурен има ли корупция. И ако има – защо. Браво, Цецке, браво, Цачева! Гордеем се с такива министри! Всъщност и министрите ни не са това, което са, но това е друг въпрос!  ", "date": "2017.10.21", "title": "Цачева: Корупцията в България не е това, което е!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374136-%D1%80%D1%83%D0%B1%D0%B8%D0%BD-%D0%BD%D0%B8-%D1%85%D0%B2%D0%B0%D0%BB%D0%B8-%D1%85%D0%B8%D0%BB%D0%B0%D1%80%D0%B8-%D0%B2%D0%B7%D0%B5%D0%BC%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0%D1%82-%D1%81-%D0%B3%D0%BE%D0%B2%D0%B5%D0%B4%D0%B0", "text": "Американският посланик Рубин наскоро ни похвали: срещал бил толкова много талантливи, очарователни българи, постигнали много успехи.      Между другото, предишният американски посланик го изпратиха с цигански оркестър.  Той смяташе, че е истински българин, понеже харесвал шопската салата и кебапчетата.  И редеше пана от смилянски боб.  И навсякъде срещаше – и той би го казал – лъчезарни и умни хора.   Обаче Рубин – и без да яде кебапчета, да реди боб и да си тананика с цигански оркестър, ще бъде харесан, ако ни казва – поне от време на време – защо сме толкова зле, защо не можем да се справим. Защо?    Ако го прави – тогава спокойно може да ни каже, че също е българин   Иначе ще си остане в светската саламура – където ще общува с некадърни политици и бизнесмени, повечето от които са направо за затвора.   ***  Ей, хибридчици сладки, и какво стана сега?  Руските пари стигнали чак до Хилари Клинтън – тия дни се появиха нови доказателства.  Вие, идиоти славни, търсите тук рублите – а пък ги лапали в Святата Земя.  Хайде да чуем Нашия Врабец, който все плещеше за хибридна война – обаче му се загуби сега гласчето фалшиво.  Ще разберете ли най-сетне, че никой пет пари не дава за тукашните ни бъркотии – щом и Хиларито не се гнуси от „путинките“.*   ***  Един имал 40 крави, миришело от тях, съселяните му се оплакали – и понеже сме европейска, уредена и Изобщо-Държава, няма как в Парламента да не стане дума за въпросните крави.  Имаше и отговор от министър: само 3 говеда имали пломби на ушите, другите били нелегални в Изобщо-Държавата.  Селяните обаче щели да пишат до Европата – и дори да си търсят правата в съда в Страсбург.  Правилно: така се прави в Изобщо-Държава, която е в Изобщо-Разцвет.  На едни говеда не можете да сложите пломби – обаче на другото, на Изобщото, сте царе.  Въобщенци в Изобщо-Държава.   ***  *Бел.: Прелюбопитна е една статия на известния американски икономист Ричард Ран – озаглавена е „Клинтън са „финансови съюзници“ на Путин“. Хвърлете й едно око, за да се убедите, в какви конспирации са се омотали Властелините на света.  И колко смешни са тукашните мъничета на пропагандата.  ", "date": "2017.10.21", "title": "Рубин ни хвали. Хилари взема. В парламента се занимават с говеда!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374137-%D1%86%D0%B0%D1%86%D0%B0%D1%80%D0%BE%D0%B2-%D0%B8%D1%81%D0%BA%D0%B0-%D0%B7%D0%B0%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%84%D0%BE%D0%BD%D0%B4%D0%B0%D1%86%D0%B8%D1%8F,-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BB%D0%B0-%D0%B4%D0%BE%D1%81%D1%82", "text": "Главният прокурор Сотир Цацаров внесе в Окръжен съд – Кърджали искова молба за прекратяване дейността на сдружение с нестопанска цел „Асоциация Бату платформ“ гр. Кърджали, чрез която незаконно е осигурено финансиране на предизборната кампания на политическата партия ДОСТ, съобщиха от прокуратурата.     В хода на разследване за престъпление против политическите права на гражданите, ръководено от Окръжна прокуратура – Добрич, са събрани доказателства затова, че на 14.03.2017 г. сдружението е получило паричен превод от 100 000 евро.   Наредител на превода е турската банка TURKKIYE VAKIFLAR BANKASI, без данни за субекта на преведената сума. Така получените средства сдружението „Асоциация Бату платформ“ е използвало за закупуване на хранителни продукти – захар, брашно, ориз, макарони и др., разпределени в отделни пакети на обща стойност от по 30 лева.   Тези индивидуални пакети са били транспортирани до различни населени места на територията на страната – гр. Пловдив, гр. Гоце Делчев, гр. Търговище, гр. Силистра, гр. Добрич, гр. Бургас, гр. Смолян, гр. Хасково, гр. Шумен, гр. Павел баня, гр. Сливен, гр. Дулово, гр. Русе, гр. Омуртаг и гр. Ботевград.    Организацията по транспортирането, приемането и складирането на пакетите с хранителни продукти е осъществена от членове на сдружение „Асоциация Бату платформ“ гр. Кърджали с активното съдействие на членове и симпатизанти на политическата партия ДОСТ.   Пакетите са раздавани безвъзмездно на български граждани с мюсюлманско вероизповедание, за да бъдат мотивирани да гласуват за политическа партия ДОСТ на изборите за 44-то Народно събрание.   „Получаването на парични средства от анонимен източник от чужда държава и разходването им с цел агитация и склоняване на български граждани да упражнят избирателното си право в полза на определена политическа партия е нарушение на чл. 12 ал.2 от Конституцията на Република България. Дейността на Сдружение „Асоциация Бату платформ“ гр. Кърджали е несъответна и на императивната забрана в чл. 168 ал.1 от Изборния кодекс. Чрез нея е осигурено финансиране на предизборната кампания на ПП ДОСТ с анонимно дарени средства с неустановен произход, което е нарушение на чл. 162 ал. 1 от Изборния кодекс. Тази дейност отговаря и на признаците от обективна страна на престъпния състав на чл. 167 от Наказателния кодекс“ е посочено в исковата молба. Главният прокурор настоява Окръжен съд – Кърджали да постанови решение, с което да прекрати регистрираното сдружение „Асоциация Бату платформ“ гр. Кърджали, заради извършване на дейност, която противоречи на Конституцията, на законите и на добрите нрави.    ", "date": "2017.10.21", "title": "Цацаров иска заличаване на фондация, финансирала ДОСТ"}
{"url": "http://www.classa.bg/%D1%81%D0%B2%D1%8F%D1%82/item/374133-%D0%BD%D0%B8%D0%BC%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B6%D0%B8%D0%B2%D0%B5%D1%8F%D1%82-%D0%B2-18-%D1%82%D0%B8-%D0%B2%D0%B5%D0%BA", "text": "        Испанското правителство изпълни заканата си: то задейства член 155 от Конституцията, с който автономията на Каталуния може да бъде силно ограничена или напълно отменена. Напоследък ситуацията ескалира и испанският министър-председател Мариано Рахой бе принуден да действа. Той иска да възстанови правото и реда в държавата. Същевременно обаче Барселона не е склонна да оттегли \"Декларацията за независимост\" на каталунския премиер Карлес Пучдемон. Случващото се в Испания много напомня на верижна катастрофа в условията на гъста мъгла.   Мъглата в конкретния случай е политическа. Става дума за тотален срив на държавническото изкуство. Мариано Рахой отказва да прояви какъвто и да е политически инстинкт и се държи като юрист, който се интересува само от буквата на закона. Сякаш той не знае що е то гъвкавост и емоционална интелигентност. Още преди няколко месеца Рахой можеше да предотврати ескалирането на конфликта. А що се отнася до репресиите - като задържането на двамата лидери на движението за независимост, те могат само да влошат допълнително положението.   Абсурдно се държи и каталунското регионално правителство. Абсурдно и най-вече - безотговорно. Дружината в Барселона напомня много на студентски парламент: неспирна говорилня, патос, героични решения, никаква мисъл за последиците, напълно ирационални преценки. Борците за независимост не се трогват от паническото бягство на фирмите и икономическия срив в региона. Не ги тревожи дори спадащият брой на туристите. Очевидно голямата цел оправдава всяка жертва.   Какъв е обаче този национализъм, заради който сега се вдигат барикади? От една страна става въпрос за политика на идентичността, която се разпространява по целия свят и залага на разграничение и арогантност спрямо съседа. Движещата сила на тази политика е популизмът, който борави умело със средствата на пропагандата и манипулацията в социалните мрежи и виртуозно разпалва настроения.   От друга страна зад всичко това стои баналното желание за още повече власт. Каталунското правителство си осигури завиден комфорт в регионалните институции и досега безпроблемно отхвърляше всички обвинения в корупция. То дори реши, че може още да си вдигне цената. Карлес Пучдемон не иска вече да е само помощник-президент, той иска да е истински правителствен ръководител, който да участва в срещите на върха и да бъде видим на международната сцена.     Проблемът е, че всичко това някак не си пасва. Борците за независимост, на испански \"independistas\", оправдават своята национална различност с една загубена битка в началото на 18-ти век. Тогава испанският крал успява на един дъх да превземе Барселона. За последно Каталуния е била независима преди 200 години и сега мнозина вярват, че имат да наваксват в историческо отношение. Всичко това напомня за Балканските войни, за Брекзита и въобще за всички ирационални исторически копнежи.   Как обаче ще проработи всичко това сега? Каталуния е икономическият мотор на Испания. Каталунците са успешни и в глобален мащаб. Но успехът им функционира само в условията на съюза с испанската държава и с ЕС. Големите компании на тълпи се изнасят от Барселона, защото се страхуват от правна несигурност и не искат да бъдат в плен на носталгични чувства и настроения. Хората в региона живеят и работят в 21-ви век, но гледат назад към 18-ти век - във времената на крал Филип V. Никой не е в състояние да издържи този шпагат.    Борците за независимост на Каталуния ще трябва да изберат в коя епоха искат да живеят. Те трябва да се решат за съвремието, защото в противен случай ще останат в историята като губещи.", "date": "2017.10.21", "title": "Нима каталунците искат да живеят в 18-ти век?"}
{"url": "http://www.classa.bg/%D1%81%D0%B2%D1%8F%D1%82/item/374127-%D0%BC%D0%B0%D0%BA%D1%80%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D1%8F%D0%BC%D0%B0-%D1%83%D1%81%D0%BF%D0%B5%D1%85-%D0%B2-%D1%80%D0%B0%D0%B1%D0%BE%D1%82%D0%BD%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D0%B5-%D0%BD%D0%B0-%D0%BF%D0%B0%D1%80%D0%B8%D0%B6", "text": "В Женвилие, квартал в покрайнините на Париж, където комунистите имат силни позиции, обещанията на президента Еманюел Макрон да помогне на бедните са посрещани с насмешка. Точно в този неугледен квартал на работническата класа бившият инвестиционен банкер по-рано тази седмица представи плана си за борба с бедността, полагайки усилия да се отърси от етикета “президент на богатите”.   Безработицата тук е над средното равнище за страната, а близо 25 % от хората живеят в бедност. Макрон обеща да реформира професионалното обучение, за да даде възможност на безработните отново да получат работа. Той обяви и увеличаване на обезщетенията за инвалидност, ремонт на системата за социалното жилищно настаняване и постепенна отмяна на непопулярен жилищен данък.   Плановете му за подпомагане на по-бедните домакинства обаче бяха засенчени от реформите, които според широко разпространеното мнение са в полза на богатите и инвеститорите, включително отмяната на данък “богатство” и понижаването на корпоративния данък.   Натали и Паскал Дилар са били принудени да се откажат от апартамента си, след като губят работата си. Сега със сина си тийнейджър те са се настанили при възрастните родители на Паскал, преживявайки с 400 евро месечно.      ", "date": "2017.10.21", "title": "\"Макрономиката\" няма успех в работническо предградие на Париж"}
{"url": "http://www.classa.bg/%D1%81%D0%B2%D1%8F%D1%82/item/374128-%D0%BC%D0%BE%D1%81%D0%BA%D0%B2%D0%B0-%D0%B8%D0%B7%D0%BF%D1%80%D0%BE%D0%B1%D0%B2%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B2%D0%BB%D0%B8%D1%8F%D0%BD%D0%B8%D0%B5%D1%82%D0%BE-%D1%81%D0%B8-%D0%BD%D0%B0%D0%B4-%D0%B1%D0%B5%D0%BB%D0%B3%D1%80%D0%B0%D0%B4", "text": "Руско-сръбският хуманитарен център в Ниш се превръща в главна точка на натиск от страна на Москва върху Белград, а позицията спрямо тази конкретно институция за руснаците е показател за климата и отговор на въпроса остава ли Сърбия военно неутрална.   Както обикновено, споменатият натиск е канализиран чрез дипломатическа дейност: президентът Александър Вучич се срещна в сряда с руския посланик Александър Чепурин, който подчерта необходимостта, поради обема на работата, възможно по-бързо да бъде решен статутът на Руско-сръбския хуманитарен център в Ниш.   Президентът Вучич подчерта, че Сърбия, в съответствие с политиката на независимост и военен неутралитет, ще продължи да развива добри отношения с Русия в двустранен интерес, но за решение на конкретния “проблем”, поне в официалното съобщение, не става дума.   Истинската причина за недоволството се базира най-вече на факта, че от неотдавна персоналът и войниците на НАТО имат пълен дипломатически имунитет в Сърбия, с какъвто не се ползват работещите в руския център.   Никой от официалните представители на Сърбия не е сложил подписа си под споразумение, с което на руснаците се дава такъв статут, още от 2014 г.   Чепурин настоя за бързо решаване на статута на Руско-сръбския хуманитарен център в Ниш. Срещата Вучич-Чепурин се състоя само няколко дни след като /вероятно временно/ утихна “войната” между министъра на отбраната Александър Вулин и американския посраник Кайл Скот.   Повод за “войната” на преден план бяха разногласията около реномето на Владимир Лазаревич, осъден в Хага генерал от сръбската армия, но както писа “Блиц”, истинската причина бе недоволството на американците от военното сътрудничество с Руската федерация. Последва натиск от Москва, при това чрез любимата “хуманитарна” тема.  ", "date": "2017.10.21", "title": "Москва изпробва границите на влиянието си над Белград"}
{"url": "http://www.classa.bg/%D1%81%D0%B2%D1%8F%D1%82/item/374129-%D1%81%D1%82%D1%80%D0%B5%D1%81-%D1%82%D0%B5%D1%81%D1%82-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B4%D0%B5%D0%B2%D0%B5%D1%82-%D0%BC%D0%B5%D1%81%D0%B5%D1%86%D0%B0-%D1%81-%D1%82%D1%80%D1%8A%D0%BC%D0%BF-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "В петък се навършват девет месеца откакто Доналд Тръмп влезе в Овалния кабинет. В известен смисъл, струва ни се по-дълго. (Спомняте ли си живота ви преди туитовете на Тръмп?) Стана и по-трудно да се дистанцираме от всекидневната лудост и да помислим какво означават действията на Тръмп за Съединените щати и тяхното бъдеще. Но подобна перспектива е необходима, ако искаме да отсеем онова, което има значение, от враждите, скандалите, сривовете и бъркотията, които са същината на администрацията на Тръмп.       Историята има две страни. Ако възприемем президентството на Тръмп като стрес тест за американската демокрация, то системата реагира твърде добре - възпира го, предизвиква го и осуетява някои от най-нелибералните му замисли. Но има и тревожни признаци. Всеки ден, в който Тръмп остава на поста си, той продължава да поляризира страната и да снижава международния й авторитет. И докато той размишлява върху надвисналата реалност от това да остане в историята като провалил се президент, не се знае накъде ще го тласнат демоните му.   С важното изключение на Републиканската партия, повечето от държавните и гражданските институции реагират решително на Тръмп. Федералните съдилища отхвърлиха първите му две антимюсюлмански забрани за пътувания. Министерството на правосъдието назначи специален прокурор, след като Тръмп уволни Джеймс Коми, директора на ФБР. Служители на разузнаването разкриха унищожителна информация за сътрудници на Тръмп и отношенията им с руски представители. Висши военни, включително министърът на отбраната Джим Матис, успяха да притиснат президента да подкрепи член пети от договора за НАТО. Дори вътре в самия Бял дом - наречен от сенатор Боб Коркър “забавачница за възрастни” - служителите “прекарват значителна част от времето си в това да измислят начини да обуздаят и контролират напористия президент”, както писа в. “Вашингтон пост”.   Подобни информации се появяват буквално всеки ден. Американските медии, които Тръмп нарече “врагове на народа” малко след като встъпи в длъжност, никога не са били толкова мотивирани. Извън пределите на Вашингтон междувременно се зароди широко съпротивително движение, което президентът сам генерира. Освен че мобилизира традиционните поддръжници на Демократическата партия, той активира много хора, които до тогава никога не бяха смятали себе си за твърде политизирани. Дори в демокрация, обвързана с групи с големи интереси, определени публични ангажименти могат да имат силен ефект - пример за това е фактът, че Републиканската партия не отхвърли Обамакеър.   Това е от положителната страна на скалата. Ако в деня на встъпването в длъжност въпросът беше дали американската демокрация ще се окаже по-силна от президент като Тръмп, отговорът за момента е до голяма степен положителен. Но не бива да се отпускаме. Ако Тръмп не подаде оставка или не бъде отстранен от поста, той ще има поне още трийсет и девет месеца в Белия дом. (И много повече, ако бъде преизбран.) Главният въпрос е колко още щети ще нанесе той, преди да си тръгне.   Въпреки че законодателният му дневен ред за момента е провал, той отбелязва напредък (по неговата преценка) в други области. Миналата седмица Белият дом предприе няколко стъпки да саботира системата на здравни осигуровки на Обамакеър. Тази седмица преправената и вече безсрочна забрана за пътувания ще влезе в сила. Нийл Горсъч, когото Тръмп номинира за съдия във Върховния съд, възстанови едно консервативно мнозинство в съда. А назначени от президента хора в агенции като Агенцията за защита на околната среда, Федералната комисия за комуникациите и Националния борд за трудовите взаимоотношения са се заловили - далеч от погледа на обществеността - да променят регулации, отнасящи се за климатичните промени, конкурентността на пазарите, новата икономика и правата на работниците. С времето тези административни промени ще имат огромно значение.   На външнополитическия фронт съветниците на Тръмп очевидно са го убедили да не отменя постигнатата от администрацията на Обама ядрена сделка с Иран и вместо това публично да хвърли съмнение върху нея и да насочи въпроса към Конгреса. Като имаме предвид предишните изявления на Тръмп, този ход е леко обнадеждаващ, но неговият изолационизъм и войнственост си остават. Под неговото ръководство САЩ се изтеглиха от транстихоокеанското партньорство, от Парижкото споразумение за климата, а ЮНЕСКО и НАФТА може да са следващите. Вместо Пакс Американа, сега сме свидетели на “Доктрината на изтеглянето”, по определението на Ричард Хаас, президент на Съвета за международни отношения.   А най-сериозното предизвикателство за националната сигурност тепърва предстои. Преди няколко седмици прессекретарят на Белия дом Сара Хъкаби Сандърс буквално призна, че Тръмп се опитва да убеди севернокорейския лидер Ким Чен-ун, че е достатъчно луд, за да нанесе ядрен удар. Според вътрешната логика на това рисково политическо поведение може би има смисъл да всееш съмнения в главата на противника си и той да се чуди дали ти си с всичкия си. Но какво ще стане, ако Тръмп действително е дотолкова дементен, че да нареди изпреварващ удар срещу Пхенян? Ще могат ли да го спрат тримата висши генерали от администрацията - Матис, Джон Кели, шефът на канцеларията на Белия дом и Ейч Ар Макмастър, съветникът по националната сигурност?   Ужасяваща е мисълта какъв отговор би дал Тръмп на терористична атака на Ислямска държава на американска земя. В такъв случая страната ще бъде принудена да оплаква жертвите при наличието на президент, който през 2015 г. говореше, че мюсюлманите трябва да бъдат задължени да носят специални карти за самоличност, в джамиите да бъдат извършвани обиски без заповеди за това, а в мюсюлманските общности да бъде въведено масово наблюдение. Той призова и за връщане на мъченията на заподозрени терористи.   Дори ако имаме късмет да избегнем смъртоносна война или терористичен атентат, трудно е да се измери ефектът от още трийсет и девет месеца с Тръмп, или дори повече. От първия ден на президентската кампания той агитира срещу много от нормите, свързвани с американската демокрация. “Направо е отвратително, че пресата може да пише каквото си иска”, каза той в интервю миналата седмица. Ден по-късно говореше как спасителните екипи трябва да бъдат изтеглени от бедстващия Пуерто Рико, чиито жители са американски граждани от един век.   Със сигурност голяма част от приказките на Тръмп нямат сериозен политически пълнеж. Но това не може да го извини, нито да смекчи психологическата атака, на която той подлага цялото американско общество. Съединените щати са огромна, разнообразна по състав страна с дълбоки социални, расови и икономически разделения. За да поддържат единство, те залагат на създадената в хода на историята представа (част от която е мит), че всеки споделя едни и същи основни ценности и получава еднакво отношение и уважение.   На практика Тръмп всекидневно подронва този наратив, разпръсквайки безкрайни потоци от отрова и разединяващи обществото думи. Когато те не са насочени срещу смятаните от него за политически врагове - Ен Би Си нюз, Си Ен Ен, “Ню Йорк таймс” - той често съска срещу членове на малцинствени групи като чернокожите играчи от Националната футболна лига или кмета на Сан Хуан. Расистите и хейтърите следят какво прави той и се нахъсват. Хората, които са виждали как други демокрации се изхабяват, а други разединени страни се разпадат, го наблюдават с ужас.   Въпреки обещанието му “Да направим Америка велика отново”, Тръмп всъщност не произвежда нищо друго освен хаос, брътвежи и разцепление. Докато е президент - пост, за който е драстично неподходящ - той ще продължи да подкопава основите на страната. Сега само колегите му от кабинета и републиканците на Капитолия имат пълномощията да сложат край на това голямо и тежко изпитание. Много малко са признаците, че те имат необходимата воля и смелост, за да действат.", "date": "2017.10.21", "title": "Стрес тест за американската демокрация - девет месеца с Тръмп като президент"}
{"url": "http://www.classa.bg/%D1%81%D0%B2%D1%8F%D1%82/item/374130-%D0%B6%D0%B5%D0%BD%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%80%D1%83%D1%81%D0%B8%D1%8F", "text": "            Около нея се разшумя още през септември: тогава вестник \"Ведомости\" цитира неназовани източници от президентската служба, според които Кремъл търсел \"женски спаринг партньор\" на Путин за предстоящите президентски избори.    Сред изброените имена бе и това на Ксения Собчак - журналистка и бивша риалити-звезда, превърнала се междувременно в активна опозиционерка. Един от източниците е цитиран да определя именно Собчак като \"идеалната кандидатка\" - понеже била \"умна, вълнуваща и интересна\", а освен това не отговаряла изцяло на образа на типичната руска жена.   Отговорът на Собчак не закъсня: не поддържала никакви контакти с президентската служба. Но според актуални публикации в руски медии, след запис на телевизионно интервю с Путин Собчак останала да разговаря с него на четири очи. Говорителят на Кремъл Дмитрий Песков не пожела да коментира информацията.   През последните няколко години 36-годишната Собчак се изявява като активна опозиционерка. Но малцина руснаци я възприемат като сериозен политик. Собчак започва кариерата си като \"терапевтка\" в телевизионното шоу \"Дом два\" - руско издание на \"Биг брадър\". По-късно се сдобива и със собствено риалити-шоу - \"Блондинка в шоколад\", в което камерата я следва на всяка крачка. Мнозина дори я определят като \"руския отговор на Парис Хилтън\".     Ксения произхожда от семейство с отлични връзки в политиката. Баща ѝ Анатолий Собчак е от 1991 до 1996 г. първият избран кмет на Санкт Петербург, а Владимир Путин, който тогава е заместник-кмет, му е пряко подчинен. Майката на Ксения, Людмила Нарусова, също е в политиката - тя е депутат в Горната камара на руския парламент.   През последните години Ксения постепенно се отърси от имиджа си на риалити-звезда - и навлезе в политиката. Тя се ангажира активно в масовите протести след парламентарните избори през 2011, а на следващата година беше избрана в Съвета за координация на опозицията, който тогава се беше заел със задачата да обедини разпокъсаната руска опозиция. В същия Съвет членуваха също Алексей Навални и Борис Немцов.   От 2012 година Собчак е водеща на различни политически токшоута, включително в независимата телевизия \"Дождь\". В своето предаване \"Собчак на живо\" тя води критични интервюта с високопоставени политици, като например Александър Лукашенко и Михаил Саакашвили. Освен това е главна редакторка на руското издание на модното списание L'Officiel.   Предизборната кампания още не е започнала, а Владимир Путин още не се е кандидатирал официално за нов мандат. Кандидатурата на Собчак обаче предизвика оживен дебат още преди да бъде официално потвърдена. Андрей Перзев, политически наблюдател от московския Карнеги Център и журналист във вестник \"Комерсант\", описва Собчак като \"изявен критик на режима\" и \"човек със забележителни либерални възгледи\" .\"Дебатът около нейната кандидатура показва колко важно е да имаме алтернатива на Путин\", казва Перзев.   Други обаче правят паралели между кандидатурата на Собчак и тази на руския милиардер Михаил Прохоров на президентските избори през 2012 година, когато бизнесменът участва като кандидат на либералната опозиция и се класира трети - след Путин и Зюганов.    Някои наблюдатели твърдяха тогава, че кандидатурата на Прохоров е била дирижирана от Кремъл с цел да се канализира разочарованието сред противниците на правителството. Подобни съмнения се изказват и сега - някои руски медии пишат, че Ксения Собчак е избрана от Кремъл да изиграе подобна роля на следващите избори.       Опозиционният лидер Алексей Навални не беше допуснат да се кандидатира за изборите заради наложената му условна присъда. Още преди Собчак да потвърди кандидатурата си, той призова журналистите да не се включват в \"гнусната игра на Кремъл\", която той описа така: \"Да издигнем един либерален смешник, за да провалим опозицията\".    Собчак тогава го призова да се въздържа от обиди. Но след като кандидатурата ѝ бе официално издигната, Собчак обяви, че разглеждала Навални като свой приятел. И че ако той все пак бъде допуснат до изборите, тя щяла да обмисли дали да не оттегли кандидатурата си.", "date": "2017.10.21", "title": "Жената, която иска да стане президент на Русия"}
{"url": "http://www.classa.bg/%D1%81%D0%B2%D1%8F%D1%82/item/374131-%D0%BF%D1%80%D0%B8-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%B1%D0%B5%D1%88%D0%B5-%D1%81%D1%8A%D1%89%D0%BE%D1%82%D0%BE", "text": "          Бодро маршируващи деца и обучение по стрелба като част от учебния процес: това, което на мнозина източноевропейци им звучи като мрачен спомен за недалечното комунистическо минало, скоро може да стане делник в училищата - при това насред ЕС. В Унгария премиерът Виктор Орбан възложи на две министерства - военното и това за човешките ресурси, до края на годината да разработят програма за \"патриотично възпитание и отбрана на родината\", която да залегне в учебните планове.     \"Правителството де факто контролира изцяло нашите училища. Заприличали са направо на казарми\", казва за ДВ критичният унгарски образователен експерт Петер Радо и твърди, че от 2011 година насам правителството в Будапеща постоянно променя образователната система и на практика в страната вече не съществува свободен пазар на учебници. Унгарските учители вече могат да използват по отделните предмети само два официално одобрени учебника, добавя експертът и говори за \"националистическа и религиозна индоктринация\".   В Румъния пък министърът на образованието иска да има само по един учебник на предмет. Критици на идеята припомнят, че това представлява връщане назад към времето на комунистическия диктатор Чаушеску, когато за всеки предмет имаше само по един задължителен учебник.     Още по-драстични са примерите от Турция, където креационизмът се настанява все по-трайно в турските учебници. А съгласно най-новите разпоредби, Дарвиновото учение за човешката еволюция вече ще се преподава само бегло, защото теорията му била не само \"прекалено сложна\", но и \"много оспорвана\", се казва в официалното становище на образователното министерство в Анкара.   Според Хатис Карахан, съветничка на турския президент Ердоган, отстраняването на Дарвиновото учение от учебните програми не било в разрез с прогресивната насоченост на турските училища: \"Различните страни имат различни учебни програми. Много турски училища залагат предимно на техническите предмети\", казва Карахан. На друго мнение са академичните среди и опозицията - техни представители критикуват остро решението на образователното министерство. \"Да изхвърлиш от учебната програма едно доказало се учение означава да игнорираш знанията и науката.    Правителството очевидно си е поставило за цел да ги замени с една програма, съдържаща принципите на шериата\", казва Борис Яркадаш, депутат от опозиционната Републиканска народна партия. Критици като него се опасяват, че това е поредният опит на турското правителство да подкопае светските устои на държавата. Впрочем, идеологът и основател на модерната турска държава Мустафа Кемал Ататюрк вече също ще се изучава само бегло.     Русия пък е христоматиен пример за превратно тълкуване на историята. В тази страна патриотизмът отдавна е залегнал в учебните програми. Така например учебник на историка Андрей Суслов за репресиите на Сталин се определя като \"вреден за здравето на децата\". В руските училища диктатурата на Сталин се легитимира като нещо, което е било необходимо в онези години. В момента Суслов води съдебна битка за \"реабилитиране\" на неговия учебник.   Но не е само възхваляването на стари национални герои - друг любим прийом е съвременни политици да бъдат увековечавани в учебниците по история. Така например в един нов унгарски учебник премиерът Виктор Орбан е представен като надпартиен \"баща на нацията\". Учениците могат да прочетат откъси от негова реч за бежанците, от която научават, че в културно отношение Унгария е една хомогенна страна, която - за разлика от бившите колониални сили - не е склонна да жертва тази своя хомогенност.       Един полски учебник пък дели мигрантите на добри и лоши: мигрантите от Украйна можели да попълнят празнините на полския трудов пазар, докато хората от други култури и религии щели само да засилят обществените напрежения. \"Не знам дали да плача или да се смея\", казва в тази връзка полският учител по история Яцек Станишевски.   И още нещо: от тази година полските ученици вече не изучават античността. За тях историята започва чак през 10-и век, когато княз Мешко Първи основава полската държава и я отвежда в лоното на християнството. След това цяла една учебна година занимават децата с полските национални герои, обяснява Станишевски. А във връзка с решението на правителството да възстанови 8-годишното начално образование, педагогът казва: \"Така беше и при комунизма\".", "date": "2017.10.21", "title": "\"При комунизма беше същото\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374132-%D1%82%D1%80%D0%B0%D0%B3%D0%B8%D1%87%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0,-%D0%BA%D0%BE%D0%B9%D1%82%D0%BE-%D0%BE%D1%81%D1%8A%D0%B4%D0%B8-%D0%BC%D1%8E%D0%BD%D1%85%D0%B5%D0%BD", "text": "        \"Чувала съм само хубави неща за него. Знам, че никога не е получавал социални помощи, въпреки че е имал правото на такива. Винаги е искал да работи и да изкарва честно хляба си. За съжаление обаче другите не винаги са били честни към него\" - това разказва в интервю за ДВ Димитрина Ланг, председател на Миграционния съвет на Мюнхен, за Христо Ванков. 57-годишният българин, който през август 2017 се прочу в баварската столица като бездомника, осъдил общината за място в приют. И който почина преди две седмици. От диабет.     Историята на Ванков олицетворява съдбата на мнозина бедни източноевропейци, пише по този повод мюнхенският \"Тагесцайтунг\". Авторът на статията посочва, че в края на 2016 в баварската столица официално са били регистрирани 12 900 българи и 18 800 румънци, повечето от които работят легално и се осигуряват. В момента социални помощи получават 1560 българи и 998 румънци. Това е двойно повече, отколкото през 2013, но все още става дума само за 3% от общия брой на мюнхенчани, подпомагани от социалните каси. Така че тук в никакъв случай не може да се твърди, че всички българи и румънци идват в Мюнхен заради социалните облаги, подчертава изданието.     \"И Христо Ванков не е дошъл заради помощите. Не го познавам лично, но съм слушала много за него от социалния работоник Саваш Тетик, който съветва безплатно надничарите. Ванков винаги е искал да работи. Знам, че един-единствен път се е опитал да подаде молба за социални помощи, но бюрократичната процедура му се сторила толкова сложна, че се отказал. И не е опитвал повторно\", разказва Димитрина Ланг в разговор с ДВ.   От статията на \"Тагесцайтунг\" научаваме, че Христо Ванков е пристигнал в Мюнхен още през 2004. Там е получавал инсулин от църквата. Нямал е здравна застраховка, в спешни случаи е бил лекуван от помощни организации. Редовно е работил по строежи, но често не е получавал парите си. Бил е щастлив, ако работодателят му е изплащал дори и само една трета от заработените пари. Тялото и психиката му са страдали от мизерния начин на живот, често е припадал. През зимата е спял в специалните приюти, създадени с цел да предпазват бездомниците от студа, т.нар. Kälteschutz, които са отворени само от 1 ноември до 30 април. Последната зима там са пренощували общо 1500 българи и румънци.   Днес бездомниците в Мюнхен са около 9000. Повечето от тях намират подслон в някой от 50-те мюнхенски пансиона за бездомници, които са отворени целогодишно - поне за германците. За чужденците от ЕС обаче важи специално правило: за да получат място в такъв пансион, който работи и извън определения период за т.нар. Kälteschutz, те трябва да докажат, че в родината си няма къде да живеят.    \"Подобно нещо обаче се доказва трудно\", казва пред \"Тагесцайтунг\" Кристина Кьониг от социалната инициатива \"Цивилен кураж\", която е помогнала на Ванков да осъди общината за място в пансион. Два месеца след като спечелил делото той отишъл в България, за да вземе някакви документи. Там обаче се почувствал зле и постъпил в болница, където починал вследствие на хроничното си заболяване.   Много от източноевропейските надничари сега се притесняват, че може да ги сполети сходна съдба, защото почти всички са без здравни осигуровки. А както пояснява Димитрина Ланг, \"от началото на годината българите и румънците без застраховки не получават безплатна медицинска помощ - дори и в спешни случаи.\" Председателката на Миграционния съвет към град Мюнхен посочва, че до 31 декември 2016 на мигрантите без здравни осигуровки е било предоставяно медицинско обслужване, което се е поемало от различни социални фондове и организации.    От 1 януари 2017 обаче нещата са се променили. \"Неотдавна имаше един случай, в който българка без здравна застраховка роди в болница. Тя получи сметка за около 5000 евро, които по някакъв начин трябва да изплати. Подобни разходи вече не се поемат от никого\", казва Ланг. \"Случаят Ванков отваря много врати\"   Тя припомня, че неотдавна Общинският съвет на град Мюнхен реши да прекрати провеждането на т.нар. Кръгли маси за обсъждане на проблемите на източноевропейските мигранти по бедност. Тема, на която и ние от ДВ обърнахме внимание.Сега обаче, по настояване на Миграционния съвет, председателстван от Димитрина Ланг, общината е решила да отмени решението си.   Така Кръглата маса ще продължи да се провежда и в бъдеще. Двете най-нови предложения на Миграционния съвет, отправени към община Мюнхен, гласят: т.нар. Kälteschutz да бъде удължен и да обхваща цялата календарна година, както и в общината да се създадат социални фондове, които да подпомагат финансово социално слабите мигранти, които не могат да заплатят неотложно медицинско обслужване.    Българката силно се надява, че Общинският съвет на Мюнхен ще обмисли сериозно тези предложения. Особено след делото, което Христо Ванков заведе и спечели. \"Случаят Ванков отваря много врати пред нас\", казва в заключение Димитрина Ланг.", "date": "2017.10.21", "title": "Трагичната история на българина, който осъди Мюнхен"}
{"url": "http://www.classa.bg/%D1%81%D0%B2%D1%8F%D1%82/item/374124-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D1%8A%D1%82,-%D0%BA%D0%BE%D0%B9%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D1%87%D0%B5%D1%85%D0%B8%D1%8F-%D0%BA%D0%B0%D1%82%D0%BE-%D1%84%D0%B8%D1%80%D0%BC%D0%B0", "text": "Много възрастни хора в Чехия изглеждат уморени. Някои дори пречупени. Изглеждат така, сякаш обратът на съдбата, наречен \"кадифената революция\", не се е отнесъл благосклонно към тях. Сега очакват някой, който отрича системата и им обещава, че отново ще се почувстват добре в страната си.   Когато Андрей Бабиш се появява публично, той поздравява тълпата с ръкопляскане.     Андрей Бабиш е на 63 и е милиардер, противоречив медиен магнат и политик против статуквото. Наричат го \"чешкият Доналд Тръмп\" или \"Берлускони от Вълтава\".   След парламентарните избори в Чехия той най-вероятно ще оглави новото правителство. Това се случва въпреки факта, че с него са свързани много афери: през май месец се наложи Бабиш да подаде оставка като финансов министър заради подозрения в данъчни измами, от миналата седмица е разследван за измами със субсидии и е обвинен, че в миналото е сътрудничил на чехословашките държавни служби.   Популярността на Бабиш не е пречка за него. Основата от него протестна партия АНО (Действие на недоволните граждани 2011) е предпочитан избор от чехите. Всъщност, от началото на 2014-а тя е вторият най-силен коалиционен партньор в правителството на социалдемократичния премиер Бохуслав Соботка. Но Бабиш реши да заеме позицията на борец срещу цялото чешко статукво.   Когато се появява в Пардубице, един от най-големите градове в Източна Бохемия, в покрайнините на стария град той раздава автографи върху книгата си \"Какво сънувам, ако се случи да заспя?\". По-късно изнася реч. Както винаги е красноречив.     Бабиш иска да ръководи държавата като предприятие - стегнато, ефикасно и, разбира се, с него като началник. В същото време, призовава за демокрация и силно гражданско общество. Той оспорва политиката на Ангела Меркел спрямо бежанците, против мигрантите и еврото е, но подкрепя общата европейска система за сигурност и свободното придвижване на хора, стоки и капитали в рамките на ЕС.   Последният апел на Бабиш е \"Сега или никога, имаме последен шанс да победим корумпираната система!\".   Всъщност Бабиш през целия си живот е бил част от властта - и по време на комунистическата диктатура, и след нейното разпадане. Роден е в днешна Словакия в семейството на международен търговец, израснал е в Швейцария и Франция. След като учи търговия в Братислава, той също работи като търговец, включително и в Мароко.   След като се завръща в Чехословакия започва чудотворният му път нагоре. През 1995-а той купува \"Агроферт\" - компания за селско стопанство и изкуствени торове, която преди управлява като директор.     Състоянието му към момента се оценява на 3 млрд. долара. \"Агроферт\" притежава 250 по-малки компании, включително завод за азотни торове и хлебозавода \"Lieken\" в Германия.   Освен това има медийна империя в Чехия, която притежава ежедневници, интернет портали, радио и телевизионни канали. Андрей Бабиш е неуморен човек с голямо его и още по-големи амбиции. Той заспива трудно и винаги има да върши нещо, както казва в разговора си със Spiegel. Посочва, че се дразни от корупцията и от неспособността на политическия елит в Чехия.   \"Аз летя с икономична класа, а като си лягам, изключвам осветлението\", казва Бабиш и допълва „но тези хора в правителството не пестят, те лъжат и мамят\".     Мотото на АНО е \"Да, става по-добре!\". Програмата се базира върху личността на Бабиш и върху обещанието за чистка в Чехия. През 2013-а АНО веднага става втората най-силна политическа сила.   В момента според допитванията той събира около 25% - два пъти повече от социалдемократите, които са на второ място.   Реално погледнато, неговата протестна реторика не би трябвало да предизвиква такъв възторг. Въпреки че до 2014-а съществуват редица скандала в Чехия, нивата на корупция не са толкова високи, колкото Бабиш твърди. В допълнение страната има много добри икономически показатели - 3,5% ръст за тази година, най-ниските нива на безработица в Евросъюза, ниска инфлация и бюджетен излишък дори и като прибавим данъчните реформи на Бабиш.   Политологът Мирослав Мареш от университета в Бърно казва, че в обществото се усеща ирационална политическа апатия, евроскептицизъм и проруски симпатии, както и страх от мигрантите. Тези чувства се допълват от липсата на уважение към политическия елит, което е и причината мнозина да искат да накажат политическата класа.     Въпреки това страната едва ли ще последва същия път като Унгария на Орбан или Полша на Качински, най-малкото защото Чехия няма националните традиции на Унгария и Полша.   Самият Бабиш описва всички прогнози за анти-демократичен и анти-европейски завой на Чехия като лъжи и безсмислици. Пред Spiegel той казва, че съжалява за влизането си в политиката, но допълва, че хората имат нужда от него и искат да им помогне. По тази причина не може да ги разочарова.   Бабиш обещава, че след четири години ще се оттегли от всички държавни постове и ще напусне политиката. Той иска да обръща повече внимание на бизнеса си и може би да се наспи поне веднъж.", "date": "2017.10.21", "title": "Милиардерът, който иска да управлява Чехия като фирма"}
{"url": "http://www.classa.bg/%D1%81%D0%B2%D1%8F%D1%82/item/374125-%D0%B4%D0%B0-%D0%BF%D0%BE%D0%BB%D1%83%D1%87%D0%B8%D1%88-sms-%D0%BE%D1%82-%D0%BF%D1%80%D0%B8%D0%BD%D1%86%D0%B0-%D0%BD%D0%B0-%D0%B4%D1%83%D0%B1%D0%B0%D0%B9", "text": "В Европа новото поколение политици започва малко по малко да поема властта. Австрия посреща най-младия си министър-председател в историята на страната, Франция вече усеща промените, които Еманюел Макрон й готви, а Естония се утвърждава като име на технологичната карта на Европа под управлението Юри Ратас.   Всички те приемат смесени отзиви и тепърва трябва да се доказват като политици. В Обединените арабски емирства обаче един друг младеж отдавна се е доказал като любимия принц на страната.     Наскоро всички жители и гости на Дубай получиха SMS лично от коронования принц на Дубай шейх Хамдан бин Мохамед бин Рашид ал Мактум, с който той ги прикани да се включат към неговото ново фитнес предизвикателство за изграждане на един по-действен град.   Под хаштаговете #DubaiFitnessChallenge и #Dubai30x30 в социалните мрежи могат да се намерят вече множество снимки и видеа за най-новата акция на младия принц. Първоначално той призова отделни компании и институции (сред които и полицията на Дубай) да се включат във фитнес предизвикателството - в продължение на 30 дни да отделят поне по 30 минути на физическа активност и спорт.   Голямата изненада за жителите и гостите на града дойде обаче с SMS от самия принц. Всички потребители на локалните мобилни оператори получиха съобщение от шейх Хамдан, в което той ги предизвиква да се включат в предизвикателството му.   Новото предизвикателство се стреми да превърне Дубай поне за месец в най-активния град на планетата като по този начин повиши физическата активност на населението в града и по-дългосрочна перспектива да създаде едно по-здраво физически общество.   Съобщенията предизвикаха вълнения в социалните мрежи и масова подкрепа за идеята на шейха. Самото предизвикателство вече е в действие - компании, различни институции, училища, детски градини и обикновени граждани. И по всичко изглежда, че инициативата на младия принц среща гореща подкрепа.", "date": "2017.10.21", "title": "Да получиш SMS от принца на Дубай"}
{"url": "http://www.classa.bg/%D1%81%D0%B2%D1%8F%D1%82/item/374126-%D0%BF%D1%80%D0%BE%D0%BF%D1%83%D1%81%D0%BD%D0%B0%D1%82%D0%B8%D1%82%D0%B5-%D1%88%D0%B0%D0%BD%D1%81%D0%BE%D0%B2%D0%B5-%D0%B8-%D0%B2%D0%B5%D1%87%D0%BD%D0%BE%D1%82%D0%BE-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D1%87%D1%83%D0%B4%D0%B5%D1%81%D0%B0", "text": "От печатното блато на 90-те години съм запомнила две неща - наводнението от конвейерни любовни романи и книгите за успех и усъвършенстване. Докато славата на любовните романи отмина, то книгите за себеразвитие се оказват устойчиви като хлебарки в софийска канализация. Те дори се развиват като курсове, обучения, специализирани сеанси и разбира се, платени материали, които обещават бързо и лесно да станете поне Елън Мъск или Ричард Брансън.   Изумително, но много хора им вярват. А най-устойчивото и празно клише е да „хванеш подадената възможност\", което върви в комплект с „открий вътрешното си Аз и специалните си заложби\". Зад двете стои едно голямо НИЩО.   Най-жалкото нещо от това е лъжата как у всеки човек се крие една прекрасна личност, с талант поне колкото на Пикасо или Достоевски. Единственото, което му трябва, е да му падне някак един шанс и всичко да потече гладко към славата.     Съжалявам, действителността е друга. Човечеството е постоянно променяща се армия от отделни хора и мнозинството от тях няма гениални заложби. Мнозинството от нас ще се хванат на глупави шансове и ще пропуснат други. Приемете го. Безсмислено е да си считате, че във всеки един момент уникален, невероятен шанс може да ви се изпречи и трябва да го грабнете без да се колебаете. Хипотетично може и да стане, но не разчитайте на тази надежда.   Успехът, за жалост на мнозинството, обикновено идва с упоритост, някаква доза лудост и понякога - с талант. Приказките как някой стоял като Юсеин Болт на старта и чакал изстрела на съдбата, за да полети към славата и парите, са прах в очите.   Дори Марк Зукърбърг не си е получил даром богатството, нищо, че за нас Facebook е предимно развлечение и губене на време. Приемете, че в живота си всички ние пропускаме много шансове и това не означава да сме подминали безвъзвратно големия си успех.     Слава Богу, пропускаме възможности и животът продължава напред. Щяхме ли да сме щастливи, ако се бяха реализирали всички шансове, които сте смятали за пропуснато щастие? Например ученическата любов, с която се разминахте за малко? Специалността в университета, в която не ви приеха? Мечтаното работно място в онази компания, която след няколко години се оказа на прага на фалит?   Няма изпуснати шансове, има възможности да тръгнем в една или друга посока и няма как да знаем дали тя ще е правилната. Никоя повърхностна книга за взаимопомощ няма да ви го каже, но животът често е несправедлив, преминава без да се съобразява с желанията ни и дори когато ги изпълним, не знаем какви ще са последиците.     Философите и физиците векове наред разсъждават дали миналото и бъдещето съществуват или всичко е само проекция на настоящия момент. Докато не са доказали едното или другото, оставете съжаленията и очакването шансът за звездна съдба да скочи изневиделица пред колата ви в ежедневното задръстване.   Поколения наред чакаха светлото бъдеще на социализма, после чакахме да свърши прехода и всичко „да се оправи\", и всички останахме разочаровани. Няма нужда да повтаряме грешките. Нещата ще се оправят към по-добро с усилия и старание и успехът в която и да е област не идва веднъж и завинаги. Той иска постоянни, досадни и времеемки усилия.     Тази диагноза ни кара да сме немарливи към настоящето, да не се стремим към лично развитие, а да очакваме чудо. Дали ще са 800 дни от Царя, билетчета от лотарията или бизнес, с който бързо и безотказно да забогатееш - това е обяснението защо все ни е трудно да изкараме докрай започнатото и избягваме да мислим за настоящето.", "date": "2017.10.21", "title": "Пропуснатите шансове и вечното очакване на чудеса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374119-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%BF%D1%8A%D1%82%D0%BD%D0%B8%D1%86%D0%B8-%D0%BE%D1%82-%D0%BF%D1%8A%D1%80%D0%B2%D0%B0-%D0%B8-%D0%B1%D0%B8%D0%B7%D0%BD%D0%B5%D1%81-%D0%BA%D0%BB%D0%B0%D1%81%D0%B0-%D0%BD%D0%B8-%D0%BF%D0%BB%D0%B0%D1%89%D0%B0%D1%82-%D0%B7%D0%B0-%D1%81%D0%B5%D0%BA%D1%81-%D0%BD%D0%B0-%D0%B1%D0%BE%D1%80%D0%B4%D0%B0", "text": "The Sun публикува откровенията на стюардесата, работещa в една от британските авиолинии вече над 10 години. Тя разкрива, че отишла в гражданската авиация, за да \"пътува по света, да се среща с нови хора и да получава високи заплати\". Жената обаче си спомня с ужас нравите, преобладаващи в този бизнес.      По нейни думи пътниците, често плащат за секс по време на полет. Това важи особено за пътниците от първа и бизнес класа. Така миналата година две нейни колежки спечелили доста пари, правейки секс с пътници. Стюардесата казва, че нейна колежка, която заработвала като проститутка била спипана и уволнена скоро след срамната случка. По думите й пък друга служителка по време на пътуване до Лос Анджелис отишла в хотелска стая, за да прави секс.      \"Пътниците са готови да платят за малка играчка в прилепнала пола\", отбелязва стюардесата. Служителката признава още, че, когато по време на полета има поне относително мълчание, лесно може да се чуе шумът от интимни ласки в зоната за отдих на членовете на екипажа. Тя уверява, че имало и ситуации, когато един от пилотите \"прекарал време\" със стюардеса, докато съпругата му била в същия самолет.", "date": "2017.10.21", "title": "Стюардеса откровено: Пътници от първа и бизнес класа ни плащат за секс на борда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374120-%D1%82%D0%B5%D0%B7%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%B2%D0%B4%D1%8A%D1%85%D0%B2%D0%B0%D1%82-%D1%81%D0%B8%D0%BB%D0%B8-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B8-%D1%86%D1%81%D0%BA%D0%B0-%D1%81%D0%BD%D0%B8%D0%BC%D0%BA%D0%B8", "text": "Тази събота от 16:00 часа ще бъде даден старт на дербито от 13-ия кръг на Първа лига между Левски и ЦСКА. Срещата ще се проведе на Националния стадион \"Васил Левски\", като очакванията са тя да бъде посетена от рекорден за сезона брой зрители.   Сред тях почти сигурно ще са и любимите момичета на главните действащи лица на терена. Дамите ще заемат с цялата си прелест своите места по трибуните и ще заформят едно доста по-приятно за гледане дерби - Дербито на футболните половинки.   Дениса Саблова (Давид Яблонски)                                  Aнастасия Димитрова (Божидар Чорбаджийски)          Йона (Холмар Ейолфсон)                                                                         Вероника Стоева (Николай Бодуров)     Берта Фабрегат (Жорди Гомес)                                                             Калина Якова (Станислав Манолев)     Ейша (Габриел Обертан)                                                                       София Монтейро (Тиаго Родригес)     Кристина Буш (Серждиу Буш)                                                              Карла Каранга (Фернандо Каранга)  ", "date": "2017.10.21", "title": "Тези красавици вдъхват сили на звездите на Левски и ЦСКА (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374121-%D1%86%D0%B5%D0%BD%D0%BD%D0%B8-%D0%BC%D0%B8%D1%81%D0%BB%D0%B8-%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B6%D0%B8%D0%B2%D0%BE%D1%82-%D0%BD%D0%B0-%D1%88%D0%B0%D0%BC%D0%B0%D0%BD%D0%B8%D1%82%D0%B5", "text": "       ", "date": "2017.10.21", "title": "Ценни мисли и правила за живот на шаманите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374122-%D0%B0%D0%BB%D0%B8%D0%BD%D0%B0-%D0%B1%D0%B0%D0%B9%D0%BA%D0%BE%D0%B2%D0%B0-%D1%81%D0%BF%D0%B8%D0%BF%D0%B0%D0%BD%D0%B0-%D1%81-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%BA%D0%B0%D0%BF%D1%80%D0%B8%D0%BE-%D0%B3%D0%BE%D1%80%D0%B5%D1%89%D0%B8-%D1%81%D0%BD%D0%B8%D0%BC%D0%BA%D0%B8", "text": "По-рано Леонардо ди Каприо бе спипан в Ню Йорк в компанията на украинска топ моделка. Кое е това момиче и какво иска то от живота? Запознайте се! Поредната моделка на Лео се казва Алина Байкова, тя е от бедно семейство от украинския град Кропивницкий. След завършването на гимназията тя е работила като келнерка, защото родителите ѝ нямали пари да ѝ платят университета, а самата тя не могла да се класира за държавна поръчка.      Веднъж управата на кафенето решила да поръча на целия персонал еднакви униформи, а за проби собственичката на ателието, която има и собствена модна агенция, ползвала момичето. Последвало неочаквано предложение: \"Искаш ли да станеш модел?\" Тогава момичето не рискувало да тръгне по този път, смятайки го за порочен. Но по-късно все пак се решила да се пробва. Според някои данни, тя единствена не платила за обучението си в агенцията.      След това момичето отишло в Китай, а от там в столицата на модата - Париц. Във Франция Алина е работила с Hermès и Zuhair Murad, в Милано — с Calvin Klein и Armani. В агенцията Next Алина стартира своя стремителен възход към небосвода. През 2011 година момичето участва в седмици на модата по целия свят: Ню Йорк, Милано, Париж. Когато предложенията за работа стават твърде много, тя взима решение да остане на едно място и си избира Ню Йорк.     По думите на Алина, в апартамента ѝ постоянно се слушат новини: тя без тях не може да живее, именно с тях започва работния ѝ ден... В пет часа сутринта! Момичето смята, че да се гледат международните новини е важно. Тя допуска, че може да стане президент. \"Интересувам се от политика, чета Time, The Economist и The New York Times. Много е важно да се знае какво точно се случва по света.      Може би някой ден ще стана кмет или президент\", казва Алина. Момичето не предлага програми за реформи, но смята, че знае какви са проблемите на Украйна. \"Много пътешествам и разбирам как всичко може добре да се направи, просто в Украйна има много корупция\", казва още Байкова. В същото време момичето си позволява доста лекомислено поведение.      Тя, например, не се притеснява да се разхожда из Париж без сутиен. В едно от последните си интервюта Алена разказва за една от тайните си за своята красота: тя и до ден днешен спазва маминия съвет и овлажнява кожата си по 20 пъти на ден.", "date": "2017.10.21", "title": "Алина байкова спипана с Леонардо ди Каприо (ГОРЕЩИ СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374123-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Днес първо трябва да определите какво искате и как да стигнете до него. Небрежността, ще бъде пречка за успеха. Спокойно гледайте на капризите на любимия си, не задълбавайте проблемите и внимавайте с думите. Прекомерната мудност няма да ви помогне, особено ако трябва да действате бързо. Днес поемете повече от обичайната работа. Това се отнася до работата, която шефът разпределя между служителите. Преди да купите нещо, първо погледнете портфейла си. Ако забравите за спестовността, след това ще съжалявате за безразсъдните разходи. В любовта, ще имате труден избор между два избраника. Днес може да върнете времето назад, което ще бъде особено забележимо, когато се справяте с минали проблеми. Покровителството на човек, с когото сте приятели от много години, ще ви помогне във финансовата сфера. Благодарение на оптимизма и лоялността, може да укрепите авторитета си в обществото. Очаква ви добър ден, но само при условие, че водите хармоничен начин на живот. Проблемите могат да дойдат от там, от където не ги очаквате. В пълен баланс, ще са приходите и разходите ви. Вярно е, че не трябва да икономисвате само за най-необходимото, защото парите трябва да ви носят и радост. Може да се срещнете с приятели, както и да установите нови отношения. Вашият бизнес е на високо ниво, но инвестициите може да се окажат напразни. Особено, ако купувате ненужни и твърде скъпи стоки. В личния живот, спазването на принципите, ще ви пречи. Обърнете внимание, че лидерството в една връзка, също е катастрофално. Не бързайте напред и не изграждайте далечни планове. Перспективите в работата вече са очертани, което означава, че кариерата ви ще бъде успешна. В любовта, не чакайте съвети отвън, а действайте, както ви подсказва сърцето. Ако сте постоянно нервни, тогава здравето ви, ще пострада, особено, сърдечно-съдовата система. Очаква ви, серия от трудни изпитания. Въпреки че наградата за свършената работа, ще бъде заслужена и в приличен размер. Главно, опитайте се да не пропускате възможностите, които съдбата ви изпраща. Придобитите умения, трябва да се реализират, за да достигнете високо професионално ниво. По отношение на здравето-проблеми няма да имате. Използвайте своята практичност, за нужните цели. Ако искате да рискувате, първо обмислете всички нюанси. За да спестите пари, трябва изгодно да ги инвестирате. Това може да бъде съвместен семеен бизнес или творчески план. Желанията в любовта, ще бъде толкова нереални, че ще се сбъднат много трудно.   Днес ще искате от всичко, да извлечете изгода. Дори и да не сте меркантилни, все ще се опитате да съхраните натрупаното през годините. В личния живот трябва да внимавате. Някой от приятелите ви, ще реши да ви размотава, така че останете хладнокръвни. Избягвайте нервното претоварване и не влизайте в конфликти. Трябва да реорганизирате личния си бизнес. За смяна на работата и мястото на пребиваване деня е подходящ. Във финансовия сфера всичко е стабилно, така че не се отказвайте от покупки. Но спазвайте мярка, иначе нещата ще се окажат безполезни. Нужно е повече да почивате, ако имате предпоставки за депресия. Не трябва да пренебрегвате личния си живот. Вие отделяте толкова много време за работа, че близките хора, остават настрана. Ще трябва да подкрепите някой, който често ви помага и това действие от ваша страна, заслужава уважение. Просто не прекалявайте и пазете здравето си. Днес, ще сте романтично настроени, което ще привлече много хубави хора към вас. Избягвайте екстремните действия, особено в личния живот. С финансите всичко е наред, защото до вечерта ще получите пари. Избраната посока в работата, ще ви помогне да откриете богат потенциал и да разберете нещо ново.", "date": "2017.10.21", "title": "Дневен хороскоп 21 октомври"}
