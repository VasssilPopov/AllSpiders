{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375474-%D1%82%D1%83%D1%80%D1%86%D0%B8%D1%8F-%D0%B2%D1%8A%D0%B2-%D0%B2%D1%8A%D0%B7%D1%82%D0%BE%D1%80%D0%B3-%D0%BE%D1%82-%D0%BB%D0%B5%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%83%D0%BD%D1%81%D1%81-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B7%D0%B0%D1%81%D1%82%D0%B0%D0%BD%D0%B0%D0%BB-%D0%B7%D0%B0%D0%B4-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%BD%D0%B0%D1%82%D0%BE", "text": "Според медията министър-председателят ни е \"похвалил\" бойкота, който Анкара обяви на НАТО. Sabah \"Сабах\" е още по-категоричен в своето заглавие: \"Българският премиер Борисов подкрепя Турция\".     Вчерашната лекция на премиера Бойко Борисов по темата за Западните Балкани произведе новини и на турска територия. Причината – според държавната телеграфна агенция на южната ни съседка и един от близките до властта вестници нашият премиер е застанал зад Реджеп Ердоган в скандала, в който Анкара и НАТО са забъркани от няколко дни.   Турският президент разпореди изтеглянето на 40 войници от учение на Алианса в Норвегия заради компютърна симулация, в която като \"вражески лидер\" е бил посочен Реджеп Ердоган.   Генералният секретар на НАТО се извини за случилото се и посочи, че вината е на външен подизпълнител, като по случая се води разследване.   В Анкара обаче не приеха извинението, а докато близки до властта медии тиражират конспиративни теории, един от президентските съветници заговори за излизане от НАТО.   На този фон дойде и вчерашното изказване на Борисов в УНСС: \"Това че президентът Ердоган оттегли своите военни от ученията в Норвегия е знак, който аз отдавна поставям на Европейските съвети. Основните лидери в Европа когато стане въпрос за Турция и президента Ердоган са на пълно отричане – няма тема, по която да се сближат (...)    Това е най-силната армия в Южния фланг на НАТО. Е ли логично да считаш, че един човек е изцяло неприемлив за тебе и в същото време да му дадеш пушката с патроните и да ти пази гърба...? И то не мина много време и това се случи (...) Политиците и дипломатите трябва да си дадат ясна сметка, че мирът и преговорите са най-доброто средство\". \"Борисов критикува политиката на ЕС за Турция\", пише Анадолската агенция. Според медията министър-председателят ни е \"похвалил\" бойкота, който Анкара обяви на НАТО. Sabah \"Сабах\" е още по-категоричен в своето заглавие: \"Българският премиер Борисов подкрепя Турция\".", "date": "2017.11.21", "title": "Турция във възторг от лекцията на Борисов в УНСС. Премиерът застанал зад Ердоган в скандала с НАТО"}
{"url": "http://www.classa.bg/%D1%81%D0%B2%D1%8F%D1%82/item/375468-%D1%81%D0%B0%D1%89-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%BA%D0%BD%D0%B4%D1%80-%D0%B2-%D1%81%D0%BF%D0%B8%D1%81%D1%8A%D0%BA%D0%B0-%D1%81%D0%B8-%D1%81-%D0%B4%D1%8A%D1%80%D0%B6%D0%B0%D0%B2%D0%B8,-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%89%D0%B8-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "САЩ решиха да включат КНДР в списъка си с \"държави, подкрепящи тероризма\", съобщава БНТ. Целта е да се засили натиска срещу Пхенян да се откаже от ядрената си програма.   Северна Корея беше в списъка от 1988 до 2008 г. заради предполагаемо участие в бомбен атентат срещу южнокорейски самолет през 1987 г. Тогава загинаха 115 души.   По време на управлението на Джордж Буш, Пхенян беше изваден от черния списък, за да продължат преговорите по ядрената програма. Те обаче се провалиха.", "date": "2017.11.21", "title": "САЩ включиха КНДР в списъка си с държави, подкрепящи тероризма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375469-45-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0-%D1%81%D0%B0-%D0%B6%D0%B8%D0%B2%D0%B5%D0%BB%D0%B8-%D0%B2-%D1%80%D0%B8%D1%81%D0%BA-%D0%BE%D1%82-%D0%B1%D0%B5%D0%B4%D0%BD%D0%BE%D1%81%D1%82-%D0%BF%D1%80%D0%B5%D0%B7-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "Общо 550 хиляди българчета под 18-годишна възраст са живели в риск от бедност и социално изключване през 2016 година, показва анализ на Евростат, цитиран от БНР.   Това означава, че около 45 процента от децата у нас до 17 години са били изложени на такъв риск през миналата година, при среден показател за Европейския съюз - 26,4 процента. За около 6 години обаче процентът на българчетата, които попадат в тази категория, е намалял значително.   През 2010 година е имало повече от 635 хиляди деца или 49,8 процента, които са живели в риск от бедност и социално изключване. По тези показатели страната ни е на предпоследно място в ЕС. В дъното на класацията е Румъния с регистрирани 49 процента деца, които са живели в риск от бедност или повече от 1 милион и 800 хиляди.", "date": "2017.11.21", "title": "45% от българчета са живели в риск от бедност през миналата година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375470-%D1%82%D0%B0%D0%B9%D0%BD%D0%B0-%D1%81-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8%D1%82%D0%B5-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%BF%D1%80%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5", "text": "Държавното управление се опитва да мине почти изцяло в нелегалност, пише вестник Сега. “Крият се чувствителните новини и важните решения, а гражданите са заливани от пиар съобщения за несъществуващи успехи или за елементарни постижения, които влизат в задълженията на администрацията и нейните началници     , но към този момент те вече са скрити от нас. Правителството също така вече не качва на страницата си докладите и отчетите си.       Изключителна рядкост е проект на депутати да бъде публикуван за обсъждане. Правят се и други номера – например законопроектът за водите беше обсъден, съгласуван с ЕС, а накрая в парламента беше внесен съвсем друг текст.   Дори парламентът, който по презумпция трябва да е най-публичното място в държавата и в него да се дебатират всички важни въпроси на управлението, свикна да закрива и засекретява и комисии, и пленарни заседания. Вътрешната комисия съществува в секретност от години. Енергийната комисия и тя взе да нищи държавни тайни напоследък.   Припомняме, че само преди няколко дни властта реши да скрие от обществото присъдите и на трите съдебни инстанции – уж за да не избягали престъпниците. Такива случаи има не един и два, избягалите престъпници са стотици. Но подобни мерки няма да ги предотвратят. Защото никой подсъдим не чака да разбере присъдата си от онлайн деловодствата. Единственото, което ще постигне тази мярка, е да лиши обществото от достъп до информация и до това как държавата се бори с престъпността. След скандала, който избухна, комисията на ВСС все пак се поправи и прие, че тайна ще бъдат само окончателните присъди.   Освен всичко това държавата реши да скрие от данъкоплатеца и постановлението за заплатите в небезизвестната национална служба за охрана (НСО). Вече няма как да разберем, какъв е размер на възнаградженията на работещите в нея. Интересен е въпросът, защо това трябва да бъде тайна от обществото”.  ", "date": "2017.11.21", "title": "Тайна с конфликтите на интереси при министрите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375471-%D0%B8%D1%81%D0%BA%D0%B0%D1%82%D0%B5-%D0%B4%D0%B5%D1%82%D0%B5%D1%82%D0%BE-%D0%B2%D0%B8-%D0%B4%D0%B0-%D1%82%D1%80%D0%B5%D0%BD%D0%B8%D1%80%D0%B0-%D1%82%D0%B5%D0%BD%D0%B8%D1%81-%D0%BC%D0%BE%D0%B6%D0%B5,-%D1%81%D1%80%D0%B5%D1%89%D1%83-500-%D0%BB%D0%B5%D0%B2%D0%B0-%D0%BD%D0%B0-%D0%BC%D0%B5%D1%81%D0%B5%D1%86", "text": "        Традицията и този път ще бъде спазена. Триумфът на Григор Димитров няма да произведе нещо градивно, освен радост. Можеше да произведе, ако обществото, което се радваше, бе умно. Но общество, което се занимава какво бил написал Петър Волгин във ,,Фейсбук”, няма как да е умно.   Полза от успеха на Димитров би имало в социален план, ако еуфорията увлече повече българчета да играят тенис. И да следват своя кумир не с цел постигане на отличията му (такъв като Григор се ражда веднъж на сто години), а за    Но това не ще се случи. Причината няма да е защото децата не искат. А защото тренировките по тенис са прекалено скъпо удоволствие. Семействата не могат да си ги позволят.       Едно умно общество сега щеше да обсъжда как да направи тениса достъпен; как да стори така, че да има повече кортове; а също и програми, чрез които да се поема част от цената на тренировките… Тоест как държавата и общините да влязат във функциите си. Едно умно общество щеше да забележи, че в бедна страна като България  големите успехи в тениса са дело или на синове на тенисисти (Григор Димитров), или на дъщери (сестри Малееви). Щеше да види, че те са имали щастието безплатно да бъдат тренирани в продължение на години – тогава, когато е най-важно (при събуждането на любов, навици и разучаването на ,,а”, ,,б”-то в играта). В крайна сметка щеше да прозре, че разлика от футбола, този спорт изисква организирано упражняване от най-ранна възраст. Няма как да го играеш на поляната.   ,,Тренировката излиза 25-30 лв. на час. Зависи от броя на децата, които ще играят. При повече е по-евтино, при по-малко – по-скъпо. Трябва да се знае, че  на работа с отделното дете. В началото малчуганите може да са на групи, но като пораснат и ако им се отдава тенисът, трябва да се пристъпи към индивидуални занимания. В различните клубове те са 30-40 лв. на час.    Седмично малките е необходимо да тренират поне два пъти, тоест при групови занимания сметката е към 50 лв. на седмица. На месец – 200 лв. Но при големите – доста повече. Реално, за да има полза, децата трябва да ходят 4-5 пъти на седмица. В някои клубове самата тренировка е по-евтина, но плащаш отделно по 4-5 лв. за ракета или топка (пак отделно). Като сложиш транспорт, други съпътстващи разходи, някъде 500 лв. излизат на месец тренировките”, сподели 46-годишната Йорданка Стойкова от Варна, чийто 12-годишен син играе тенис.   Ситуацията е такава навсякъде в страната, каквато я описва тя. В столичния клуб ,,Малееви”  1 лв. е наемът на малката, 2 лв. на голямата.    Кортът струва между 18 и 55 лв. на час. Колко ли българи могат да си позволят всичко това? Ясно е – малцина.    Че тенисът винаги навсякъде е бил скъп спорт, по силите само на ,,отбрани хора”, най-често – аристокрацията, е известно. Но аристокрациите отдавна са формалност. Едно истински загрижено за децата си общество би направило играта по-достъпна. Тенисът, за разлика от футбол, баскетбол и т.н., е елегантен спорт, който изключва грубости. Подходящ е за възпитание.        ", "date": "2017.11.21", "title": "Искате детето ви да тренира тенис? Може, срещу 500 лева на месец"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375472-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%B2%D0%BB%D0%B8%D1%8F%D1%82%D0%B5%D0%BB%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-,-%D0%BD%D0%B0%D1%80%D0%B8%D1%87%D0%B0%D0%BD-%D0%BC%D0%BE%D1%8F%D1%82-%D0%BC%D1%8A%D0%B6-%D0%BE%D1%82-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-2017", "text": "Скандалът с избора на Мис България продължава да се разраства. Няколко медии написаха, че журито на конкурса било предупредено, че Тамара е снаха на влиятелен българин. Всъщност тя не може да е омъжена и да притежава титлата Мис България, но още в първото си интервю след като грабна короната призна, че има приятел.      В инстаграм тя му се обяснява в любов и го нарича моят мъж. Не е ясно обаче как се казва и с какво се занимава.      Единственото, което Тамара издаде е, че е нещо коренно различно от модната сфера.           Тайнственият приятел на новата Мис България Тамара Георгиева се казва Стивън РоузСтивън е само на 21 години, но е наследник на богата фамилия. Майка му е уважаваната Катя Роуз – собственичката на прочутата Rose Fashion House. Тя е и носителка на титлите Мисис България 2011, Мисис Европа 2012 и Бизнес дама благотворител 2013.       Бащата на младежа е известният бизнесмен Ричи Роуз, който е съдружник във фирмата за преработка на руди на благородни метали \"Дънди Прешъс Металс\". Така още повече се засилват слуховете и подозренията, че победата на Тамара на Мис България може да се окаже постигната по задкулисен начин.                     ", "date": "2017.11.21", "title": "СНИМКА на \"влиятелен българин\", наричан \"моят мъж\" от скандалната \"Мис България 2017\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375473-%D0%BA%D0%BE%D0%B3%D0%B0-%D1%81%D1%82%D0%B0%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D0%BC%D0%BE%D0%B4%D0%B5%D1%80%D0%BD%D0%BE-%D0%B4%D0%B0-%D1%81%D0%B8-%D1%81%D0%BB%D0%B0%D0%B2%D1%8F%D0%BD%D0%B8%D0%BD", "text": "В американската култура славянските държави в Източна Европа са едно безкрайно диво място, където светът съществува по свои, напълно лишени от логика правила.   Това се вижда в множество нискобюджетни филми, в които главните герои (американци) се озовават в \"Дивия изток\", където мъжете са свирепи и пияни, а жените - красиви, подмолни и могат да надпият всеки западняк. Там славянските държави се показват като изпаднало място на престъпност, поквара и останки от комунизма.     И докато с годините този тренд в американските филми започна да позатихва, тарикатският образ на славяните започна да се заражда отново от няколко години насам. Това са типичните \"гопники\" - клечащи, лошо гледащи момчета и момичета в анцузи, появяващи се в сайтовете за мемета и различни facebook страници през цели сайтове, посветени на славянската култура и история.       Цялата тази модерна протоидеология от мемета сатирични снимки и статии, разпространявани през 9GAG, 4chan, Facebook, Twitter и т.н. тръгва именно като пародия на това, което има като представа за държавите от региона. От снимките, извадени от руски сайтове за запознанства през бъзиците с тях, та до изграждането на нова, клечаща култура и един гротесков образ на тариката славянин, който вече е модерно да се нарича slav.     Този образ е дете на бившата работническа класа, която като деца отрасна в междублоковите пространства, ритайки гумени топки по циментови игрища или буренаци. Пораствайки обаче, той сякаш остава замрял замрял в 90-те - това е лошото момче с анцуга от квартала, което гледа лошо, пие като за 10 души, бие се като за 20 и може да изменти всички в радиус от поне 5 километра.     Гопниките са улични бандити, нискообразовани хулигани и улични момчета, които се изграждат и оцеляват из градовете на бившия СССР.   Гопникът е дребната риба в класическата източноевропейска крими йерархия. Неговият типичен дрескод включва анцуг (понякога в съчетание с кожени обувки), черно кожено яке, каскет, а за най-преуспелите – златен (или често само позлатен) ланец. Такива типове се заяждат с обикновените граждани, обират деца и пенсионери или просто правят мизерии. А когато не се занимават с някоя от тези дейности, \"купонясват в квартала\" - стоят клекнали и пият евтина бира или водка, \"люпят\" семки, мразят Америка и капитализма и се заяждат един с друг, съредновавайки се кой е по-голямата работа.   Така образът на модерният slav неусетно се преплита с този на гопника, описвайки един нов, специфичен типаж - източен гангстер, ама не точно. Разбира се съществуват и различни вариации.   В едната от тях модерният славянин е кримка. Може би не най-голямата работа, но вечно движи някакви схеми, които са на ръба на легалното, а често и отвъд него. Цигарата излиза от устата му, само когато се налага да отпие от водката или чашата компот, пратен от баба.   Друг специфичен образ е мъдрият slav - той си е откровено мълчалив, търпелив и откровен непукист. Докато другите се хвалят, той предпочита да пие, но когато говори или действа, всички наоколо остават впечатлени. Иначе казано - източната версия на \"високия, мълчалив тип\".   Още една версия е съвсем типичният гопник - психопат, за който всички предполагат, че вече е убил поне един човек. А за накрая е онзи slav, който се спуква от партита, пиене и глупости и винаги си навлича някоя нова щуротия на главата - вечен карък и несретник, за когото всички се чудят какво му е прецакано на горния етаж.     Те или са винаги модерни красавици, за които се знае, че някой ден ще си докопат някой богаташ, или твърде \"дружелюбни\" към мъжете, но добри по душа момичета, или бойни моми, за които знаеш, че не отстъпват по нищо на всеки мъж.   Разбира се, има го и образът на \"бабушката\", която винаги очаква внуците с богата трапеза, може сама да нацепи повече дърва от цял взвод войници и най-вероятно също е убила някого \"през войната\".   Всички тези карикатурни персонажи, на които човек се смее в интернет, обаче стават основа за нещо по-голямо - възраждането на панславянството. Популярността на тези забавни страници във Facebook, описващи колоритността на източноевропейските държави и техните верни синове и дъщери, е само първото стъпало.     Определено за типичното политическо панславянство, проповядвано от Русия (която се изявява като пазител на всички от тази етническа група), не може да се говори. Но определено е интересно тази културна вълна, създадена изцяло онлайн, и докъде ще се развие тя, особено в България.   Още от падането на комунизма насам, теорията за славянския произход на днешна България е сериозно оспорван исторически. Тогава започна да се говори за величието на българите, как е имало древна и забравена българска империя и т.н. Пикът на българското самосъзнаване извън славянските народи дойде през 2007 г., когато излезе и поредицата на bTV \"Българите\".   Днес вече национализмът в България е много по-силно развит, като масово хората се връщат към традиционната култура - шевиците, народните носии, музиката, фестивалите за фолклор, издигането на пантеон на българските герои и т.н.   Интересно е сега, на фона на новата онлайн култира на модерните slavs, дали ще видим едно връщане към славянската теория за произхода на българите, или ще се получи ново, смесено разбиране за патриотичния образ на българското.", "date": "2017.11.21", "title": "Кога стана отново модерно да си славянин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375465-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%E2%80%9E%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9D-%D0%B5-%D1%80%D0%B0%D0%B2%D0%BD%D0%BE%D1%81%D0%B8%D0%BB%D0%B5%D0%BD-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B3%D0%B0%D1%84,-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%B5%D1%84%D0%B5%D0%BA%D1%82", "text": " трябва да бъде посъветвана веднага да се откаже от участието си в конкурса Мис планета, защото очевидно е избрана поради корупция или недоразумение. А ефектът от участието й ще бъде национална излагация и мъчение за самата нея.       Не може да бъде! Това ли е най-красивата българка? – масово валят такива гневни коментари отвсякъде в интернет при вида на новата “кралица на красотата” Тамара Георгиева.     хейтърско и т. н. да говориш за външния вид на това явно недоразумение, което избраха за Мис България. Ами защо тогава провеждат конкурс за красота? Нали правят кастинг и търсят най-хубавата? Къде я търсят? Дори кастингът на финалистките е съмнителен, повечето зрители са убедени, че на случаен принцип от улицата може да съберат повече красиви българки.   Конкурсите за красота са опорочени, това е очевидно, а зрителят вече ги приема като неизбежност, както в политиката са се насадили ужасни партии, неадекватни и противни политици. Но тук му натрапват от екрана като най-красива някаква кърпена от хирург кукла, която е далеч от понятието красива.       Конкурсът Мис България съвсем сериозно прилича на търг за обществена поръчка, с предварителни условия кандидатката да е със силиконови гърди, с видими хирургически корекции по лицето, но все пак да не е красива, а даже напротив, и да има богат спонсор за подкрепа на журито.  И резултатът е това, което се вижда - избрана е най-добрата оферта.  (На двете снимки вляво е новата Мис България, вдясно - подгласничката й).   И на всичкото отгоре не било възпитано да се говори за качествата й. Не може да кажеш, че е грозна. Ами щом е конкурс за красота, се употребяват такива изрази – грозна и красива. Към кои спада новата Мис България? Ако някой не искат да се дискутира вида й, защо не преименуват конкурса? Не за красота, ами за хумор и забава с нежния пол? Нещо, което да съответства на изборните резултати.     Той удря право по националното самочувствие. Българите ще се срамуват тази да представлява нацията на международния конкурс „Мис планета”. Както се е случвало и друг път. Сегашната участничка в журито Антония Петрова, когато беше избрана за „Мис България” преди години, си спечели прозвището „Мис Крокодил” и предизвика взрив от недоволство. Сега тя като жури избра още по-неадекватна „кралица на красотата”. Която пък и за сметка на това не блести никак и с ума си.     Репликата й пред Нова тв „Факт е, че всеки се обръща след мен, като мина някъде, защото имам много силно присъствие. И носът остава на заден план”, те оставя безмълвен.   Преди няколко години на конкурса „Мисис свят”, както е известно, България я представляваше тотално недоразумение с по 500 кубика силикон в гърдите – Анита Мейзер. Която по-късно беше осъдена за убийство по непредпазливост на съпруга си, по време на перверзен секс.  Сегашният конкурс за най-красива българка сякаш продължава да задълбава в най-противното – предизвиква съмнения за корупция, съзвучна с всички други сфери на политиката, бизнеса, държавната администрация.   Упадъкът е тотален навсякъде и избраната „най-красива българка” е като олицетворение и допълнение на този упадък. Криза, тежка криза – като каймак на обществото е изплувала мръсна пяна с фалшив блясък. Неадекватни и необразовани хора заемат висши държавни длъжности, стават политици, задават тон на обществото. Простакът и невежият дават акъл и ти говорят за политика. Логично е, че и един на пръв поглед незначителен конкурс за красота, ти натрапва същото – ти не разбираш, тази е истинската кралица на красотата…", "date": "2017.11.21", "title": "Изборът на „Мис България” е равносилен на политически гаф, скандал с национално значение. И международен ефект"}
{"url": "http://www.classa.bg/%D1%81%D0%B2%D1%8F%D1%82/item/375466-%D0%BF%D0%B0%D1%80%D0%B0%D0%BD%D0%BE%D1%8F%D1%82%D0%B0-%D0%B8-%D1%80%D1%83%D1%81%D0%BA%D0%B8%D1%82%D0%B5-%D1%82%D1%80%D0%BE%D0%BB%D0%BE%D0%B2%D0%B5", "text": "  Русия е вдъхновила и насочвала референдума за независимост на Каталуния. С това твърдение излязоха учените от Университета „Джордж Вашингтон“, след като са обработили 5 милиона съобщения в социалните медии. Подобна информация за намеса на Москва в борбата на Барселона срещу Мадрид се появи още в средата на миналата седмица, a испанското правителство застъпи подобна теза.      Според американското изследване насочването на общественото мнение е водено от две руски медии, от телевизията RT и от сайта Sputnik. Обсъждана е и намесата на Венецуела в тази акция, която цели разцепването на иберийската държава и дестабилизация на Европейския съюз.   „Русия подклажда конфликта в Донбас, няколкократно нарушава въздушното пространство на редица европейски страни и започна постоянна кампания за кибершпионаж и диверсия. Тя включва подправяне на изборите и хакерски атаки срещу датското министерство на отбраната и Бундестага“, каза на 13 ноември в традиционната си реч за външната политика британският премиер Тереза Мей.      Активизацията на кампанията срещу руската пропаганда и „кибершпионаж“ върви и в САЩ по поводи, свързани с тяхната вътрешна политика. Въпреки че президентът Тръмп обяви преди седмица, че вярва на Владимир Путин и не може да приеме обвиненията за намеса на Москва в президентските избори, опозиционната преса във Вашингтон не спира да фабрикува доказателства в тази посока. Дори кибергигантите Facebook, Google и Twitter се включиха в подкрепа на разследванията, провеждани от ФБР. Те твърдят, че Москва ползва огромно количество фалшиви акаунти, с които облъчва американското и европейското общества и оформя тяхното мнение.   Така киберзаплахата от Русия се оказа основен проблем на западните общества. Защо тези проблеми излизат на преден план в сблъсъка между двата възстановени полюса на новата Студена война?   Отговорът е прост.   Това наложи и укротяването на руските пропагандни остриета. На 13 ноември руската телевизия с международна програма RT беше принудена да се регистрира като „чуждестранен агент“.     Под ударите на системата започват да попадат и други медии, свързани с Русия и показващи различна гледна точка от тази на официозите CNN и FoxNews.     Още повече, че информационната война се води и от двете страни с абсолютно еднакви средства.   След запитване на руското посолство в Лондон към изследователите в Университета Суонси, който беше представил изследването си за намесата в Брекзит, се оказа, че от вестник Guardian нарочно са изкривили изводите на учените.   Твърденията на Тереза Мей относно руската намеса в Донбас, биха могли съвсем спокойно да се обърнат и към САЩ, Полша и други страни, за които е известно, че изпращат свои наемни войски в района на бойните действия.   Един от сериозните проблеми на сегашния информационен сблъсък се оказват, т. нар. „фалшиви новини“, които са приписвани на руската пропаганда, но както видяхме по-горе не са характерни само за нея. В тази връзка беше много показателна и статия на Washington post, според която за 268 дни от своя мандат президентът Доналд Тръмп е направил 1628 неверни и подвеждащи изказвания, свързани както с вътрешната, така и с външната политика, включително и с Русия. За масовия читател остава единствено възможността да сравнява пропагандната информация, идваща от двата полюса, за да успее да я позиционира някъде в „златната среда“ и да се надява, че е близо до истината.   Безспорно острата реакция на западните правителства и медии показват опасенията им, че губят предимството си в този нов сблъсък. Само допреди няколко години тяхното първенство беше несъмнено. За това говорят както революциите на арабската пролет, които бяха насочвани отвън през социалните мрежи, така и успехът на „Майдана“ в Украйна.    Точно този пропаганден и информационен Еверест на хибридната война разклати истински Русия и задейства нейните сили за противодействие. През 2013 г. сайтовете Sputnik и Russia beyond the headlines тъкмо стартираха. Подобна беше и ситуацията с RT, в която днес работят колоси на американската журналистика като Лари Кинг.   През 2014 г. стана скандал с намеса на USAID в разработването на социална медия, която се опитваше да свали режима на братята Кастро в Куба. Въпреки че Associated press и BBC публикуваха редица материали по разкритията, темата беше бързо потулена.       Пикантната подробност е, че латиноамериканската държава практически не разполага с хакерски и IT ресурси, поради тази причина постоянно е обект на протести, направлявани през социалните медии. Всъщност испанските политици в лицето на Фелипе Гонсалес се намесиха във вътрешната политика на южноамериканската страна. През 2015 г. той се оказа защитник и обединител на античавистката опозиция там.   Използването на подобен странен тандем като Русия и Венецуела, както и обвързването му с обвинения за намеса в европейските вътрешни работи, говори за ясния пропаганден характер на посланията, идващи от американските изследователи. Проблемът е, че повечето европейски медии ги препредават безкритично.   В случая с Великобритания и Испания, виждаме опит да бъдат прехвърлени неуспехите във вътрешната политика върху Москва и нейните хакери. В същата плоскост вървят и обвиненията за намеса в изборите в САЩ. Демократическата партия не може да се примири със загубата, която сама си издейства с избирането на по-слабия кандидат в рамките на предварителните избори.    Прикриването на собственото поражение е лесно, когато намериш друг виновен. Във връзка със засилването на западната пропаганда и раздуването на мита за всемогъщата армия хакери на Москва, няма да се учудя, ако те бъдат обвинени и за протестите в Зимбабве и свалянето на Робърт Мугабе.    ", "date": "2017.11.21", "title": "Параноята и руските тролове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375467-%D0%B0%D0%BA%D0%BE-%D0%B8%D0%BC%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BC%D0%B5%D1%87%D1%82%D0%B0,-%D1%89%D0%B5-%D0%B8%D0%BC%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B0%D0%BA%D0%BE-%D0%BD%D0%B5-%E2%80%93-%D1%89%D0%B5-%D0%BE%D1%86%D0%B5%D0%BB%D1%8F%D0%B2%D0%B0%D0%BC%D0%B5-%D0%BF%D0%BE%D0%B5%D0%B4%D0%B8%D0%BD%D0%B8%D1%87%D0%BD%D0%BE,-%D0%B1%D0%B5%D0%B7-%D0%B4%D0%B0-%D0%B8%D0%BC%D0%B0%D0%BC%D0%B5-%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%81%D1%82", "text": "Години наред настоявам т.нар. “елити” и т.нар. “български народ” да се опитат да формулират не само за себе си, но и за бъдещите поколения, адекватна представа за българската визия в действителността – минала, настояща и бъдеща, на тази база да структурират подходяща българска национална доктрина с близки, средносрочни и далечни перспективи от порядъка на 15, 30, 50 и повече години, а всичко това да бъде пронизано от някаква фундаментална идея за определяне на българската мечта – каква може да бъде тя на основание на нашето минало, на реалните ни измерения в историческото съществуване на света и на българската мисия – минала, сегашна и бъдеща?!…   За съжаление, от страна на т.нар. “политически елити” към момента няма никакви, ама никакви знаци, че те по някакъв начин изобщо са в състояние не само да си поставят подобна цел, но дори и да я промислят! Свидетели сме на поредните клоунски и определено мутренско-просташки интерпретации както на европейската, така и на българската действителност.    Свидетели сме как двете разклонения на бившата Българска комунистическа партия – ГЕРБ и БСП, за пореден път се опитват да вземат надмощие, тъй като те са само продължение на Лукановото и Живковото крила в онази партия-майка! Надмощие в интерес на техните протежета във всички сфери на живота, но без каквато и да е мисъл за бъдещето на хората, на нацията и на държавата! Защо? Защото те, както впрочем и за съжаление целокупният народ са подвластни на едничката идея за оцеляването и благополучието – индивидуалното и семейно-родовото, в която общността, нацията и държавата отсъстват!    Това е то абсолютната българска дебилщина – мисълта, че ти можеш на индивидуално ниво да осигуриш някакво сносно съществуване, без да се интересуваш от другите, от общността и най-вече от държавата, която най-често се разглежда само като средство, а не като цел?!…   Няма как това да се случи, уважаеми дами и господа, драги ми другарки и другари! Няма как т.нар. “елит” и т.нар. “народ” съвместно да произвеждат собственото си достойнство и собственото си благополучие, ако нямат пред себе си една общобългарска мечта!…   Обнадежден съм, че интелектуалци като проф. Боян Дуранкев и д-р Юри Борисов формулират тези дни тъкмо този, по мое мнение единствен български изход към бъдещето – необходимостта да се определят параметрите на българската мечта за нашето собствено съществуване, не само индивидуалното, защото без съществуването на общността то е невъзможно! Надявам се, искрено се надявам, че истинската дискусия за България – тази за формулирането на нашата българска мечта, тепърва ще се състои в макар и фрагментираното, омерзено, мразещо, противостоящо си българско общество!…   Без нея, уважаеми дами и господа, драги ми другарки и другари, ние сме обречени – не като индивидуално оцеляване, а като общност, нация и държава!…  ", "date": "2017.11.21", "title": "Ако имаме българска мечта, ще имаме българска държава! Ако не – ще оцеляваме поединично, без да имаме държавност!"}
{"url": "http://www.classa.bg/%D1%81%D0%B2%D1%8F%D1%82/item/375464-%D0%B1%D0%B0%D1%80%D0%B4%D0%BE-%D0%B8%D0%BB%D0%B8-%D0%B4%D1%8C%D0%BE-%D0%B1%D0%BE%D0%B2%D0%BE%D0%B0%D1%80-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%BF%D1%8A%D1%82-%D1%81%D0%BB%D0%B5%D0%B4-%D1%81%D0%BB%D1%83%D1%87%D0%B0%D1%8F-%D1%83%D0%B0%D0%B9%D0%BD%D1%81%D1%82%D0%B8%D0%B9%D0%BD", "text": "Франция - родината на Брижит Бардо и Симон дьо Бовоар - си задава въпроса къде свършва прелъстяването и къде започва сексуалният тормоз.   Откакто бяха отправени обвинения за изнасилване и сексуален тормоз срещу холивудския филмов продуцент Харви Уайнстийн, страната, синоним на любовта, е разкъсваната между образите на двете женски икони, опитвайки се да реши въпроса за сексуалния тормоз и насилието срещу жени.   Мнозина се чудят дали Франция може да контролира поведението на мъжете към жените, без да се откаже от донжуанската си национална идентичност.   “Франция е страна на мъже, които обичат жени”, заяви пред АП Гийом Биго, който е писал за отражението на случая Уайнстийн във Франция. “Прелъстяването е важна част от нашата национална идентичност. Културата на “френския любовник” и “френската целувка” е в опасност заради политическата коректност”.   Много жени във Франция отхвърлят тази гледна точка, като вместо това предпочитат произведенията на френската феминистка Дьо Бовоар за потисничеството над жените.   Още преди хаштагът “MeToo” да стане изключително популярен, по-груба френска версия - “balancetonporc” (”ИздайТвоятаСвиня”) - се появи онлайн, като доведе до потоп от анонимни разкази на жени, отправящи с безпрецедентна откритост обвинения за злоупотреби. Със стотици хиляди постове, говорещи за повсеместния сексизъм и посегателства във френския културен, политически и бизнес свят, хаштагът изглежда показваше, че Франция ще има водеща роля в борбата срещу сексуалния тормоз.   Засега обаче изглежда, че донжуановците - или бардотистите - са победили.   Въпреки че сред обвинените са бивш френски министър на правосъдието, бивш председател на младежкото социалистическо движение, редактор на новини в телевизия Те Еф 1 и основател на училище за начинаещи предприемачи, повечето от тях отрекоха обвиненията.   По-важното е, че нито една значима фигура във Франция не е загубила своята работа или репутация.   Философът Бернар Анри-Леви отправи критики към онлайн движението, заявявайки, че е несправедливо да се сравняват обвинените нападатели със свине.   Френските защитници на прелъстяването предупредиха, че евентуална пуританска реакция в американски стил може да демонизира романтиката.   Биго посочи френския национален символ - младата пищна Мариана - като пример за подкрепяната от държавата френска мания за гледане на красиви жени. Той отбеляза, че през 1969 г. тогавашната секс бомба Бардо е била избрана за физическото въплъщение на Мариана. Сред другите, избирани да я представляват, са прелъстителката Катрин Деньов и супермоделът Летисия Каста.   В същото време френската министърка на културата Франсоаз Нисен предизвика недоволство, като защити режисьора Роман Полански, на фона на призивите да се отмени прожекция на негови филми във френски културен институт. Нисен призова французите “да не осъждат творчеството” на родения в Полша режисьор, който през 70-те години на миналия век се призна за виновен, че е правил секс с 13-годишно момиче, което упоил с шампанско и лекарства. Културният институт заяви, че неговата роля не е да морализаторства.   Тази година Полански дори получи почетната роля на председател на наградите “Сезар” - френския еквивалент на “Оскар”.   При друга дискусия министърката на правосъдието Никол Белубе предизвика смайване, като заяви, че “си струва да се обмисли” определянето на минимална възраст от 13 години за даване на съгласие за сексуални контакти. Активисти протестираха в Париж с искане минималната възраст да бъде 15 години.   Френските феминистки, които възхваляват активните американски позиции срещу сексуалния тормоз и обвиняват Франция, че е нормализирала сексизма, протестират срещу, според тях, апатията в страната по въпроса.   “Във Франция често се крием зад идеята на галантност за мъжете. Но тя е изградена, за да ни накара да скрием насилието и да мислим, че това е прелъстяване”, заяви влиятелната феминистка Каролин де Хаас.   Тя нарече отговора на френското правителство на обвиненията в сексуален тормоз “радиомълчание”, в сравнение с други страни като Великобритания и САЩ.   В продължение на десетилетия Франция смяташе за въпрос на чест да разделя обществения и личния живот на френските политици и артисти. Някои казват, че тази култура е защитила мъже като бившия президент Франсоа Митеран, който имаше любовница и извънбрачно дете, и Доминик Строс-Кан, бившия управляващ директор на Международния валутен фонд, обвинен от прислужница в нюйоркски хотел в сексуално посегателство.   Френският президент Еманюел Макрон призова жените да говорят открито срещу сексуалните нападения и предприе бързи действия за отнемане на Ордена на Почетния легион от Уайнстийн, който той получи, след като продуцира спечелилия Оскар френски филм “Артистът”.   Феминистки обаче казват, че символичните жестове не са достатъчни за борба с вкоренения сексизъм във Франция, където мнозина изглеждат объркани за границата между флирта и тормоза.   Миналата седмица авторът на френско есе за прелъстяването трябваше да заяви изрично в интервю за сп. “Мадам Фигаро”, че тормозът никога не е позитивно явление. “Човек, който тормози, е агресор, не прелъстител”, заяви Жил Липовецки.", "date": "2017.11.21", "title": "Бардо или Дьо Бовоар? Франция е на кръстопът след случая Уайнстийн"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375460-%D1%80%D0%B0%D0%B4%D0%B5%D0%B2-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B5-%D0%B2-%D0%BE%D1%82%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5", "text": "Демокрацията е в отстъпление, а изгонването от трибуната на Народното събрание на лидера на опозицията за това, че критикува премиера и правителството, е олицетворение на тази теза, казва в интервю за EurActiv президентът Румен Радев. \"Оставката дойде след демонстративната намеса на премиера Бойко Борисов. А би следвало българският парламент, като най-висшият политически орган в една парламентарна република, да е независим, да регулира сам вътрешните си конфликти и да контролира правителството, а не обратното\", отбелязва Радев. Президентът казва, че има ценностни противоречия с правителството, които понякога създават напрежение. \"Например за мен и за огромната част от българския народ, борбата с корупцията е приоритет. И бих искал да видя реални, всеобхватни и ефективни мерки от страна на управляващото мнозинство. Не декларации за борба с корупцията в минало време, като ревизия на приватизацията преди 20 години. А ревизия на крупните обществени поръчки в последните години, на начина на харчене на еврофондовете, и най-вече създаване на ясни механизми, гарантиращи разкриване, пресичане, разследване и наказателно преследване на корупционни деяния сега и в бъдеще време\", дава пример президентът. По повод скандала с купуването на нови изтребители и създаването на специална парламентарна комисия за това Радев посочва, че тези атаки, които според него са инсценирани, са започнали, когато е обявил, че у нас няма политическа воля за борба с корупцията. Той посочи, че не може страната ни да прехвърля отговорността на Европа за решаване на собствените си проблеми в сферата на отбраната. По повод възможните геопоилитически рискове по време на българското европредседателство президентът посочва, че най-голямата опасност е Европа да остане встрани от динамичните процеси в световен мащаб.", "date": "2017.11.21", "title": "Радев: Демокрацията е в отстъпление"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375461-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%B8%D0%B7%D1%86%D1%8F%D0%BB%D0%BE-%D0%B2%D0%B8%D1%82%D0%B8%D0%BD%D1%8F", "text": "Леките коли преминават без ограничения през тунела \"Витиня\" на автомагистрала \"Хемус\", съобщи Агенция \"Пътна инфраструктура\". След ремонт е възстановено движението и в тръбата за София, която е с ново осветление и видеонаблюдение. Възстановителните работи за повишаване на безопасността на движение започнаха в края на септември, веднага след като беше пуснат трафикът в ремонтираната тръба по посока Варна. Тръбата за София вече е с енергоефективно LED осветление. Съоръжението е с нова електроснабдителна система, пожароизвестителна и оповестителна система. За повишаване на безопасността на движение е монтирана светофарна уредба и променливи пътни знаци. В сряда, 22 ноември, от 10 до 16 часа, ще бъде спряно движението в тръбата за Варна за извършването на изпитания за носимоспособността на мостовото съоръжение веднага след тунел \"Витиня\", което също беше ремонтирано през последните месеци. През това време автомобилният трафик ще бъде пренасочван двупосочно в тръбата за София, поясняват от АПИ.", "date": "2017.11.21", "title": "Отвориха изцяло Витиня"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375462-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%BF%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0-%D0%BE%D1%82%D0%B8%D0%B2%D0%B0-%D0%B2-%D0%B0%D0%BC%D1%81%D1%82%D0%B5%D1%80%D0%B4%D0%B0%D0%BC", "text": "Съветът на ЕС определи Амстердам за следващото седалище на Европейската агенция по лекарствата (ЕАЛ). Гласуването премина през три кръга, като София, която също бе кандидат за домакинство, отпадна заедно с повечето от останалите кандидати при първото гласуване. Във втори кръг се състезаваха Милано, Амстердам и Копенхаген, като столицата на Дания отпадна. Според източници от заседанието крайният резултат в третия кръг е завършил с реми и накрая печелившият е бил определен с жребий. Общо 19 града бяха предложили да приемат ЕАЛ и нейните близо 900 служители, натоварени със задачата да оценяват и проверяват лекарствените изделия. Сред тях бяха Барселона, Братислава, Хелзинки, Букурещ. Дъблин, Брюксел, Варшава и Виена бяха кандидати за домакинство на ЕАЛ и за Европейския банков орган (ЕБО). По-късно вчера Съветът на ЕС определи ЕБО да се премести в Париж. За седалището му се състезаваха осем града, сред които Франкфурт и Люксембург. ЕБО и ЕАЛ досега се намират в Лондон. Тяхното преместване ще се наложи покрай решението на Великобритания да напусне ЕС.", "date": "2017.11.21", "title": "Европейската агенция по лекарствата отива в Амстердам"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375463-%D0%B5%D0%B2%D1%80%D0%BE%D1%82%D0%BE-%D0%B2%D1%8A%D0%B7%D0%B2%D1%80%D1%8A%D1%89%D0%B0-%D0%BF%D0%BE%D0%B7%D0%B8%D1%86%D0%B8%D0%B8%D1%82%D0%B5", "text": "Еврото успя да заличи почти изцяло първоначалните си загуби спрямо останалите водещи валути, които бяха в резултат на новината от уикенда за провал на преговорите за формиране на новото управление на Германия. Неспособността за съставяне на трипартийна коалиция между консервативния блок на канцлера Меркел със Свободните демократи и Зелените доведе до агресивни продажби на евро в началото на днешната търговия и до негов спад към 6-дневно дъно от 1,1722 долара, към двумесечно дъно от 131,17 японски йени, до 7-дневно дъно от 1,1590 швейцарски франка и до 7-дневно дъно от 0,8872 британски лири. Инвеститорските притеснения обаче започнаха да избледняват, след като те сякаш си дадоха сметка, че политическата несигурност в Германия едва ли ще навреди на сериозни подем в който се намира водещата европейска икономика. В същото време вестник \"Билд\" пусна слух, че Партията на свободните демократи е готова да подкрепи в парламента на страната правителство на дясното малцинство на канцлера Меркел. Въпреки че тази информация въобще не беше потвърдена, еврото отскочи рязко към 1,1800 долара, обратно над 132,00 йени и към 1,1674 франка, като остава под предпазлив натиск от продажби единствено спрямо британската лира, понижавайки се с 0,2% малко под 0,8900 паунда, но спрямо сутрешно дъно около 0,8872 нивото. Сега вниманието на финансовите пазари се насочва към официалното изявление на германския президент Франк-Валтер Щайнмайер (от 15:30ч. наше време), което ще бъде факт след стартиралата от 13:00ч. негова среща с канцлера Ангела Меркел. На тази среща Меркел ще го информира за проваления през уикенда мандат за формиране на новата трипартийна управляваща коалиция и дали тя в крайна сметка не е готова за съставяне на правителство в малцинстово на ХДС и ХСС, или пък ще се върви към предсрочни избори.", "date": "2017.11.21", "title": "Еврото възвръща позициите"}
{"url": "http://www.classa.bg/%D1%81%D0%B2%D1%8F%D1%82/item/375455-%D0%B1%D0%B8%D1%8F%D1%82-%D0%B8-%D0%B8%D0%B7%D0%BC%D1%8A%D1%87%D0%B2%D0%B0%D1%82-%D0%B2-%D1%85%D0%BE%D1%82%D0%B5%D0%BB-%D1%88%D0%B5%D1%81%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BF%D1%80%D0%B8%D0%BD%D1%86%D0%B0,-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%BE%D1%82-%D0%BF%D1%80%D0%B8%D0%BD%D1%86%D0%B0-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA", "text": "Митеб Бен Абдула, син на покойния крал Абдула бин Абдулазиз Ал Сауд, както и пет други саудитски принцове, са били бити и измъчвани от силите на престолонаследника на Кралство Саудитска Арабия, Мохамед Бен Салман, съобщава портал Middle East Eye. Инцидентът настъпил по време на ареста и разпитите на шестимата принцове в хотел Ritz-Carlton в Рияд, които са приети в болница, аедин от тях в интензивно отделение. Както беше съобщено от портала, първенци са били бити \"тежко\", следите от удари съвпадат със следите от военни ботуши, въпреки че нито един от пострадалите няма фрактури. Източници на сайта също гарантират, че най-малко 17 души, засегнати от \"чистката\" разпоредена от Мохамед Бен Салман, в крайна сметка в болници, въпреки че общият брой на жертвите е много по-висок. Също така \"чистката\", извършено \"в името на антикорупционен импулс\", е довела до замразяването на около 1700 банкови сметки. А източник от САЩ е заявил, че Мохамед Бен Салман се опитва да получи един трилион долара от арестуваните принцове и бизнесмени. Според информация от Middle East Eye, сили на престолонаследника задържат своите жертви не само в Ritz-Carlton, но също така и в хотелите Риядх и Дипломатик Кортярд, които се намират в близост. И двата хотела потвърдиха този петък на съответните си уебсайтове, че не приемат нови гости, защото всички стаи са заети. Тъй като тези хотели принадлежат към американската верига Marriott International, Middle East Eye поиска от тази компания да коментира предполагаемото използване на съоръженията им за разпити и изтезания. От Marriott International заявиха, че трите хотела \"понастоящем не работят като традиционни хотели\" и че веригата \"все още работи с местните власти по този въпрос\".", "date": "2017.11.21", "title": "Бият и измъчват в хотел шест саудитски принца, арестувани от принца-престолонаследник"}
{"url": "http://www.classa.bg/%D1%81%D0%B2%D1%8F%D1%82/item/375456-%D1%81%D0%B0%D1%82%D0%B5%D0%BB%D0%B8%D1%82%D0%BD%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BF%D0%BB%D0%B0%D0%BD-%D0%BD%D0%B0-%D0%BF%D1%85%D0%B5%D0%BD%D1%8F%D0%BD-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%BA%D0%B5%D1%82%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0", "text": "Сателитни изображения на корабостроителница в Северна Корея показват, че страната разработва агресивно програма за изграждане и разгръщане на първата си подводница за балистични ракети, съобщава сайт 38North - страницата за Северна Корея, поддържана от Института Джон Хопкинс (САЩ). Порталът, базиран във Вашингтон, е изготвил заключенията си от сателитни снимки, направени на 5 ноември, показващи активност в корабостроителницата Sinpo в Северна Корея. \"Наличието на части от корпуса под налягане на подводница в дока предполага изграждането на нова подводница, вероятно за балистични ракети SINPO-C, следващия модел на текущата експериментална подводница с балистични ракети клас SINPO\", се казва в уебсайта. Сателитни снимки в продължение на 2017 показват непрекъснато движение на части и компоненти, излизащи от съседни големи складове на корабостроителницата. Кранът се движи редовно, което предполага \"продължителна и активна корабостроителна програма\". На снимките се виждат големи кръгли предмети, които биха могли да бъдат части от корпуса под налягане на подводницата, с по-големи размери от тези на атакуващата подводница на Северна Корея клас ROMEO, се казва в доклада. Освен това снимките на изпитателен стенд показват възможното развитие на тестове на механизъм за изстрелване на ракети от подводница. Докладът обаче твърди, че не се регистрира никаква дейност, което предполага подготовка за нов тест от този тип.", "date": "2017.11.21", "title": "Сателитните снимки разкриват план на Пхенян за създаване на ракетна подводница"}
{"url": "http://www.classa.bg/%D1%81%D0%B2%D1%8F%D1%82/item/375457-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B0%D0%BA%D0%BE-%D1%81%D0%B5-%D0%BE%D1%81%D0%BC%D0%B5%D0%BB%D0%B8%D1%82%D0%B5", "text": "Международната компания за пътни и медицински услуги International SOS публикува годишния си доклад \"Travel Risk Map 2018\". На картата различните цветове представляват различното ниво на риск за пътниците, класифицирани в пет категории: от \"крайно\" (гранат) до \"незначително\" (зелено). Според International SOS страните с \"крайно високи\" нива на риск, са Мали, Либия, Сомалия, Южен Судан в Африка, Сирия и Йемен, както и Афганистан. Картата включва в тази категория също и самопровъзгласените републики Донецк и Луганск (източна Украйна). Дестинациите за пътуване, отбелязани с \"високо\" ниво на риска (червено) са Венецуела, Салвадор, Хондурас и Хаити, южна Колумбия, части от територията на Мексико, Гватемала и Перу в Латинска Америка. Червеното покритие обхваща и големи територии в Африка и Близкия изток. Сред най-безопасните страни в света за пътуване са Финландия, Норвегия, Дания и Гренландия, Исландия, Швейцария и Словения. Публикацията на компанията, която е достъпна на нейния сайт, гарантира, че \"класирането\" взема предвид рисковете, свързани с политическо насилие или социални вълнения, включително тероризъм и война, престъпност, както и ефективността на службите за сигурност и извънредни ситуации, наред с други фактори. Други раздели на доклада на Международната SOS отразяват на качеството на медицинските грижи, което се отчита като много ниско в Хаити, Суринам, Либия, Нигер, няколко страни в Западна Африка, Сирия, Ирак, Йемен и Северна Корея, наред с другите. Третата интерактивна карта, публикувана от компанията, събира данни от Световната здравна организация за 2016 г. относно безопасността по пътищата. В този параметър, повечето африкански държави формират групата на \"много висок\" риск заедно с Доминиканската република и Белиз, докато Бразилия, Боливия, Парагвай, Салвадор, Гватемала са във \"високата\" рискова група според картата.", "date": "2017.11.21", "title": "\"Добре дошли... ако се осмелите\""}
{"url": "http://www.classa.bg/%D1%81%D0%B2%D1%8F%D1%82/item/375458-%D1%81%D0%B0%D1%89-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D0%BD%D0%B0%D0%B9-%D1%81%D0%B8%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B2-%D1%81%D0%B2%D0%B5%D1%82%D0%B0", "text": "Обикновено се приема за даденост, че САЩ са най-силната икономика в света. Всъщност наистина северноамериканската страна заемаше през 2016 г. първото място в класацията на PIB на пазара. Блумбърг обаче твърди, че този вид сравнение не отразява реалната ситуация, тъй като различните артикули имат различни цени в зависимост от държавата, в която се продават. Поради тази причина икономистите използват корекция, наречена \"паритет на покупателната способност\" (PPA). Въпреки че и този показател не е съвършен, той вероятно представя по-точна картина на БВП на дадена страна. И след като се приложи тази корекция, се оказва, че Китай вече е надминал САЩ по своя PIB. В тази връзка, Блумбърг подчертава, че макар самите САЩ \"не са склонни да признават икономическото превъзходство на Китай\", данни от Центъра за изследване на Pew показват, че други страни вече са започнали да приемат водачеството на великана от Азия. Също така, САЩ са пострадали \"от значителен спад на цялостното възприемане\" в наскоро публикувания Индекс на Анхолт-GfK Nation Brands 2017 Index, който включва 10-те страни с най-добра репутация, според класирането. След като водеше списъка през миналата година, САЩ сега заемат шесто място, след Германия, Франция, Обединеното кралство, Канада и Япония.", "date": "2017.11.21", "title": "САЩ вече не са най-силната икономика в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375459-%D1%82%D0%BE%D0%BF-20-%D0%BD%D0%B0-%D0%BD%D0%B0%D0%B9-%D0%BF%D1%80%D0%BE%D0%B4%D0%B0%D0%B2%D0%B0%D0%BD%D0%B8%D1%82%D0%B5-%D0%B2%D0%BE%D0%B4%D0%BA%D0%B8-%D0%B2-%D1%81%D0%B2%D0%B5%D1%82%D0%B0", "text": "      . Това показват най-груби сметки за първите по продажба марки.  Разбира се, водка се прави от различни суровини, не само от зърно. И от картофи, и от цвекло, и отпадъци от захарното производство. Всеки захарен завод е свързан с производство на спирт.  Работата с водката е, че се прави от чист спирт 96 градуса, който се филтрира, омекотява с различни средства и добавки и се бутилира като 40-градусов или 37,5-38 градуса – в някои страни. Така трудно може да се познае от какво е произведена една водка.      И без друго повечето водка в западния свят се изпива в коктейли, така че има малко значение от какъв спирт е, стига да е чист. Някои поставят въпроса за суровината, като рекламират водките си „без глутен”, но според повечето специалисти в чистия спирт няма следи от глутен. Само при уискито има известни следи, но става дума за части на милион, което е практически нищо (това е цяла отделна тема, за която ще пиша по-нататък – бел. авт.).  Повечето водки в тази класация тук се рекламират като 3, 5, 6 или 7 пъти дестилирани, а после многократно филтрирани през въглен и др. видове филтри.  Години наред класацията за най-продавана марка водка води „Смирноф”, а на второ място е „Абсолют”. Тенденциите за водката въобще, в конкуренция с други видове концентрати, бяха негативни в последните няколко години. Има последователен лек спад, констатира онлайн изданието „Спиритс бизнес” ( ). Но през 2016 г., въпреки незначителния спад при двете водещи марки „Смирноф” и „Абсолют”, много нови марки показват растеж и водката като цяло закрепва положението.  В класацията прави впечатление присъствието на нови марки, появили се на пазара в края на 90-те и дори към 2005-2008-а година. Не е изненада широкото присъствие на руски водки в топ 20, също и на полски и украински.  Ето списъкът с първите 20 марки по продажби в цял свят, с данни за 2016 г. от онлайн изданието „Спиритс бизнес” (thespiritsbusiness.com). Данните традиционно се дават в 9-литрови каси, въпреки че марките се пакетират в каси по 6 или 12 бутилки по 0,7 л, също и в 0,5-литрови и в 1-литрови бутилки.   Повечето водка в Западния свят се изпива на коктейли. Снимка: фирмен сайт    25,50 млн. каси = 327,8 млн. бутилки 0,7 л  Марка на английската компания „Диаджио”. Водката е основана в Русия, след 1917 г. основатели емигрират и започват да я произвеждат в различни страни из Европа по оригинална тяхна рецепта с многократна филтрация през въглен. Днес се произвежда в Индия, Ирландия, Бразилия, Хондурас, Албания, Монголия, Латвия, Филипините, Италия, Великобритания и САЩ. Суровината е зърно, възможно е да не е еднаква във всички страни производители, но технологията за многократна филтрация е стандартна, за да се получи характерното много леко тяло и вкус.    Според някои източници в суровината преобладава царевицата. Произвеждат се множество разновидности, ароматизирани, с плодови сокове и др. В посочения брой годишно производство влизат само високоалкохолните разновидности от 35 до 50 градуса. С марката Smirnoff се произвеждат и нискоалкохолни питиета. Само за високоалкохолните разновидности отиват към 250 хил. тона зърно годишно.  Потомци на фамилията Смирнов в Русия през 1990 г. започнали производство на водката по традиционната рецепта с името изписано по руски по стария правопис „Смирновъ” и с уверението, че това е единствената истинска руска водка на фамилията. И с поредица съдебни дела се стигнало до решение, с което е забранена продажбата на водка Smirnoff в Русия. Към 2006 компанията „Диаджио” сключва договор за джойнт венчър с руската марка „Смирновъ” и въпросът е разрешен. Руската марка не влиза в бройката на Smirnoff и е извън тази класация.    11 млн. каси = 141,4 млн. бутилки 0,7 л  Широко известна водка, притежавана от френската компания „Перно Рикар”, произвеждана в Швеция от 1979 г. Традиционно в челото на продажби на високоалкохолни напитки. Суровината е пшеница. Годишно се произвеждат над 90 млн. литра от началото на този век, като за целта отиват над 100 хил. тона т. нар. зимна пшеница.    7,51 млн. каси = 96,55 млн. бутилки 0,7 л  Украинска водка, излязла на трето място в класацията в последните няколко години. Суровината е пшеница. Произвежда се от 2003 г., към момента в 7 разновидности.    7,1 млн. каси = 91,28 млн. бутилки 0,7 л  Добре известна полска ръжена водка, традиционно произвеждана от няколко века, с ароматизиране от тинктура от трева „зубровка”.    4,4 млн. каси = 56,57 млн. бутилки 0,7 л  Полска водка, традиционно произвеждана с това име от няколкостотин години в Полша, Беларус и Литва, подсладена с мед и ароматизирана. Има много рецепти за нея. Сегашното производство в Полша на компанията „Белведере” е в няколко разновидности, повече или по-малко подсладена. Бързо се изкачва до втората в Полша и пета в света.    4,4 млн. каси = 56,57 млн. бутилки 0,7 л  Шведска вода, която от 2007 г. е собственост на американската компания „Констелейшън брандс”. Името е комбинация от думите шведска и водка. Суровината е пшеница.    4,2 млн. каси = 54 млн. бутилки 0,7 л  Руска водка, която се произвежда в Сибир, недалеч от 5 езера в тайгата, на границата на Омска и Новосибирска област. За производството се използва вода от тези езера. Заводът производител е основан 1993 г., произвежда още 3 марки водка. Суровината е зърно, без да са ясни подробности.    3,98 млн. каси = 51,2 млн. бутилки 0,7 л  Френска водка от зимна пшеница, произвежда се от 1997 г., замислена предимно за американския пазар. Марката е собственост на компанията „Бакарди” от 2007 г.    3,9 млн. каси = 50,1 млн. бутилки 0,7 л  Американска водка, произвеждана от 1992 г. от клона на италианската компания „Кампари” в САЩ. Замислена предимно за коктейли. Използва се хранителен спирт, произведен в САЩ, който многократно се филтрира и разрежда с обработена вода до 40 градуса, а за някои страни като ЮАР 43% и Австралия 37,5% алкохол.          3,63 млн. каси = 46,67 млн. бутилки 0,7 л  Индийска водка от зърно, тройно дестилирана.    3,47 млн. каси = 44,6 млн. бутилки 0,7 л  Украинска водка от производителя на „Хортиця” (№3 – виж по-горе). Рекламират я с подробности за чистата изворна вода от Карпатите, а за суровината казват само „зърнен спирт”. Има 5 разновидности, ароматизирани и чиста.    3,47 млн. каси = 44,6 млн. бутилки 0,7 л  Стара марка руска водка, произвежда се от 1901 г., позната у нас от времето на СССР, популярна на Запад като „Столи”. Суровината е пшеница и ръж, с вода от артезиански кладенци.    3,3 млн. каси = 42,43 млн. бутилки 0,7 л  Произвежда се от 1998 г. от зимна пшеница, луксозни разновидности „Платинена” и „Империя” се продават на Запад от 2001 и 2004 г. Многократно филтрирана през кварцови и въглени филтри.    3,1 млн. каси, 39,85 млн. бутилки 0,7 л  Стара полска водка от края на 19 век, но се произвежда като съвременна индустриална марка от 1920 г. Произвежда се в над 10 варианта, ароматизирана, подсладена, чиста.    3,01 млн. каси = 38,7 млн. бутилки 0,7 л  Известна финландска водка, произвеждана от 1970 г., от ечемик и ледникова вода. Започнала като държавна компания, вече е собственост на американската „Браун Форман корпорейшън”. Има разновидности, ароматизирани с различни плодове.        2,96 млн. каси = 38,05 млн. бутилки 0,7 л  Английска зърнена водка, 7-кратно дестилирана, както се рекламира.    2,93 млн. каси = 37,67 млн. бутилки 0,7 л  Украинска водка от зърнен спирт, която се пречиства със специална технология с пчелен мед.    2,9 млн. каси = 37,28 млн. бутилки 0,7 л  Американска водка, произвеждана в Кентъки. Има близо 30 ароматизирани разновидности.    2,65 млн. каси = 34,07 млн. бутилки 0,7 л  Полска водка, произвежда се от 1950 г., с билкови настойки, 36 градуса алкохол.  …  Следващите по продажби се нареждат френската пшенична водка „Pinnacle”, която се бутилира в САЩ, френската водка „Cîroc” от гроздов дестилат, холандската пшенична водка „Ketel One”, и руските „Государев Заказ” (Gosudarev Zakaz) и „Зелёная марка” (Green Mark).  (Данните са за 2016 г. за 9-литрови каси, от онлайн изданието „Спиритс бизнес” –  ).    ", "date": "2017.11.21", "title": "Топ 20 на най-продаваните водки в света"}
{"url": "http://www.classa.bg/%D1%81%D0%B2%D1%8F%D1%82/item/375454-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B8%D0%B7%D1%82%D1%80%D0%B8-%D1%81%D0%B2%D0%BE%D0%B9-%D1%87%D0%BB%D0%B5%D0%BD-%D0%BE%D1%82-%D1%81%D0%BD%D0%B8%D0%BC%D0%BA%D0%B0,-%D0%BD%D0%BE-%D0%BE%D1%81%D1%82%D0%B0%D0%B2%D0%B8-%D0%BA%D1%80%D0%B0%D0%BA%D0%B0%D1%82%D0%B0-%D0%BC%D1%83-%D0%B8-%D0%B2%D1%8A%D0%B7%D0%BF%D0%BB%D0%B0%D0%BC%D0%B5%D0%BD%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Отхвърленото правителство на Каталония стартира тази събота нов уебсайт, за да информира за дейността си. Въпреки това, няколко часа след активиране на страницата мрежата бе залята с подигравки от интернет потребители. Те коментираха оживено необичайна подробност: бившият министър Санти Вила, който подаде оставка на 26 октомври, не се появява на официалната снимка... въпреки че краката му присъстват в кадър. На снимката на сваленото правителство, направена на 1 октомври, датата на каталонския референдум за независимост, частично присъства един от членовете, защото авторът на манипулацията е забравил да изтрие и краката му. Санти Вила подаде оставка като член на каталунското правителство на 26 октомври, един ден преди гласуването на едностранната декларация за независимост в каталонския парламент. Един ден след като испанската прокуратура подаде иск срещу правителството за бунт, размирици и незаконно присвояване, съдия Кармен Ламела, нареди безусловно лишаване от свобода на членовете на правителството, освен за Вила, който единствен така е успял да избегне плащането на гаранция от 50 000 евро. \"Очевидно е, че левият крак на Санти Вила все още е част от правителството на Каталуния\", пише един потребител. Други сравниха действията на \"Правителството\" с тези на съветския лидер Йосиф Сталин.", "date": "2017.11.21", "title": "Правителството на Каталуния изтри свой член от снимка, но остави краката му и възпламени мрежата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375449-%D0%B2%D1%8A%D0%B2%D0%B5%D0%B4%D0%B5%D0%BD%D0%B8%D0%B5-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%87%D0%BD%D0%BE-%D0%B5", "text": "Въведение Богородично се празнува и като ден на християнското семейство и християнската младеж - това е един от големите вселенски празници, който в църковните песнопения се назовава \"предвестник на Божието благоволение към хората\".     Въведение Богородично ни напомня за влизането на Светата Дева в Йерусалимския храм. Когато Мария навършила три години, благочестивите й родители Йоаким и Ана изпълнили обещанието си, дадено пред Бога, и оставили дъщеря си в храма - да служи на Господа и да се подготвя за великото си предназначение на Божия майка.     Според преданието, Богородица била обречена от родителите си на Бога още преди рождението си. Когато навършила три години, те я завели в Йерусалимския храм. Със запалени свещи всички близки я съпроводили през града до храма. Светата Дева била поставена на първото стъпало и за почуда на всички, неподдържана от никого, тя се изкачила свободно по 15-те стъпала и се спряла на най-горното. Първосвещеник Захария - баща на св. Йоан Кръстител - я посрещнал, благославяйки я. Той я въвежда в светилището на 21 ноември.     Когато достигнала възрастта, на която младите възпитанички на храма трябвало да се върнат в света и да се омъжат, тя била \"дадена\" на престарелия си родственик Йосиф, който оттук нататък трябвало да бди над нея.     Според църковния ни календар Въведение Богородично попада в периода на Коледните пости. На този ден по време на вярващите приемат Свето причастие, а с него и нови сили за духовен растеж и борба със злото - в себе си и в света.     Този ден Църквата е приела и за Ден на християнското семейство. Семейното ходене на църква днес символизира влизането на тригодишната Мария в храма и напомня на родителите за духовните им задължения към децата. Защото семейството е най-доброто училище, което може да даде първите познания за Бога и Православието, за християнските добродетели, на които векове се е крепял българският род.     В миналото този ден се е чествал в много ограничен кръг - само с родителите и ония от децата им, които не са встъпили в брак. Всички те отивали заедно в храма, за да измолят за семейството си здраве и благоволение. След това в дома, събрани около огнището, на чаша вино, топла пита и вкусна гозба, чествали - освен празника Въведение Богородично - и здравата връзка помежду си. Масата оставяли неразтребена, за да дойде Богородица през нощта, да си хапне и да благослови дома.", "date": "2017.11.21", "title": "Въведение Богородично е !"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375450-%D1%87%D0%B5%D1%80%D0%BD%D0%B8%D1%8F%D1%82-%D0%BB%D0%B5%D0%B1%D0%B5%D0%B4-%D0%BD%D0%B0-%D0%B3%D0%B5%D1%80%D0%B1", "text": "Не е прецедент да жертваш председател на Народното събрание, сякаш е излишна пешка в дългосрочна стратегическа игра.   Стефан Савов си отиде след \"Боянските ливади\" на Желю Желев (1992), Огнян Герджиков беше бутнат заради натиска на ДПС и \"Новото време\" срещу приватизацията на \"Булгартабак\" (2005).   Председателското място обаче не е \"случайна\" позиция. Тъкмо обратното.     Премиерът \"с малко, но завинаги\" Филип Димитров беше свален с вот на доверие три месеца след загубата на Савов; НДСВ никога повече не успя да се възстанови след стегнатата примка на Доган.   Дали Димитър Главчев ще се превърне в \"черния лебед\" на ГЕРБ, историята ще покаже. Щетите от оставката му обаче ще са много сериозни - както за тактическото предимство, така и за морала в партията.   Няма спор, че Главчев сам положи глава под гилотината, като изгони Корнелия Нинова без смислен аргумент, с думите  .   Тази ескалация обаче нямаше да се случи без предистория - ако Бойко Борисов не беше нарочил депутат от опозицията за \"наркотрафикант\" без съд и присъда, дори без формално прокурорско обвинение срещу набедения.     Само за последния месец ГЕРБ преживява четвърти тежък удар по кадрова линия заради външен натиск: депутатите Делян Добрев и Антон Тодоров, здравният министър Николай Петров, сега и Главчев. Без изключение, всички те бяха побутнати към изхода с решаващия тласък на Бойко Борисов, а колективната воля на ГЕРБ едва успя да спаси един от елиминация.   Спомняте ли си опорната точка, с която Цвета Караянчева излезе да брани Делян Добрев?   \"Да бъде приета оставката му, би означавало да се примирим с упражняването на власт под натиск и да приемем за нормална политическа практика жигосването на успешните хора в България\".     От днес Цвета Караянчева ще стои по-високо от премиера в реда на държавния протокол, ще представлява България наравно с президента и министър-председателя, всеки ден ще получава равна по обем и еднаква по съдържание справка от службите за сигурност, и ще има последната дума по дневния ред на парламента.   Отдавна май юридическата компетентност не е условие, без което не може. В средата на президиума са седяли историк, литературен критик, математик, химик, дори счетоводител.   Машинен инженер за глава на Народното събрание, който мислеше, че Пекин е град във Виетнам - уви, ето това вече е качествено нов \"пробив\" в шелфа на парламентаризма.     Може би ГЕРБ обявява джихад на опозицията, заменяйки диалогичен кадър с агресивен партиен рупор.   Може би просто скамейката на партията окъся драматично, щом измежду 95 депутати алтернативите варират от Десислава Атанасова до... Георги Марков.   Димитър Главчев беше употребен като жив щит за удар, предназначен за Борисов. От отстраняването на Искра Фидосова през 2013 г. покрай скандала \"ИФ - ЦЦ - ББ\", та до унизителната президентска кампания на Цецка Цачева, цяла рота знакови кадри на ГЕРБ изгоряха, за да не спре да свети лидерът им.   Поуката за всички министри, депутати и кметове на ГЕРБ би трябвало да е напълно ясна: незаменими хора няма, независимо колко лоялни, изпълнителни и компетентни са.", "date": "2017.11.21", "title": "Черният лебед на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375451-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BF%D0%B5%D1%88%D0%BD%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D1%89%D0%BE-%D1%81-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "        Авторите анализират колко са бедните и застрашените от бедност в едно общество и в кои групи са концентрирани бедните. При българите това безспорно са пенсионерите, децата и младежите и каквито и предизвикателства да има пред правителството, най-голямото е да измъкне населението от беднотията, казват авторите.     “Въпреки подобряването с 20 процентни пункта спрямо 2007г., през миналата година тревожните 40.4% от българите са застрашени от бедност и социално изключване. Това е не само най-лошият резултат в ЕС, но и с повече от 25 пункта по-слаб от този на Чехия, която е поставена на първо място по този показател.         От споменатите четирима от всеки десет българи почти 32% не разполагат с финансови средства да си позволят основни неща като телефон или добре отоплявано жилище. Други 37.5% страдат от много силна невъзможност да си позволят елементарни неща, а 24.3% за в риск от бедност.   При българите до 18 години положението също е нерадостно – 45.9% рискуват да пропаднат в бедност и невъзможност да останат част от обществото. В тази застрашена група повече от една трета (36.1%) са лишени от основни неща, а друга близо една трета (31.9%) са в риск от бедност.   Добрата новина е, че спрямо 2008 г. има положителна промяна и тя е особено видима при възрастните.   Данните на Националния статистически институт третото тримесечие показват, че средният брутен доход на лице от домакинството е достинал общо 1431.3 лв., или увеличение от 9.4% на годишна база. Но съща така растат и разходите на лице от домакинството – с 13% спрямо същия период на миналата година, като така достигат 1382.3 лв. към края на септември. Над половината от доходите идват от работната заплата – 54.4%, сочат данните на НСИ, следвана от пенсията и доходите от самостоятелна заетост, които oстават малък дял (7.7%).   Основният ръст при разходите се дължи на парите, давани за храна и комунални услуги, при това потреблението показва, че покупките не се увеличават и промяната вероятно се дължи на по-високите цени.         По данни на КНСБ семество с две деца се е нуждаело от поне 2301 лева месечно (в София – 3003 лв), за да покрива основните си разходи в периода юли-септември на 2017г. Това означава, че всеки от родителите би трябвало да получава поне 1474 лв заплата, докато по официални данни средната заплата е била 1037 лв, т.е. с 30% под този праг. В столицата това разминаване е по-малко (27%) – при нужни поне 1924 лв заплата за всеки от родителите, реално те получават средно 1405 лв.   Три четвърти от всички българи (или 5.4 млн. души) живеят в домакинства, където не могат да си покрият основните разходи за нормален живот, а почти 2.2 милиона (една трета от всички българи) са в домакинства с по-малко от 314 лв на човек, което е официалния праг на бедността, допълват от синдикалното сдружение. Лидерът Пламен Димитров каза, че над 400 000 българи официално работят на минималната заплата от 460 лева.   От “Бертелсман” обръщат внимание, че България е на дъното в класацията за бедността при деца и младежи, но това не се връзва с приличното 14-то място за образоването им и престижното трето място по средства за образователната система като дял от публичните разходи.   През миналата година 82.6% от работещите са завършили поне гимназия и това е подобрение спрямо 2007г. Но от 2008г. почти няма промяна на броя на младите (18-24-годишни), прекратяващи образованието или професионалното си обучение – 13.8% (или 23-о място в класацията).   Анализаторите, работили с данните за България, казват още, че съществува “сериозно разминаване между обучението и реалните нужди на бизнеса, като от училища и университет продължават да излизат много млади хора с професии, които не се търят, и се задълбочава недостигът на инженери и специалисти по информационни технологии”.   След години на влошаване вповечето страни от ЕС положението със социалната справедливост се подобрява, смятат от “Бертелсман”. Макар не всички държави да са се върнали към равнищата преди кризата, имаме основание за оптимизъм не само в икономическа, но и в социална перспектива, допълват авторите.   Начело по показатели тази година са скандинавските държави Дания, Швеция и Финландия, а сред първите 5 попадат още Чехия и Словения, докато Гърция изглежда трайно установила се на дъното.   Оценката на състоянието на нивата на бедност, принадлежност на хората към обществото, възможностите за работа, образование, дискриминация и здравеопазване показва ясна разлика между северна и Южна Европа. Най-ярката илюстрация – и най-големият проблем – остава нивото на безработица сред младите в двете части на Европа. В Германия без работа са 7.1% от хората до 24-годишна възраст, докато в Гърция тази група надхвърля 50%.   Докладът остро критикува процесите в Полша и Унгария. Според авторите националистическите правителства там са предизвикали забележима влошаване на образователнит системи.   “Виждаме как десните популистки правителства в Унгария и Полша извършват обширни промени в образованието и по този начин отменят вече постигнати резултати”, казва Даниел Шраад-Тишлер, един от авторите на доклада.    ", "date": "2017.11.21", "title": "България спешно трябва да направи нещо с бедността"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375453-%D0%BA%D0%B0%D0%BA-%D0%BC%D0%B0%D0%BB%D0%BA%D0%B8%D1%8F%D1%82-%D0%BA%D0%BB%D0%B0%D1%83%D1%81-%D1%81%D1%82%D0%B0%D0%BD%D0%B0-%D0%B4%D1%8F%D0%B4%D0%BE-%D0%BA%D0%BE%D0%BB%D0%B5%D0%B4%D0%B0", "text": "            неустоим разказ за волното детство на малкия Клаус с голямо сърце, който ще отрасне сред невероятни същества, ще се научи да надхитрява злото, а после ще се върне в света на хората и цял живот ще прави само едно – ще дарява радост.      Мнозина ще му помагат, мнозина ще дръзнат да му попречат, безброй ще са премеждията му и безброй чудесата, но всяка година по едно и също време сред виелиците и снежните преспи ще запяват звънчетата на елените, които теглят неговата шейна.    И ще грейват от щастие очите на всички деца. Досетихте се кой е този дългоочакван гост във всеки дом, нали?    Колкото до гората Бързи, навлезете ли от слънчевите морави в горския лабиринт, отначало е мрачно, но после ще ви стане приятно, а накрая ще откриете неизчерпаеми съкровища...   Авторът на книгата е Лиман Франк Баум - един от  най-обичаните и популярни класически автори на детска литература, а творбите му се радват на многобройни сценични и филмови адаптации. Малцина знаят, че именно той е прочутият създател на вълшебната страна Оз.    До четиресетата си година сменя много професии – печатар, търговец на марки, служител, фермер, собственик на театър, актьор, журналист, продавач на глинени съдове и фойерверки. Когато се залавя сериозно за перото, се превръща в изключително продуктивен автор на повече от 50 романа, 80 разказа, над 200 стихотворения и поне 42 сценария.   Не се колебайте дазарадвате вашето дете с \" \"", "date": "2017.11.21", "title": "Как малкият Клаус стана дядо Коледа?"}
{"url": "http://www.classa.bg/%D1%81%D0%B2%D1%8F%D1%82/item/375452-%D1%81%D0%B5%D1%80%D0%B8%D0%BD%D0%B8%D1%8F%D1%82-%D1%83%D0%B1%D0%B8%D0%B5%D1%86-%D1%87%D0%B0%D1%80%D0%BB%D0%B7-%D0%BC%D0%B5%D0%BD%D1%81%D1%8A%D0%BD-%D1%83%D0%BC%D0%B8%D1%80%D0%B0-%D0%BD%D0%B0-83-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82", "text": "Дебра Тейт, сестра на актрисата Шарън Тейт, една от жертвите на американския убиец, потвърди пред TMZ, че Чарлз Менсън е починал в неделя. Тейт каза, че е получила обаждане от затвора, че Менсън е починал в 20:13 местно време. Бившият лидер на сектата от серийни убийци \" Семейството\" изпадна в критично състояние в неделя в болница в Бейкърсфийлд, Калифорния, САЩ, където бе придружен от петима полицейски служители, за да се подложи на серия от процедури. Мансън е бил хоспитализиран през януари за тежко чревно кървене. Чарлз Менсън, 83, бе осъден на смърт през 1971 г. заедно с 4 от последователите си за много престъпления, извършени от сектата \"Семейството\", която е ръководил и бил интелектуален автор на убийствата. Най-известното от тях е кървавото клане през август 1969 г., при което загинаха седем души, включително Шарън Тейт, съпруга на режисьора Роман Полански, която е била бременна в 8 - ми месеца. Смъртната присъда на убиеца по-късно се заменя с доживотен затвор.", "date": "2017.11.21", "title": "Сериният убиец Чарлз Менсън умира на 83-годишна възраст"}
{"url": "http://www.classa.bg/%D1%81%D0%B2%D1%8F%D1%82/item/375445-%D0%BA%D0%B0%D0%BA-%D1%81%D0%B0%D1%89-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82-%D0%BC%D0%B8%D1%80-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Според сведенията, които имаме, администрацията на президента Тръмп има намерение да изпрати в Украйна мироопазващи сили. Тази инициатива щеше да има по-големи шансове за успех, ако Вашингтон беше предложил комплекс от мерки, съобразно с които Украйна да остане неутрална страна, а САЩ да се откажат от действия, водещи до по-нататъшното разширяване на НАТО.      . Но въпреки това, предполагаемата заплаха от страна на Русия не изглежда убедителна. Владимир Путин е авторитарен лидер, който не им харесва, но неговото „царство“ е много по-свободно, отколкото държавите, съюзници на САЩ. Такива като Египет, Саудитска Арабия и Турция.    Но намесата на Москва в изборите, която съдейки по всичко е оказала незначително влияние, според Вашингтон е възмутителна. Въпреки че в това отношение САЩ не би трябвало да имат особени основания за недоволство.      Руската Федерация не е идеологически конкурент на САЩ. Путинизмът може да не изглежда привлекателен за никой, с изключение на самия Путин и неговото обкръжение, но още от началото на управлението си руският президент не е идеолог на комунизма. По-скоро, той се възмущава от отношението на Запада към Русия, а във всичко останало няма нищо против Америка.    Путин прилича на бившите руски царе, изискващи уважение към Русия и придаващи особено значение на нейната сигурност. С това може да се обясни и външната политика на Русия. Така например Путин счита, че трябва да се вземат предвид интересите на Москва в Сирия, която географски е много по-близо до Русия, отколкото до Америка и освен това, в продължение на много години е била военен съюзник на Москва.     Не трябва да се учудваме, че Москва е против разширяването на исторически враждебния и западен алианс до своите граници. Тя няма да допусне страни, които преди са били част от Руската империя, а след това от СССР, да бъдат приети в алианса. Това ще бъде жалко за Грузия и Украйна, но Вашингтон рядко допуска понятието „справедливост“ да пречи на неговите интереси. Без да взимаме предвид непрекъснатите жалби и злобни реакции на Европа относно действията на Москва, няма никакви други доказателства за някакви агресивни военни планове от страна на Путин.    . За Русия, която все още не е укрепнала след разпада на СССР, уязвима може да е само такава Европа, която вече е безнадеждно зависима от Америка. В сравнение с Русия, Европейският съюз е примерно 12 пъти по-силен икономически, има три пъти по-голямо население и повече от два пъти по-големи военни разходи. Преди 25 години Русия загуби качеството си на свръхдържава.    . Нейната сериозна международна тежест се дължи на ядреното оръжие, което притежава. Америка обаче също притежава предостатъчно такова оръжие, а даже и в Европа има известно количество ядрени арсенали. Въпреки това Вашингтон и съюзниците му продължават да налагат санкции на Русия, от които практически няма резултат. Русия няма намерение да върне Крим „без бой“.        Американският Конгрес е на мнение, че САЩ може да влияе на международната обстановка като използва икономическата си мощ. Обаче санкциите рядко заставят правителствата на националистите да се откажат от своите интереси, които според тях са жизненоважни. Това не учудва американците, защото те ако бяха на мястото на Русия, едва ли биха направили отстъпки.   Една от главните цели на САЩ трябва да стане подобряването на отношенията с Москва. Западните политици с нетърпение очакват падането на Путин от власт, но той е представител на много сериозни политически сили в Русия. На негово място едва ли ще дойде либерален политик в смисъла, който влагат в това понятие на Запад. Разбира се това няма да бъде представител от близкото му обкръжение. Няма да бъде даже представител на опозицията.        Очакването на промени означава очакване на нещо такова, което е възможно никога да не се случи. Обаче всички биха спечелили ако се прекрати конфликта в Донбас и се разсеят мнимите заплахи надвиснали над Европа. Русия може да помогне (или да попречи) на Запада при реализацията на други негови цели в други части на света, включително в Близкия Изток и на първо място в Северна Корея. Също такива важни въпроси са Афганистан и Африка. Дори да се подобрят американо-руските отношения, Москва ще продължи да преследва собствените си интереси, но напълно е възможно да бъде по-заинтересована в решаване на проблемите и на съюзниците си.      Президентите Бил Клинтън, Джордж Буш-младши и особено Барак Обама измениха този курс, което способства за сближаването между Москва и Пекин.     При това, ако в бъдеще САЩ се сблъскат с военна заплаха, то тя ще бъде по-скоро от Китай, отколкото от Русия. Политиката на американската администрация към Москва се усложнява от обвиненията, отправени по адрес на членовете от изборния щаб на Тръмп за сговор с руснаците. Ясно е, че няма много доказателства потвърждаващи тази версия, но Конгресът наложи волята си и с увеличаване на санкциите, попречи на подобряването на отношенията с Русия. Сега да се разчита на някакви позитивни промени вече е невъзможно. Условията по споразумението от Минск, подписано през 2015 г., и до сега не са изпълнени.      Администрацията на Тръмп планира да разположи 20 000 миротворци в Донбас, където от 2014 г. в бойните действия са загинали около 10 000 души.      Много вероятно е Москва да се съгласи с плановете на САЩ, ако Вашингтон се беше отнесъл с по-сериозно внимание към решаване на мащабните въпроси по сигурността, които будят безпокойство у Русия.     .    Ако се свали от дневния ред членството на Украйна в НАТО, Москва няма да има повод да поддържа украинския конфликт. И мирна Украйна няма да бъде повече военна заплаха за съседите си. Тогава Русия ще може да се избави от скъпоструващия конфликт, който безсмислено изтощава ресурсите на страната и води до гибелта на нейни граждани. Украйна би могла да продължи развитието си в икономическо и политическо отношение, следвайки собствените си интереси. Санкциите могат да бъдат свалени, което да способства за създаването на европейска, икономическа интеграция, базирана на общ пазар между Европа, Русия и Украйна.    Такъв подход би бил компромис, но напълно възможно е това да бъде най-добрия изход от създалата се ситуация. Разбира се Киев е в правото си да провежда собствена политика, но същото може да се каже и за неговите съюзници. Би било неразумно, ако те поемат грижата за защита на още една уязвима в отбранителен план страна, която плюс това те издържат. За Америка, върху която ще падне основната тежест за защитата на Украйна от Русия, това ще бъде особено нерационална стъпка. Санкциите няма да заставят Москва да напусне Крим без геополитически катаклизъм.    Конгресът може би още не е забелязал, но Вашингтон е загубил способността да диктува условията си на другите страни. Продължаващия в Украйна конфликт не е изгоден за никой. За да може предложенията на американската администрация да постигнат своята цел, необходимо е да бъдат отстранени причините за намесата на Русия в Украйна. Западът трябва категорично да заяви, че прекратява разширяването на НАТО.", "date": "2017.11.21", "title": "Как САЩ могат да постигнат мир в Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375446-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B8%D0%BC%D0%B0-%D0%B4%D0%B5%D0%B1%D0%B5%D0%BB%D0%B8-%D0%BF%D0%B0%D0%BF%D0%BA%D0%B8-%D0%B2-%D1%86%D1%80%D1%83-%D0%B8-%D1%84%D0%B1%D1%80", "text": "  За Димитров има подробна информация, събирана от ФБР и ЦРУ, показа проучване на “24 часа”. Тя изскача от дебелите папки за убийството на Кенеди, които се пазят в Националните американски архиви (NARA) в Мериленд. Част от тях са разсекретени по програмата за исторически преглед, прилагана периодично. От материалите става ясно, че    Той привлича оперативния интерес, докато работи в радио “Атина”, след като напуска България през 1947 г.   “През 1950 г. американското посолство в Атина оценява Димитров като шарлатанин. Но независимо от неговата повърхностност и склонност към преувеличение, той има интуиция да хване наченките на политическо поведение и е толкова отдаден на задачата, която си е поставил сам – да създаде демократичен блок, че може да се превърне във  зам.-директорът по операциите на ЦРУ Хъг Товар до директора на ФБР през 1977 г. В информацията се разказва, че Димитров посетил бежанския лагер “Лаврион” и внушавал на българите, че има важна мисия за сваляне на комунизма в България.   “Наблюдатели в Атина смятат Димитров за диктаторски настроен и човек, който се мисли за много важен, и ако не за луд – то поне за човек, който страда от заблуди и грандомания. Димитров смята, че може да предизвика падането на комунизма в България и после да стане министър-председател”, пише в информацията.   От документа става ясно, че през 1951 г. Димитров е пратен от Атина в болница във Франкфурт, където остава 4 дни. Оттам на 4 септември 1951 г. е    във Форт Клейтън, Панама  където остава до януари 1954 г. Тъй като базата трябвало да бъде затворена и нямало къде да го настанят, го връщат на гръцкия остров Сирус. “Бяха направени усилия да бъде пратен в Канада, Нова Зеландия, Австралия, но без резултат. Накрая бе решено, че най-добре е да му се разреши да емигрира в САЩ като бежанец”, пише в документа.    Така през 1956 г. българинът се озовава в САЩ заедно с гръцката си жена Флора и дъщеря им Дафни, кръстена на българската си баба Дафинка. “Оттогава Димитров е постоянен източник на смущения. Неговата мегаломания е очевидна в комуникацията с различни агенции. През годините той е писал дълги писма на директора на ЦРУ, на държавния секретар, на вицепрезидента Никсън, на президента Кенеди”, пише в доклада.   Като пример се дава писмото на емигранта до Никсън, в което българинът иска среща като негов антикомунистически съветник. Цитирано е и писмото му до Кенеди, в което твърди, че може да освободи балканските страни от комунизма след 5 г., ако му дадат финансова подкрепа.   През май 1957 г. Димитров се свързва с Държавния департамент и се мъчи да го заинтригува да купи негов филмов сценарий. Според “Филм дейли” от 24 март 1964 г. Димитров е станал собственик на “Дико продъкшън”, американско-гръцка компания, регистрирана в Атина.   “Последният ни контакт с Димитров е от април 1968 г., когато той се появи в американското посолство в Атина и поиска да говори с първия секретар в качеството си на лидер на Българското освободително движение срещу комунизма”, пише в информацията на ЦРУ. Изброени са 7 адреса в Ню Йорк, Ню Джърси, Калифорния, Вашингтон и Канада, където българинът се е подвизавал от 1957 до 1969 г. На последния адрес емигрантът се представял като ген. Дико Димитров.   нито кога е почнал да използва името Доналд А. Доналдсън. Следите, които водят към последното име, са негативни”, пише в доклада. Според автора не е ясно дали Димитров е гражданин на САЩ. През 1967 г. се представял като човек без държава, който кандидатства за американско гражданство.   Според друг документ през юни 1960 г. Димитров се свързва с ЦРУ и предлага срещу финансова помощ да работи под прикритие срещу България. Според документите обаче агенцията не предприема нищо по предложението.   Материалите разкриват още, че през 1961 г. Димитров се свързва с главния редактор на неделното издание Parade с желание да разкаже историята си. Според документи, които се пазят в ЦРУ, редакторът от своя страна се свързал с агенцията и бил посъветван да не се занимава с българина, защото бил “самозванец, дискредитиран и ненадежден, пълен с шантави истории за ЦРУ”.   Агенцията продължава да трупа информации за Димитров и през 70-те г. Повод стават “разкритията” на Олтманс. “Ние вярваме, че “новият източник” на Олтманс е Димитър Адамов Димитров – Дико, българин, роден на 7 май 1924 г. в Медковец, около Лом, България, към който агенцията има официален интерес от октомври 1950 до април 1951 г.”, пише в документите на ЦРУ.   Доклад, писан на 22 септември 1977 г., предназначен за директора на ФБР, отново повтаря историята на българина, но прави и обобщение: “През 1950 г. американското посолство в Атина оценява Димитров като човек, в който има голяма доза шарлатания и е смятан за мошеник. Въпреки неговата повърхностност и склонност към преувеличаване той има толкова интуитивно вкопчване към политическа изява и към собствените си идеи да организира политически блок, че някой може да си помисли, че може да се превърне във важна българска фигура”, пише в доклада. Същият документ разказва, че Димитров бил много активен сред българските емигранти в Гърция.   През октомври 1950 г. той насърчавал лагерниците в емигрантския лагер “Лаврион” да правят акции срещу България. Освен жена си имал няколко приятелки. Наблюдатели в Атина го смятали за човек, твърде фокусиран върху себе си, който, изглежда, страдал от мания за величие, вярвал, че може да свали комунистическия кабинет в България и да стане премиер.   През октомври 1977 г. конфиденциален източник на агенцията съобщил, че човек, представящ се като ген. Дико Димитров,  Ицхак Рабин, за да му предаде конфиденциална информация. “ЦРУ няма идея каква връзка съществува между Олтманс и Димитров, но е сигурно, че тази връзка не е в полза на американската разузнавателна общност. ЦРУ иска всяка допълнителна информация, която Дирекцията може да има за Дико Деметроф”, завършва докладът.    Документи за Димитров се пазят и във ФБР. Според доклад от април 1964 г., писан от офиса на ФБР в Денвър, Димитър Адамов е заподозрян във вземането на $ 10 000 от Гино и Тодора Дочеф, след което изчезнал. Според друг документ на бюрото за имиграция и натурализация на 7 февруари 1964 г. Димитров под името Димитриос е кандидатствал за емигрантска виза на 3 ноември 1956 г. в Атина.    Посочил, че е емигрант извън квотата, защото е избягал от България. Пише, че говори гръцки, български, руски и английски и че през 1944-1946 г. се е борил с комунистите, а през 1947 г. е бил в затвора в България. В същия файл на ФБР се пази устно оплакване от някой си Джон Минджинас, че от декември 1959 г. до март 1960 г. Димитров взел от него около $ 7500, но после изчезнал. По думите на Минджинас имало и други хора, от които                   Докладът цитира публикация от април 1958 г., според която Димитров под името Дико се появил по телевизия в Холивуд и разказал за битката си срещу комунизма. В тази папка може да се намери още едно оплакване срещу Димитров за взети и невърнати пари. То е от адвоката Антон Синтич, чийто клиент Тошо Димитров Тошев му разказал, че Димитър Адамов Димитров взел от него $ 4250 с обещание да му съдейства да пробие с книгата си във филмовата индустрия, но не му ги върнал.    Още  изскача от архива на ФБР в Калифорния. Според доклад, писан в Лос Анджелис на 29 април 1964 г., Димитров може да е взел поне $ 20 000 от хора в района, докато е живял там от 1956-1961 г. Той твърдял, че познава известни хора във филмовата индустрия и политическите кръгове и че е познат на гръцката кралица. Допълва, че гръцкото правителство ще го подкрепи да снима филм в Гърция.   На 26 февруари 1964 г. “Нешънъл хералд”, вестник на гръцки, излизащ в Ню Йорк, публикува интервю с Дико Димитров. Той е описан като писател и продуцент от Холивуд, който работи по филм “Ваканцията на боговете”. Според информацията Димитров произхождал от стара дунавско-гръцка фамилия и е емигрант заради антикомунистическите си убеждения, а през последните 10 г. работел в Холивуд като сценарист. На 3 април 1964 г. Димитров е арестуван от агенти на ФБР в хотел “Бевърли уилшир” в Калифорния.  При ареста се обявил за човек без държава, напуснал България през Гърция и пристигнал в САЩ през 1956 г. Признал, че е живял 3 г. в Лос Анджелис, след което заминал за Ню Йорк и Канада, а после пътувал в Швейцария, Испания, Италия и Гърция. Бил разделен с жена си – тя живеела в Чикаго. Според друг доклад на офиса на ФБР в Лос Анджелис Димитров е взел между $ 500 и $ 10 000 от поне 30 души и никога не е имал печеливша работа.    От материали на агенцията става ясно, че Димитров е ходил 3 пъти в офиса на ФБР в Лос Анджелис – през юни 1957 г., през октомври 1958 г. и през януари 1960 г., за да съобщи, че пише антикомунистическа книга и опитва да направи филм, за което иска подкрепата на ФБР. За да си спечели благоволението на бюрото, през 1961 г. той дори твърдял, че работи за ФБР, разкрива информация на ЦРУ от октомври 1977 г. “Нашите регистри показват, че Димитров никога не е работил за ФБР”, опровергава документът. Агентите на бюрото интервюират десетима, които разказват как са давали пари на Димитров и той не ги върнал.     Димитър Димитров не е застрелян на 7 декември 1978 г., нито е изчезнал мистериозно, както твърди холандският журналист Вилем Олтманс, а е починал през декември 1985 г. Смъртният му акт е издаден в щата Илинойс, показа проучване на “24 часа” в американските смъртни регистри. За да няма съмнение, че става въпрос за едно и също лице, справката потвърждава, че Димитър Димитров също като българския емигрант от Медковец, е роден на 7 май 1924 г.     “Прегледах дневното разписание на президента Джералд Форд. Няма информация, че се е състояла среща между него и човек на име Димитър Димитров”, съобщи за “24 часа” Джеръми Шмид от библиотеката и музея на Форд в Ан Арбър, Мичиган.   На въпрос може ли срещата да е останала извън официалното президентско разписание, Шмид отговори: “Възможно е, но изчерпих всички средства за проучване. Прегледах архивите на Белия дом и разговарях с мои колеги, които работят по-отдавна в библиотеката. Никой от тях не си спомни името на Димитров или псевдонимите Доналдсън и Кели”, каза Шмид.     “Извърших няколко проверки по името Димитър Димитров в отговор на вашето питане дали президентът Рузвелт е давал американско гражданство на такъв човек”, съобщи за “24 часа” Боб Кларк от президентския архив “Франклин Рузвелт”.   Има 3 начина някой да стане американски гражданин – “да бъде роден в САЩ, да мине процедура, установена от Конгреса, или да бъде обект на “частен закон”, гарантиращ съответното гражданство.   За да е сигурен, че Димитров не е получил гражданство по нито една от трите процедури, Кларк прегледал частните случаи, приети от Конгреса през 1943-1945 г., но не намерил името на Димитров. “Това ми подсказва, че тази част от версията не е коректна”, казва Кларк.   Той прегледал и други данни в архива “Рузвелт”. Сред тях бил файл № 609 за България, но и там нямало информация за Димитров.   Архивът на Рузвелт не потвърдил, че през 1944 г. българинът получил спецмисия да работи срещу комунизма в България. “Историческата истина е, че през 1944 г. главният интерес на САЩ и съюзниците е бил победа над Германия, а не дали България ще бъде комунистическа след войната през 1945 г.”, казва Кларк.               През първите години след Студената война бяха създадени уникални условия за достъп до редица масиви с документи на секретните служби в страните от Централна и Източна Европа. Това позволи да се разкрият и голям брой детайли за тайните операции на КГБ – разузнавателната служба на едната от двете водещи сили в следвоенния свят, включително за дейността на КГБ   и   България  . Същевременно, резултатите от дейността и намеренията към България от страна на разузнавателните служби на другата свръхсила САЩ останаха извън полезрението на експерти и учени.  През 90-те години на ХХ век Центърът за изследване на разузнаването към ЦРУ публикува няколко документални сборници, които съдържаха колекции с информационно-аналитично съдържание (т. нар. „Национални разузнавателни анализи“ – NIE), но не и оперативни материали. Неколкократните искания за декласифициране на този вид документация на ЦРУ, в съответствие със Закона за свобода на информацията (FOIA), бяха отклонявани поради съображения за „нанасяне на евентуални щети на националната сигурност на САЩ”. По силата на друг законодателен акт от 1998 обаче, в периода 1999-2005 бяха разсекретени над осем милиона страници с документи за тайните операции на ЦРУ и предшестващите разузнавателни служби на САЩ   за периода 1941-1955. В последните няколко години (2007-2015)  допълнително бе предоставен достъп до редица нови материали по тази тематика  . От особен интерес за нас е колекцията с документи за първата тайна операция на ЦРУ срещу България (1950-1955), която стана достъпна за ползване на 18 май 2013. В сравнение с колекцията от документи за операцията срещу Албания  , която се състои от 31 тома с общо 2300 страници, достъпните засега материали за България са общо 48 документа. Някои допълващи и уточняващи данни за тази операция се откриват в по-общи архивни материали, какъвто е например работният дневник на директора на ЦРУ ген. Уолтър Бедел Смит за 1951 или отделни персонални досиета на свързани с американското разузнаване лица. Всички тези нови документални свидетелства предоставят ценна автентична информация по важни теми, за които до сега имаше оскъдни сведения, основаващи се главно на спомени и периодични издания на дейци от българската политическа емиграция или на донесения от архивите на Държавна сигурност. Важността на новите източници се повишава от техния характер – строго секретни анализи и отчети на Службата за политическа координация на ЦРУ (OPC/CIA), които съдържат конкретни исторически данни и коментари за организации и лидери на българската антикомунистическа емиграция на Запад, Българската охранителна рота към американската армия, емисиите на Радио „Горянин“, нелегално прехвърляне на агенти и пропагандни материали в България, и др. В същото време задълбоченият и критичен прочит на новоразкритите американски архивни колекции разкрива еволюцията в създаването и прилагането на концепциите за тайни психологически и подривни операции, които в наши дни са по-общо клиширани с усърдно използвания термин „хибридна война“.         Нелегалното прехвърляне на агенти и разузнавателно-диверсионни групи е характерно и за двата оформили се военнополитически блока в разгара на Студената война. Особено показателна е осъществяваната в периода 1949-1955 от териториите на Германия, Франция, Италия, Австрия, Гърция и Турция свързана мащабна операция срещу държавите от „съветската сфера“ в Източна Европа. Това е първата тайна паравоенна операция след създаването на Централното разузнавателно управление на САЩ и макар да приключва с неуспех придобитият опит е използван при операциите на ЦРУ срещу правителството на Мосадък в Иран през 1953 и на Арбенс в Гватемала през 1954. Най-голяма известност придобива съвместната американско-британска операция “Valuable/Fiend” през 1949-1954, която цели насилствено сваляне на режима на Енвер Ходжа в Албания чрез прехвърляне на въоръжени групи и предизвикване на вътрешна гражданска война, но завършва с катастрофални резултати  . Подобни акции по прехвърляне чрез самолети (Дъглас С-47 и Боинг В-26) или през границата на въоръжени разузнавателно-диверсионни групи са предвидени в обща серия от оперативни проекти на ЦРУ на териториите на Украйна  , Грузия, Армения, Азербайджан и Северен Кавказ (QK ACTIVE), Прибалтика (QK COAST), Румъния (QK BROIL/SHELLFIRE), България (QK STAIR/BGCONVOY), както става ясно от разсекретените в последните няколко години оперативни документи на американското разузнаване. Достъпните до момента материали за България са предимно обобщени ежемесечни отчети до ръководството на OPC/DDP за хода на операцията. Оперативните действия срещу България (проект QKSTAIR)   са предложени от източноевропейския отдел на OPC през февруари 1950. След съгласуване с Държавния департамент (Джордж Кенън и Робърт Джойс) и с Обединения комитет на началник щабовете и последвало обсъждане в ръководството на ЦРУ, на 24 април 1950  директорът на OPC Франк Уизнър утвърждава окончателния „Оперативен план за България“. В ежемесечните отчети по изпълнение на тайната операция в следващите пет години се открояват четири основни направления – политическа, паравоенна, психологическа и икономическа война. През ноември 1951 проектът QK STAIR получава ново кодово название BGCONVOY. В ръководството на тайната операция могат да бъдат разграничени два етапа. В първия етап до лятото на 1953 се обръща основно внимание на паравоенните форми на борба, а след това – предимно на психологическите средства за борба срещу режима в България. В оперативния план са формулирани четири „линии на действия“: А. Подкрепа на представения план от д-р Г. М. Димитров (с кодово название в първите материали на OPC „Robert S. Glants“) за „Организиране на антикомунистическо съпротивително движение в България“; В. Подготовка и осъществяване на координирана психологическа (PW) програма срещу България с установяване на тайна радиостанция и прехвърляне на печатни материали; С. Създаване на независима нелегална мрежа на OPC в България (различна от организацията на „Робърт Гланц“); D. Мероприятия за икономическа война. Впоследствие икономическите мероприятия отпадат поради липса на подходящи условия за реализиране. Въпросът  за началото на тайната операция срещу България е тясно свързан с решението на Държавния департамент за скъсване на двустранните отношения през февруари 1950, в отговор на обявяването на американския пълномощен министър в София Доналд Хийт за „персона нон грата“ по време на скалъпения „шпионски“ процес срещу Трайчо Костов през декември предходната година. Подобно на започналата през юни 1949 операция срещу Албания BGFIEND и стартиралата през май 1951 г. операция срещу Румъния QK BROIL, проектът QK STAIR се ръководи от Джеймс Макаргър (Феликс) под наблюдението на Франк Линдзи във Вашингтон. През 1951 в Атина е изпратена в подкрепа на тези операции група за психологически действия (APPLE team) под ръководството на Майкъл Бърк. Общият състав на ангажираните в тайната операция срещу България служители, консултанти и агенти през финансовата  1950/1951 е 50 души, повечето от които са с едногодишен договор. Първоначално към този щат са предвидени и екипи от 30 български емигранти, които предстои да бъдат обучени за нелегално прехвърляне в страната. Данните за финансовите средства на QK STAIR все още не са достъпни в новоразкритите документи, но по аналогия може да се сравнят с бюджета на QK BROIL срещу Румъния, където за издръжката на 91 души персонал за една година са били предвидени 810 000 долара. Близо 800 000 долара са и средствата, използвани за възнаграждения в първата година на реализацията на операцията срещу Албания. Още от самото начало основната целева група за ЦРУ и Държавния департамент на САЩ сред българската политическа емиграция е Българският национален комитет, оглавяван от д-р Г. М. Димитров, с преобладаваща членска маса от БЗНС. Контактите на Франк Уизнър и други ветерани от УСС с д-р Димитров и други членове на Изпълнителния комитет на БНК (Димитър Мацанкиев) са още от годините на войната, а БНК е избраният български партньор на Комитета „Свободна Европа“ в Ню Йорк. Поради това, съвършено закономерно, на БНК и неговия председател е отредена главната роля в политическото направление на операцията срещу комунистическия режим в България. Един оперативен офицер от OPC, включен в ръководния екип на проекта QK STAIR, е определен да поддържа конфиденциална връзка с Г. М. Димитров във Вашингтон и Ню Йорк, а заместник-ръководителят на операцията срещу България в бюрото на ЦРУ в Атина в сътрудничество с бюрата във Франкфурт, Париж, Рим, Виена и Истанбул осъществява контактите с представителите на д-р Димитров в Западна Европа (Ценко Барев и Слави Нейков) и в Турция (Стратия Скерлев). По-малко от година след началото на операцията обаче възникват, определени разногласия с председателя на БНК по основните направления на „българския проект“ на OPC. Повече от две години продължават усилията на ЦРУ, Държавният департамент и НКСЕ да убедят д-р Г. М. Димитров в необходимостта от реорганизация на БНК и разширяване състава на ръководството с цел обединяване на българската политическа емиграция и постигане по-голяма представителност и участие на различни политически групи. Още в месечния доклад относно изпълнението на QK STAIR за април 1951 се посочва, че Г. М. Димитров „се опитва да играе с едни лица срещу други за да осигури едноличното си ръководство“ в БНК. През октомври 1951 ръководещият офицер от OPC записва: „Направен бе опит за разширяване на БНК за да се преодолее критиката, че това е „еднолично представление“ (one man show) и да се обединят антикомунистическите елементи в българската емиграция. Отношенията между БНК и неговата ключова фигура д-р Г. Димитров продължават да са незадоволителни“. През декември 1951 се съобщава за оказан натиск върху д-р Димитров да „подобри отношенията си с НКСЕ, които остават обтегнати“, а през февруари 1952 представителят на OPC в Гърция провежда няколко срещи в Западна Германия с лидера на БЗНС с цел да го убеди да промени „диктаторското си поведение“ спрямо останалите емигрантски групи. След обсъждане в ръководството на ЦРУ на предложения от Източноевропейския отдел на Държавния департамент „План за реорганизация на БНК“, през април 1952 Г. М. Димитров е уведомен от НКСЕ за основните параметри на този план. Според месечния доклад в OPC, Димитров твърдо се противопоставил на предложения план и заплашил с оттеглянето си от БНК. В документа от април се посочва: „Представителят на BGCONVOY проведе няколко разговори с д-р Димитров в опит да го убеди да подкрепи предложението на НКСЕ и, че ще загуби много със своето оттегляне“. В крайна сметка, година по-късно в дискусия между представители на ЦРУ и НКСЕ е решено „да се прекратят опитите за реорганизация на БНК, а вместо това се направи опит за организиране на група от млади емигранти, които да служат на американските интереси. Ако такава група се окаже жизненоспособна и придобие престиж, тя може да бъде трансформирана в нов Съвет или Комитет“. Въпреки, че българската редакция на Радио „Свободна България“ се наблюдава от другия проект на ЦРУ TPTONIC и не е в полезрението на BGCONVOY, в отделни анализи се споменава, че д-р Димитров имал силно критично отношение към радиопредаванията и настоявал българската редакция във Вашингтон и Мюнхен да се „подсили“ с негови хора. Другата основна задача, договорена с председателя на БНК в началото на операцията, е за създаване на „нелегална мрежа“ в България чрез използване на установените контакти и канали за връзка с привържениците на опозиционния БЗНС вътре в страната. Тази част от операцията получава названието   тъй като  нейна основна цел е да провери на практика твърденията на Г. М. Димитров за наличие на широка подкрепа и организирано антикомунистическо съпротивително движение в България. До края на 1951 обещанията на лидера на БЗНС в това отношение нямат никакви конкретни измерения. През февруари 1952 е подписано писмено споразумение между него и OPC за осъществяване на предвидената „тестова“ операция. В оценката на ръководния офицер от BGCONVOY във Вашингтон се отбелязва: „Неуспехът на д-р Димитров да осигури необходимата финансова подкрепа от НКСЕ улесни работата на OPC по подписването на споразумението за тестовата операция“. В същото време е направена забележката: „Всяка операция, която включва Г. М. Димитров и неговата организация, ще изисква бдителен надзор“. През есента на 1952 възникват нови препятствия при подготовката на операцията. От една страна, д-р Димитров отказва да предостави по-конкретна информация за своите нелегални контакти в България, а от друга страна, гръцките власти категорично отказват сътрудничество с представителите на БЗНС в Атина. През март 1953 оперативното ръководство на BGCONVOY отхвърля текста на писмо на Г. М. Димитров до представителите му в Европа, тъй като в него се съдържали инструкции самостоятелно да определят своето участие в операцията. В отчета за март е записано: „Изглежда ЦРУ ще спре подготовката на тестовата операция, тъй като Димитров продължава да настоява за пряко участие в нея“. През април 1953 окончателно е решено: „Преговорите между Г. М. Димитров и ЦРУ са прекратени, тъй като д-р Димитров настоява да запази оперативен контрол над агентите. Всяка операция в страната с агенти под контрола на Димитров няма да бъде нито работеща, нито сигурна от гледна точка на ЦРУ.“ Паралелно със сътрудничеството с Българския национален комитет, в рамките на операция BGCONVOY се осъществяват контакти и с други антикомунистически емигрантски организации. През декември 1952, в писмо до номинирания за директор на ЦРУ при следващата републиканска администрация Алън Дълес, лидерът на ВМРО Иван Михайлов предлага услугите на своята организация за използване на техни съмишленици за нелегално прехвърляне в България. В ново писмо от януари 1953 Ванче Михайлов настоява за лична среща с Дълес. В интерес на операцията BGCONVOY е решено ръководещият оперативен офицер от секция SE/2 във Вашингтон и представителят на ЦРУ в Рим Джоузеф Лийб да се срещнат с Михайлов. В отчета за месец март 1953 се посочва: „Срещите разкриха, че … ако Михайлов реши да участва в бъдеще в тайни операции в България, поставените от него искания биха влезли в конфликт с целите на ЦРУ по същия начин, каквито са сегашните ни проблеми с д-р Димитров. Каналът за бъдещи преговори обаче ще остане открит.“ Поради категоричната съпротива от страна на Г. М. Димитров, организацията на бившите легионери Български национален фронт не е официално финансирана от НКСЕ и Държавния департамент, но конфиденциалните срещи на представители на ЦРУ с лидера на БНФ Иван Дочев не са прекратени и след неговото пристигане в Торонто през 1951. През октомври 1951, от името на ръководството на БНФ, е изпратено послание до Върховния главнокомандващ войските на НАТО ген. Дуайт Айзенхауер и началник щаба на ШЕЙП ген. Алфред Груентър с предложение доброволци на БНФ да бъдат обучавани в американски военни бази в Гърция и Турция за нелегално прехвърляне в България с цел при „внезапно нападение“ от страна на армиите от Съветския блок да подпомогнат „дезорганизирането на българската армия“. Тъй като за българските националисти било недопустимо да бъдат приемани за чужди агенти, в предложението се настоява военното обучение да се провежда под лозунга за „обединена защита на Европа“. В края на посланието се декларира: „За разлика от други емигрантски организации БНФ е доказал, че няма да сътрудничи с комунистите и затова е най-подготвен за антикомунистически действия… Гарантираме, че ще се подчиним на командването на ген. Айзенхауер и ген. Груентър“  През 1952-1953 в централата на ЦРУ във Вашингтон са получени редица съобщения за дейността и изказвания на Иван Дочев и извадки от негова кореспонденция със съмишленици на БНФ в Гърция, Западна Германия, Канада, САЩ и Австралия. През лятото на 1954 е решено от бюджета на BGCONVOY да се отпусне известна сума за издаване на неговия вестник „Народен глас“. След приключване на операция BGCONVOY през 1955 г. Иван Дочев е включен за участие в следващата операция на ЦРУ срещу България ZRNAUNTLE (1956-1958), като използва ново агентурно име GOMACE. В изпълнение на новите задачи, през май 1957 той осъществява серия от срещи със свои съмишленици в Париж, Мюнхен, Триест, Рим и Мадрид. В телеграма от директора на ЦРУ Алън Дълес до бюрото на Агенцията във Франкфурт от 3 декември 1957 се съобщава, че е възможно Дочев да замени полк. Малчев като информатор при „царската канцелария“ в Мадрид. Регулярно изпращаните от него информационни донесения за българската политическа емиграция му осигуряват месечно възнаграждение от ЦРУ от 300 долара с възстановяване на направените пътни и дневни разходи. Ситуацията се променя след разцеплението на БНФ на две враждуващи организации през 1959 В последните си писма до директора на ЦРУ Ричард Хелмс през февруари и май 1972 Иван Дочев пряко обвинява Агенцията, че е допринесла за разкола в неговата организация с подкрепа за съперниците му, като не пропуска за пореден път да обвини и БНК на д-р Г. М. Димитров  . Паравоенното направление в операцията BGCONVOY се свежда до подбора и военната подготовка на доброволци за формиране на национална рота под американско командване и за нелегално изпращане за диверсионно-подривни и разузнавателни мисии в България. Първоначално двете задачи са тясно свързани и изцяло се контролират от OPC. Досегашните публикации за „Българската национална доброволческа рота № 4093“   се основават предимно на спомени на участници в ротата (Сава Севов, Желязко Ангелов) и учудващо не са били потърсени автентични документални свидетелства от американските архиви. Създаването на българската рота е пряко обвързано с целите на тайната операция QK STAIR/BGCONVOY на OPC, а началото на нейното формиране през юли 1951 е обосновано с приемането от Конгреса на САЩ на поправката „Керстен“ предния месец. В месечния отчет за операцията от август 1951 г. се цитира доклад от ръководителя на специалните операции на ЦРУ за Европа, че се търси постоянно място за лагер на бъдещата Българска охранителна рота (Bulgarian Guard Company – BGC), която по споразумение с EUCOM щяла да се командва от армейски офицер. В отчета за септември се съобщава, че е договорено с д-р Г. М. Димитров подборът на кандидатите да започне сред неговите привърженици в Гърция и Италия. Определено е мястото на дислокация в Цайлсхайм близо до Франкфурт, като се предвижда ядрото на ротата да бъде формирано през ноември с. г. От самото начало е поставена по-важната задача – от одобрените кандидати за Българската рота да се проучат и подберат най-подходящите бойци за последващо специално разузнавателно обучение и подготовка за прехвърляне в подривно-диверсионни групи на територията на България. На 8 септември 1951 са изпратени първите подбрани български агенти в тайната тренировъчна база на ЦРУ в Графенвьор (кодово название HBBASIS), където вече се обучават албански агенти за операция BGFIEND. По това време започва формирането и на Албанската трудова рота № 4000 в Герсхайм до Франкфурт (с кодово название на ЦРУ JBPARSON). Първоначалните разчети са до февруари 1952 численият състав на ротата да достигне 250 души. На 2 ноември 1951 в работния дневник на Директора на ЦРУ е записано, че 50 одобрени български доброволци вече са били прехвърлени в Западна Германия и се очаква до 15 ноември BGC да достигне 100 души. На 15 ноември ген. Уолтър Бедел Смит е допълнил в своите записки: „Ротата е източник на ЦРУ за български агентурни екипи. На място са инструктирани да не отхвърлят квалифицирани кандидати, които могат успешно да преминат нелегално границата.“ Същевременно група от 40 български емигранти, опитали да преминат от Франция за да се включат в ротата, са били върнати обратно във Франция. В коментар по този случай се посочва, че групата вероятто е била насърчена от Ценко Барев да замине за ФРГ за да се осигури доминиращото положение на привържениците на БЗНС в българската рота. Към края на ноември вече са подбрани 170 доброволци, но впоследствие част от тях са отхвърлени като неподходящи за обучение. Окончателно е определен съставът на Българската охранителна рота – 200 души. От ноември започва и интензивно политическо, военно и паравоенно обучение на наличния състав. В процеса на формиране на ротата са отчетени и някои проблеми, основният от които е „войнстващата позиция“ на привържениците на Г. М. Димитров, които са преобладаващо мнозинство, спрямо представители на други политически групи (един от ключовите спорове е по дилемата републиканци-монархисти). Това принудило командващият американски офицер да заповяда прекратяване на всякакви политически прояви в района на казармите. През април 1952 вече се отчита изграждане на по-хомогенна група, която проявява „ентусиазъм към изпълнение на задачите и интерес към дадените инструкции“ и вече не се отдава на „политически интриги“. Интересна е секретната информация от бюрото на ЦРУ в Атина през август 1952, че са вербували двама души, „които ще влязат в BGC като американски информатори с надеждата, че ще получим повече детайли за вътрешната ситуация в ротата“. През октомври 1952 са завършени преговорите между ЦРУ и EUCOM (преименувано в USAREUR) за окончателно прехвърляне на Българската рота на подчинение на командването на американската армия в Европа. В отчета за операция BGCONVOY за същия месец има кратък коментар: „Все още няма решение дали ЦРУ ще продължи да има право да прониква и прави подбор в ротата за тайната операция.“ По-късно през февруари 1953 г. в споразумението между командването на американската армия в Европа и ЦРУ е направено ново допълнение в контекста на директивата на президента Айзенхауер от 14 февруари – „BGC ще бъде под армейски контрол до получаване на по-определена информация за създаването на Voluntary Freedom Corps“. През ноември 1952 от USAREUR изпращат за американски командващ офицер пехотен младши лейтенант с познания по български език, който през 1953 е сменен с капитан Уилям Хеткук. По това време ротата е с ново название „Българска трудова рота“ (Bulgarian Labor Service Company), първоначално в състава на Labor Service Center No. 6950 в Нисау, а от октомври 1953 до края на съществуването си през юни 1964 е дислоцирана в Гермерсхайм. Много по-слабо известна е най-секретната част от операцията на ЦРУ срещу България с изпращане на нелегални екипи от обучени агенти в страната. Част от тези агенти се подбират измежду доброволците за Българската охранителна рота в Западна Германия или се препоръчват от организацията на д-р Г. М. Димитров. Други са подбирани от представителите на OPC и OSO в Атина и Истанбул, най-вече от емигрантските лагери в Лаврион и Сирос. Както се вижда от отчетите на OPC за операция BGCONVOY и други новоразкрити документи на ЦРУ, подготовката и изпращането на агенти в България в редица случаи се осъществява в сътрудничество с британските и френските тайни служби (SIS  и SDECE) и с пълното съдействие на гръцките и турски власти. От работния дневник на директора на ЦРУ става ясно също, че през октомври – декември 1951 ЦРУ организира в тясно сътрудничество с холандското разузнаване изпращане на два екипа от  агенти в Румъния и България. Съвместно с италианското разузнаване са определени 50 агенти, които да бъдат внедрени в екипажите на търговски кораби за разузнавателни мисии в Черноморския регион. След първоначално обучение на вербуваните агенти в тренировъчни бази на ЦРУ в Западна Германия, тяхното окончателно специално обучение се осъществява в тайни бази близо до Атина и Истанбул. При подбора на агентите се използват и кадрови офицери, бивши легионери или звенари. Например, в донесение от българската легация в Париж от март 1951 се съобщава за среща във френската столица на ген. Дамян Велчев с бившия член на СБНЛ и командир на горянска чета полк. Иван Гологанов с цел вербуване на доброволци за бъдещата българска рота, някои от които да бъдат подготвени за нелегално прехвърляне в България . На 5 декември 1951 директорът на ЦРУ ген. Бедел Смит записва в своите работни записки: „Съвместно с френското разузнаване са вербувани за обучение във Франция два-три екипа от български агенти за операции в България… Помощникът на българския генерал Дамян Велчев (става дума за Любен Тодоров – Й.Б.) ще действа като основен агент по проекта“  Нелегалното прехвърляне на агенти със самолети или през сухопътната граница от Гърция и Турция в периода 1950-1953 е с променлив успех. Шестима агенти на ЦРУ, прехвърлени през май 1951, са арестувани скоро след пристигането им и осъдени на смърт на публичен процес през септември. Други два екипа от общо седем агенти, прехвърлени през август в Пиринския край и в Хасковско, успешно се завръщат в базата в Гърция. Друг екип от четири души, прехвърлен през юни 1952, успява да организира канал и тайна квартира в Пазарджишко и „осъществява контакт с потенциални местни агенти“. Прехвърленият през май 1953 с помощта на турската разузнавателна служба TNSS екип се завръща само след два дни след неуспешна мисия – „нито една от целите не бе постигната поради отказ на техните контакти да сътрудничат“, записва в отчета за май ръководителят на операция BGCONVOY. При подготовката на българските агенти, някои от тях са отстранени поради „непригодност“ и им е осигурено да емигрират в Западна Германия и Южна Америка. За десет агенти, за които след първоначално обучение в базата на ЦРУ в Графенвьор е преценено през януари 1952, че не стават за нелегално прехвърляне в България, е записано: „Вероятно тези десет агенти ще бъдат върнати в Българската рота като подофицери“. През май-юни 1953 е осъществена сериозна реорганизация в ръководството на операция BGCONVOY, като постепенно е преустановено нелегалното прехвърляне на агенти през границата и основните цели са ограничени до водене на психологическа война (PW). Вероятно в някаква степен това е повлияно от промяната в курса на Кремъл след смъртта на Сталин, а в последствие и от началните сондажи на правителството в София за възстановяване на двустранните отношения с Гърция и Съединените щати. Народните вълнения и бунтове в Източна Германия и Чехословакия през май-юни 1953 също дават основание за засилване на пропагандната война чрез радиопропаганда и прехвърляне по въздуха на позиви, брошури и други печатни материали. Наред с предаванията на Радио „Свободна Европа“, които се координират чрез НКСЕ, важно значение по линия на операция BGCONVOY изиграват излъчванията на „сива“ и „черна“ пропаганда (както са квалифицирани в документите на операцията) чрез нелегалната радиостанция „Горянин“. Екипът на Радио „Горянин“ е подчинен на секцията за психологическа война към бюрото на ЦРУ в Атина, но водещите инструкции и директивни указания идват от Вашингтон. Техническите инсталации са разположени в предградието Кифисия на около 20 км от центъра на Атина. Общо за психологическите операции по проекта BGCONVOY отговаря екип от около десет души, но за предаванията на Радио „Горянин“ отговаря един оперативен офицер от OPC, един консултант на едногодишен договор и трима български емигранти. Според инструкциите от Вашингтон от юли-август 1951, екипът в Атина следва да разшири обхвата на събираната информация от България чрез новопристигналите емигранти за да се създаде впечатление, че радиостанцията предава от вътрешността на страната. Същевременно са взети предпазни мерки за да се избегне разкриването на прекия контрол от страна на ЦРУ. Тази задача очевидно не е постигната, тъй като през октомври 1951 се получават сведения от френската и италианската дипломатически мисии в София, че в българската столица „знаят, че местоположението на Радио Горянин е близо до Атина и се контролира от американското разузнаване“. Това създава напрежение сред персонала и опасения от проникване на агенти на българските тайни служби  . Водещият редактор и говорител на Радио „Горянин“ е разследван и затворен в гръцки затвор по подозрения, че е „двоен агент“. По-късно се установява, че е предоставял информация на френските разузнавателни служби. През август 1952 шестима български емигранти от екипа обслужващ радиостанцията имат в нарушение на конспирацията „нерегламентирани контакти“ с други емигранти в Атина, поради което е предложено да бъдат освободени и експулсирани в Южна Америка. Въпреки първоначалните трудности и неизпълнение на една от основните задачи – „установяване на контакти със съпротивителното движение в България“, в отчета за януари 1952 се отбелязва, че предаванията на радиостанцията са успели да дадат „надежда и кураж“ на българския народ, да предизвикат „гняв и негодувание към комунистическия режим“, да „посеят недоверие и страх сред комунистите“ и да създадат психологически условия за сътрудничество със съпротивителните сили в случай на война или революция. В указанията от декември 1952 се изисква предаванията да се обърнат към селското население в страната, а в директивите от януари 1953 – за подобряване на емисиите да се наблегне на „българското историческо наследство“ и тезата, че „българите са роби на съветския колониализъм“. В инструкциите от юли се иска да се отправят апели „селяните да се противопоставят на колективизацията и да саботират продукцията, а интелигенцията съпротивлява срещу комунистическия контрол“. По-късно, през ноември 1953, са формулирани главните тези на психологическата пропаганда в предаванията на радиостанцията – срещу лошото управление и корупцията на режима, „окуражаване на пасивната съпротива“ и противопоставяне на „съветизацията на България“. През лятото на 1953, във връзка с новата линия за приоритет на психологическите операции, се осъществява поредната реорганизация на радиостанцията, като нейното название е променено на „Гласът на съпротивата в България“ и се препоръчва многократно да се повтарят 15-минутните информационно-коментарни предавания за да се преодолее ефектът от масираното заглушаване на емисиите от страна на българските тайни служби. Практикува се и друг подход за подсилване пропагандното значение на представените новини. Например, коментарът от 9 март 1953 за предстоящо сваляне на комунистическия ръководител Вълко Червенков след смъртта на Сталин е препечатано като новина в контролирания от ЦРУ в. “Berliner Telegraf”, а след това цитирано в предавания на Радио „Свободна Европа“ и „Гласът на Америка“. Друго важно средство за психологическа война в рамките на операция BGCONVOY е разпространяването по въздуха на печатни позиви, листовки и брошури. Първоначално, през 1950-1951, това става със самолети, но предвид съществуващите рискове, от края на 1951 разпространяването на печатната пропаганда се осъществява с балони. В хода на провежданата операция в периода 1950-1955 са подготвени и разпространени над 5 000 000 позиви и листовки с различно политическо, сатирично, религиозно и друго съдържание. Например, през 1953 основни теми на листовките са създаването на Балканския пакт между Турция, Гърция и Югославия и потушаването на народните бунтове в Източна Германия. В някои позиви се отправят призиви дори към офицерите от българските служби за сигурност „да дезертират за да не ги сполети съдбата на Лаврентий Берия“! След приключването на проекта BGCONVOY психологическите действия срещу режима в България се провеждат в рамките на новите проекти METAPHOR и MEASURE. В работния дневник на Директора на ЦРУ ген. Уолтър Бедел Смит има запис от 6 септември 1951, че българинът Димитри А. Димитров, който е трябвало да бъде отстранен (“disposal case”), вече е прехвърлен благополучен в американска военна болница в Панама. Няколко новоразкрити документи на ЦРУ, включително и отчетите по проекта QK STAIR/BG CONVOY разкриват детайли от историята, останала напълно неизвестна на българската аудитория. Младият български политически емигрант Димитър Димитров (с кодово име KELLY) е включен в началото на 1951 като водещ редактор в екипа на Радио „Горянин“, но скоро след това е заподозрян за „двоен агент“ и прекарва известно време в гръцки затвор, където е подложен на разследвания с използване на физическо насилие. Оказва се, че действително е предоставял сведения, но на представители на съюзното френско разузнаване. След излизане от затвора обаче заплашва, че публично ще разкрие връзките си с ЦРУ, с което се превръща в заплаха за Агенцията. През август спешно е прехвърлен в база на ЦРУ край Франкфурт, а оттам в базата на армията на САЩ Форт Клейтън в зоната на Панамския канал. В меморандум от 25 януари 1952 Морз Алън от отдела за сигурност в ЦРУ отразява състояла се дискусия за евентуално прилагане върху Димитров на средства с „наркохипноза“ от проекта на ЦРУ ARTICHOKE  . На 2 февруари се провежда ново обсъждане с представители на OPC по случая “KELLY”, а в началото на март е разрешено използването на петседмична “терапия“ с цел предизвикване на частична амнезия в съзнанието на българина. През 1955 Димитров е върнат в Атина, а през 1956 е прехвърлен в Съединените щати. Последният му контакт с ЦРУ е през 1960, когато отправя молба за финансова подкрепа. Той отново привлича вниманието на Агенцията през 1977, когато под името „ген. Доналд Доналдсън“ дава сензационно интервю в Лондон, че може да разкрие поръчителите на убийството на президента Джон Кенеди, като в същото време разправя небивалици за свои лични контакти с няколко президенти на САЩ. През юли 1954 е одобрен последният годишен бюджет за тайната операция BGCONVOY, като е предвидено нейното приключване в средата на следващата година. В последния отчет по хода на този проект се посочва, че той е окончателно прекратен на 30 юни 1955, а някои от поставените цели са включени в следващи секретни проекти за България. Обобщаваща оценка за състоянието в страната към момента на прекратяване на проекта се съдържа в разузнавателния анализ „Антикомунистическият съпротивителен потенциал в Китайско-Съветския блок“ през есента на 1955   В документа се посочва: „До 1952 Българският национален комитет бе най-влиятелен сред емигрантските организации, но без подкрепата на НКСЕ неговото влияние намаля. Най-известният български емигрантски политически лидер Г. М. Димитров е неспособен, според нас, да подобри ситуацията. Няма свидетелства, че емигрантските елементи ръководят някаква мощна организирана или неорганизирана съпротива в България. Малко вероятно е организирана съпротива да се създаде при тези условия. Изолирани действия ще се предприемат вероятно, но без външна помощ или отслабване на комунистическата власт, те ще намалеят. При избухване на война между Изток и Запад потенциалът за съпротива в България ще се увеличи значително, но не би могло да се очаква възникване на мащабна съпротива… Народно въстание в България срещу комунистическия режим ще е възможно едва когато бъде премахнато съветското управление и осигурена западната победа.“   1. Йордан Баев,  София: Военно издателство, 2009. 2. Първата организация за външнополитическо разузнаване в Съединените щати е Управлението на стратегическите служби (OSS), създадено през юни 1942. След разформироването на OSS през октомври 1945, неговите функции за тайни операции са поети от Поделението на стратегическите служби (SSU) към военното министерство, което от своя страна се трансформира през май 1946 като Отдел за специални операции (OSO) към новосъздадената Група за централно разузнаване (CIG). 3. През февруари 2015 холандското издателство БРИЛ издаде онлайн публикация с подбрани над 4000 документи от новоразкритите документи на ЦРУ – Matthew Aid /Ed./,  , Leiden: BRILL, 2015 –   . 4. National Archives & Record Administration ( ), College Park, MD, RG 226 (OSS), Entry 180, General William J. Donovan, Selected OSS Documents, 1941-1945, Roll 34, File 81. 5. Foreign Relations of the United States ( ) 1945-1950, Washington DC: USGPO, 1996), Docs. 288-292; 1950-1955,  (WashingtonDC: USGPO, 2007), Docs. 2, 38, 181, 192. 6. Mark Lowenthal,  Washington DC: CQ Press/SAGE Publications, 2014. 7. Длъжността е учредена през април 1946 за координация между американските военни и граждански власти в окупираните територии под американски контрол в Австрия, Германия, Корея и Япония. 8. David Talbot,  , New York: Harper Collins, 2015. 9. Използваните тук документи за създаването на НКСЕ и РСЕ, разсекретени в периода 2002-2012, са включени в документалната електронна публикация на бившия директор на „Свободна Европа“ Рос Джонсън – A. Ross Johnson, “Radio Free Europe and Radio Liberty”,  , No. 32, Washington DC: Woodrow Wilson Center, 6 December 2012 –   . 10.   (OSA), Budapest – FEC Digital Collection. През януари 2016 OSA предостави достъп до над 35 000 документи на Комитета „Свободна Европа“за периода 1960-1971. В момента продължава обработката на документите за периода 1950-1960. Връзките с националните комитети на политическата емиграция от Източна Европа се разглеждат в нова колективна монография – Katalin Kadar-Lynn /Ed./  , New York: CEU Press, 2013. 11. През 2015 е открит достъпа до личния архивен фонд на Пол Хенце в Хувъровия архив, от който се вижда, че в периода 1952-1958 е „заместник политически съветник“ в РСЕ в Мюнхен, като се е специализирал по проблемите на Балканите. През 1958-1959 е в екипа на ЦРУ в Турция, а през 1974-1977  вече ръководи бюрото на ЦРУ в Турция – Paul Henze Papers, CN 2005C42,  Stanford, CA. 12. Документът от архива на ЦРУ е декласифициран през декември 2012. 13. Richard Cummings,  New York: McFarland Publishers, 2010. Според Ричард Къмингс, за целия период на субсидиране от ЦРУ (1949-1971) РСЕ получава общо 431 млн долара. 14.  , 1952-1954, Vol. VIII, Eastern Europe, Soviet Union, Eastern Mediterranean, Washington: USGPO, 1988, р. 161-238; James Carafano, “Voluntary Freedom Corps: Cold War Army”,  Harvard: MIT Press, 1999, No. 2, p. 61-85. 15. Редица нови документи за тези „проекти“ виж в: Kevin Ruffner /Ed./,  Washington DC: Center for the Study of Intelligence, 1999 (declassified 2004);  The National Security Archive Electronic Briefing Book, No. 146, 4 February 2005 –  16. Daniele Ganser,  Zurich: ETHZ, 2005. 17. Според новите документи от архива на ЦРУ, през 1951-1952 г. се осъществяват оперативни контакти и с „аса“ на нацистките командоси полк. Ото Скорцени, който по това време се намира в Испания. 18. Напр.: Витка Тошкова,  , София: Синева, 2007; Витка Тошкова /Съст./,  т. 1, София: ДиаМира, 2014. По темата виж и: Николай Котев, „Американското разузнаване в България, 1939-1945“,  , т. 54, София: Военно издателство, 1992. 19. Валентин Александров,  , София: Университетско издателство „Св. Климент Охридски“, 1992; Николай Котев,  , София: Военно издателство,1994; Marietta Stankova,  , London: Anthem Press, 2014 , London: J. B. Tauris, 2015. 20. Връзката с Дамян Велчев се осъществява чрез Пецо Трайков от групата на протогеровистката фракция във ВМРО, а по-късно и чрез емисари на югославския четнически командир полк. Дража Михайлович, бивш военен аташе в София през 1935-1936 г. 21. Макар и пестеливо, тези контакти са споменати в биографичната книга на Чарлс Мозер на основата на личните свидетелства на земеделския ръководител – Чарлс Мозер,  , София: Военно издателство, 1992, с. 119-120, 125-126. 22. , RG 226, Entry 180, Gen. William J. Donovan Files, Roll 119, Folders 213-217;  . 23. , RG 263 (CIA), Entry ZZ-20, Box 3. 24. , RG 226, Entry 180, Gen. William J. Donovan Files, Roll 123, Folders 230, 232, 236, 241, 242, 245. На 30 март ген. Донован отвръща с лично писмо до Куюмджийски. 25. , RG 226, Entry 210, Box 437, 438; Entry 211, Box 33; Entry 214, Box 6, Entry 215, Box 1, Entry 216, Box 1. 26. Franklin Lindsay,  Stanford University Press, 1993. 27. Куварас има контакти включително с председателя на лявата коалиция ЕАМ Д. Парцалидис и с партизански командири от ЕЛАС като Арис Велухиотис. Други известни мисии на УСС в Гърция са  ,   и  . 28.  София: Военно издателство, 1995, с. 201. 29. Сирил Бляк, син на бившия директор на Американския колеж в София Флойд Бляк, опровергава твърденията, че е бил „служител“ в ЦРУ, но след появата на името му в личния архив на Алън Дълес потвърждава през 1980, че е бил „консултант“ по договор към Службата за национални разузнавателни анализи (National Intelligence Estimates) на Агенцията. От архивите на НКСЕ/РСЕ в Хувъровия архив се вижда, че е бил „консултант“ и за българската секция на „Свободна Европа“ в периода 1954-1963 г.. 30.  , RG 226, Entry 224, “OSS Personnel Files”, Box 1-865 – декласифицирано на 25 декември 2010 г. 31.  , RG 263, Entry ZZ-18, Box 25, Ivan Dochev Files, Vol. 1-3. 32. Секцията в София е поддържала тесни контакти с началника на Държавна сигурност Павел Павлов, но е била в конфликт с официалното представителство на Абвера на „д-р Делиус“. 33.  , London-Kew, KV-2 (Records of Secret Services), 1453, 1495-1496, 1591-1593;  , RG 226, Entry 223, Box 1, Group II/523, Box 2, Group II/5223, Box 4, Group VII/23. 34.     Berlin: Metropol Verlag, 2015. 35. , RG 226, Entry 212, Box 6; Entry 213, Box 1. 36. По-подробно в: Бойка Василева,  , София: Университетско издателство Св. Кл. Охридски, 1999; Елена Стателова и Василка Танкова,  , София: ИК Жанет-45, 2002. 37. Katalin Kadar-Lynn /Ed./  , р. 176, 245. 38. Франк Уизнър и Алън Дълес са членове на една от най-влиятелните общности във Вашингтон в следвоенните години –  . 39.  , RG 263, Entry ZZ-19, Box 48, OBOPUS/BGFIEND, Vol. 13, File 0017. 40. Albert Lulushi,  New York: Arcade Publishing, 2014. 41. На 24 април 1950 Кармел Офи уведомява Франк Уизнър за разговор с Ричард Хелмс, който уверил че OSO поддържа тесни контакти с украинската емигрантска организация ОУН на Степан Бандера (кодово име CAVATINA-1). 42.  RG 263, Entry ZZ-19, Box 26, BGСONVOY, File 0001-0048 (декласифицирани на 18 май 2013). 43.  , RG 263, Entry ZZ-18, Box 25, Ivan Dochev Files, Vol. 1, File 0097 – The Diver Plan. 44.  , RG 263, Entry ZZ-18, Box 25, Ivan Dochev Files, Vol. 3. 45. Bilyana Loboshka, “Bulgarian Volunteer Company in NATO”, in:  , Eds. Ognyan Minchev et all, Sofia: IRIS, 2002, p. 373-378. 46. Бойка Василева,  , с. 92. 47. CIA-FOIA Files, HR70-14,  Declassified September 2013. 48. В действителност, архивите на Държавна сигурност показват, че до 1954 г. основната разузнавателна информация за Радио „Горянин“ е придобита чрез техническо прихващане (SIGINT), а не чрез агентурно проникване (HUMINT). 49. Проект ARTICHOKE e продължение на проекта BLUEBIRD, а в периода 1953-1964 г. е с ново название MKULTRA и включва използване на наркотични средства, включително LCD, за въздействие върху човешкото съзнание. За пръв път детайли от този проект са разкрити от парламентарната комисия на сенатора Франк Чърч (1975-1977) за разследване дейността на ЦРУ след аферата „Уотъргейт“. 50.  RG 263, Entry 29, Box 9 – CIA NIE-10-55, “Anti-Communist Resistance Potential in the Sino-Soviet Bloc”.   Източник:                   ", "date": "2017.11.21", "title": "За българина Димитров има дебели папки в ЦРУ и ФБР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375447-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B4%D0%B0%D0%B4%D0%B5-%D0%B7%D0%B0%D0%B4%D0%B5%D0%BD-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BD%D0%B5-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0", "text": "    Валери Симеонов се появи в студиото и поиска право на отговор по БНТ, където гости на предаването “Още от деня” отправили към него големи лъжи и обиди. Оказа се, че става въпрос за предишно участие в предаването на Валерия Велева и Георги Харизанов.     Защото г-жа Велева си позволи да направи внушение, че една ли едва ли аз съм обект на редица съдебни присъди. Думите на Велева са: “Около него има няколко решения на съда, влезли в сила – и по отношение на оградата и по отношение на каналджийството… И те поставят с основание въпроса: добре, след като този човек е осъден, каква е реакцията на властта.” … Оттам нататък, довършва се мисълта ѝ, след като този човек е осъден и като има проблем с Темида, как е стигнал до такива позиции?”    Напротив, има отхвърлени искове, доколкото на мен ми е известно. Госпожата ако има да каже нещо, да го каже, а не да внушава, защото нищо подобно няма.     Така че това е лъжа.  Второто – по отношение на каналджийството.   Ако има основания, ще го направя с удоволствие.”    Вицепремиерът окачестви думите на Велева като клеветнически и каза, че държи да го опровергае пред аудотирията на БНТ.    Симеонов поясни, че на първа инстанция решението е “препоръчвало да се въздържа в бъдеще от подобни изрази”, нямало нищо като “реч на омразата”. Това решение той смятал за неоснователно и е обжалвал. Щял да изчака решението и на втората инстанция и тогава щял да го коментира.   Отношението на тази госпожа тя го демонстрира в нейния нечетен сайт. Харизанов също отправи обиди към мен, той поде темата. Водещият трябваше да ограничи в приказките тези хора, защото те разпространяват лъжи, посъветва Симеонов.     Запитан дали такъв е случаят с филма на Елена Йончева,   Но, да, моя беше идеята за оградата и сега осъществявам контрол. Всъщност там съдената Елена Йончева от мен е изнесла поверителна информация. Там има злоупотреба с документи. Нека видим и там какво ще излезе.   „Гледах филма на Елена Йончева. Даже бях на премиерата. Аз лично съм съпричастен към оградата на границата с Турция, тъй като моя беше идеята тя да бъде направена. Вчера пак бях на границата. Там има изнасяне на поверителна информация, злоупотреба с документи и други. Затова преди време дадох Йончева на съд.     категоричен е Валери Симеонов.   А нейният филм беше като предаването “Бразди” от едно време, смята Симеонов.   Онзи ден бях в гранично поделение “Средец”.     Възможността за корумпиране на войниците е малка, тъй като ги сменят на 15 дена.      Тези, които си живеят и работят там, се настаняват в къщите им други полицаи, които са командировани там. И така те бързо могат да влязат в комбина, посочи Симеонов.   Миналата седмица в четвъртък обсъждахме този филм, в който има доста манипулация и пропаганда. Йончева потвърди в своите отговори на мои въпроси тези неща.     чийто шофьор е уволнен за трафик граничен полицай, посочи Симеонов.   Тя е направила кинаджийски трикове, какво ще вика гранични полицаи, попита той.   Утре, на съвещание за оградата с участието на Гранична полиция, вицепремиерът ще сподели наблюденията си.   Попитан сам ли води битките си или има и подкрепата на премиера Бойко Борисов, той заяви: „Не държа да ми се чува думата или да си налагам мнението, но искам да припомня, че ние сме коалиция.  Смятам, че в една коалиция трябва да има едни нормални отношения и нормална коалиционна култура. Част от решенията, свързани с кадри и обща национална политика не е редно да ги научаваме от медиите.   Оставката на г-н Главчев беше голяма изненада, а на предишния ден имаше политически съвет на коалицията, където коментирахме инцидента в Народното събрание. Но не стана въпрос за оставки.    По принцип оставките са лични, но те винаги се съгласуват. Предходните оставки са консултирани – на ген. Петров, на Антон Тодоров, на Делян Добрев….   Но не смятам, че трябва по този начин се укротява опозицията.   Защото оттук нататък ще има стремителна ескалация на рекет. „ На въпрос на водещата дали става дума за Корнелия Нинова, Валери Симеонов даде утвърдителен отговор. “От сега нататък ще има стремглава ескалация на услови и рекет от страна на Корнелия Нинова“, категоричен е вицепремиерът. Тя се прави на джихадистка с пояс с бомби, която държи бутона.    Но въпреки всичко, ние участваме с имената си и партиите в коалицията и е редно големите въпроси да бъдат обсъждани с нас, отсече Симеонов, като уточни, че изразява лична позиция.      Какво следва, ако Обединени патриоти се разсърдят?  А ако се разсърдим след скандал и се разтурим, кой идва след нас – ДПС и БСП?   посочи вицепремиерът. И допълни, че все пак е редно да се урегулира диалогът в коалицията.   „   Симеонов призна, че никога няма да се разбере с министъра на туризма Николина Ангелкова, особено заради това, че е събрала представители на групировки, притежатели на заведенията по морето, и нарича това обществено обсъждане.", "date": "2017.11.21", "title": "Симеонов даде заден: Кабинетът не е застрашен! Патриотите няма да напускат коалицията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375448-21-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "695 г. - Свети Вилиброрд е ръкоположен за пръв епископ на фризийците.   1344 г. - Започва строежа на днешната Катедрала Свети Вит, когато епископът на Прага е издигнат в архиепископ.   1673 г. - Войската на бъдещия полски крал Ян III Собиески разгромява армията на Хюсеин паша при украинската крепост Хотин.   1766 г. - Във Филаделфия е открит първият театър в Северна Америка.   1783 г. - Жан Пилатр и маркиз Франсоа д'Арлан извършват първия свободен полет над Париж с балон.   1789 г. - Северна Каролина става 12-я щат на САЩ.   1806 г. - Наполеон Бонапарт издава указ за икономическа блокада на Англия, в отговор на организираната от Англия морска блокада на Франция.   1916 г. - След попадане на мина в Егейско море, потъва корабът-близнак на Титаник - лайнерът Британик; от 1 300 души екипаж и пасажери загиват 30.   1920 г. - ИРА извършва екзекуция на 14 тайни агенти от британските тайни служби, известно в историята като Кървавата неделя.   1931 г. - Фирмата AT&T започва производството на първия телекс.   1974 г. - При два атентата на групировката ИРА в Бирмингам загиват 19 души и са ранени 180.   1980 г. - При най-големия в историята на Невада (САЩ) пожар на хотел в Лас Вегас загиват 87 души и 650 са ранени.   1995 г. - Подписано е Дейтънското споразумение, което слага край на продължилата три години и половина война в Босна и Херцеговина. Споразумението е тържествено ратифицирано в Париж на 14 декември същата година.   1999 г. - За първи път действащ президент на САЩ (Бил Клинтън) прави официално посещение в България.   2002 г. - НАТО отправя покана към България, Естония, Латвия, Литва, Румъния, Словакия и Словения за присъединяване към пакта.   2004 г. - При манипулиране на изборите за президент на Украйна Виктор Янукович е обявен за победител, което дава начало на масовите протести, известни като Оранжевата революция.   2004 г. - Страните от Парижкия клуб опрощават 80% (около $100 милиарда) от външния дълг на Ирак.   2006 г. - В резултат на взрив в полската каменовъглена мина Халемба на 1030 м дълбочина загиват 23 миньори.      ", "date": "2017.11.21", "title": "21 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/375444-%D1%81%D0%BE%D1%80%D0%BE%D1%81-%D0%BD%D0%B0%D0%BF%D0%B0%D0%B4%D0%B0-%D1%83%D0%BD%D0%B3%D0%B0%D1%80%D0%B8%D1%8F,-%D0%B7%D0%B0-%D0%B4%D0%B0-%D0%B8%D1%81%D0%BB%D1%8F%D0%BC%D0%B8%D0%B7%D0%B8%D1%80%D0%B0-%D0%B5%D0%B2%D1%80%D0%BE%D0%BF%D0%B0", "text": "\r\n\t \r\n \r\n\t \r\n \r\n\t \r\n \r\n\t \r\n , че унгарското правителство лъже в кампанията си срещу него, са несъстоятелни, каза заместник-председателят на ФИДЕС Гергей Гуяш. \r\n \r\n По думите му милиардерът и ЕС прокарват един и същ дневен ред в  . \r\n \r\n Гуяш отхвърли обвиненията на Сорос, че кампанията на унгарското правителство подклажда антимюсюлмански настроения и използва антисемитски метафори. \r\n \r\n \r\n  \r\n  \r\n  \r\n   \r\n", "date": "2017.11.21", "title": "Сорос напада Унгария, за да ислямизира Европа!"}
{"url": "http://www.classa.bg/%D1%81%D0%B2%D1%8F%D1%82/item/375439-%D1%82%D0%BE%D0%B2%D0%B0-%D0%BB%D0%B8-%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "        След близо пет седмици преговори за съставяне на т.нар. \"коалиция Ямайка\", Свободните демократи (СвДП) изненадващо прекъснаха сондажите. Според лидера им Кристиан Линднер, четирите партии (ХДС, ХСС, Зелените и СвДП) не са успели да се обединят около обща идея за модернизирането на страната. А точно това е било условието за съставяне на стабилно правителство, каза лидерът на Либералите в нощта срещу понеделник.   Линднер заяви още, че разногласията между ХДС, ХСС и СвДП били преодолими, с което на практика косвено обвини Зелените за провала на преговорите. \"Ние не упрекваме никого за това, че държи на принципите си. Ние обаче също държим на нашите принципи\", каза Линднер и добави: \"По-добре е да не си в управлението, отколкото да управляваш грешно\".     Според политическия коментатор на обществено-правната телевизия АРД Арнц Хенце, решението на СвДП да прекъсне коалиционните преговори може и да е чисто тактически ход. \"Всъщност нито една от четирите партии не искаше коалиция \"Ямайка\", но те бяха принудени да преговарят. (...) Колкото до провала на преговорите, може да се спекулира, че Либералите искат нови избори, тъй като се надяват на този вот да постигнат още по-добър резултат\", каза Хенце в пряк репортаж от Берлин.   Какви са вариантите оттук нататък?   Оттук нататък има няколко варианта. Първият е голяма коалиция между Социалдемократите и ХДС/ХСС. Теоретично това е възможно, но е твърде невероятно, след като още в деня на парламентарните избори през септември Социалдемократите отхвърлиха възможността да се коалират с партията на Меркел.   Ако Социалдемократите продължат да отстояват тази позиция, може да се стигне до правителство на малцинството. Например между ХДС/ХСС и Либералите или между ХДС/ХСС и Зелените, като и в двата случая правителството ще бъде зависимо от другите партии. В Германия никога досега не е имало правителство на малцинството.   Третият вариант са нови парламентарни избори. До тях обаче не се стига лесно. Според германската конституция, федералният президент трябва първо да предложи кандидат за канцлер, който да бъде одобрен поне от половината депутати. Ако това не се случи, може да бъде предложен втори, трети, четвърти кандидат...    За избора на канцлер парламентът разполага с общо две седмици. Ако и този ход се провали, се провежда гласуване, при което печели кандидатът, получил най-много гласове. Решението за назначаването на този кандидат за канцлер е в правомощията на федералния президент, който обаче може да постанови и друго: разпускане на парламента. В такъв случай в срок от 60 дни трябва да се проведат нови избори.     На парламентарните избори, които се проведоха на 24 септември, съюзът ХДС/ХСС събра най-много гласове - общо 32,9%, но това бе най-лошото му представяне от 1949 насам. Рекордно лош резултат отбелязаха и Социалдемократите, които получиха едва 20,8% от гласовете. На трето място се нареди дяснопопулистката \"Алтернатива за Германия\", следвана от Свободните демократи и Зелените.", "date": "2017.11.21", "title": "Това ли е краят на Меркел?"}
{"url": "http://www.classa.bg/%D1%81%D0%B2%D1%8F%D1%82/item/375440-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%84%D1%80%D0%B3-%D0%BD%D0%B5-%D0%B5-%D0%B8%D0%BC%D0%B0%D0%BB%D0%BE-%D1%82%D0%B0%D0%BA%D0%B0%D0%B2%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F", "text": "            \"Съставянето на правителство е може би най-важната задача, която избирателите поставят на партиите. И тази задача сега остава нерешена\", каза Франк-Валтер Щайнмайер в понеделник следобед.     Той изтъкна, че на изборите партиите са кандидатствали за това да поемат отговорността за Германия. \"Отговорност, която те не могат просто така да върнат обратно на избирателите. Тази отговорност далеч надминава собствените интереси. И не важи само за избирателите на собствената партия\", каза още той.   \"Това е моментът, в който всички участници трябва да поемат дъх и да преосмислят поведението си. Всички партии, които бяха избрани да влязат в Бундестага, са задължени да работят за общото благо. И да служат на нашата страна. Очаквам от всички възможно най-бързо да бъде заявена готовност за разговори, за да може скоро да бъде съставено правителство\", изтъкна Щайнмайер.   По-нататък германският президент каза, че който на избори се кандидатира за това да носи политическа отговорност, няма право да бяга от нея, когато тя е вече в ръцете му.   \"За мен едно е ясно: в нашата страна и извън нея, но особено в европейското съседство – неразбирането и притеснението ще са големи. Защото точно в най-голямата и икономически най-силната страна в ЕС политическите сили не се справят с отговорностите си.\"   В края на речта си Щайнмайер съобщи, че ще проведе разговори с всички партии, участвали досега в сондажите, както и с другите партии, при които сформирането на правителство технически е възможно. Той ще проведе и разговори с президента на Конституциония съд, на Бундестага и на Бундесрата.   Още преди седмици германският президент беше предупредил преговарящите партии да не прекъсват разговорите.", "date": "2017.11.21", "title": "\"В историята на ФРГ не е имало такава ситуация\""}
{"url": "http://www.classa.bg/%D1%81%D0%B2%D1%8F%D1%82/item/375441-%D0%BA%D0%B0%D0%BA-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81", "text": "Без мнозинство, за да управлява самостоятелно, германският канцлер Ангела Меркел изрази съжаление тази нощ от провала на разговорите за ново правителство, който хвърля страната в криза, пише френският в. “Фигаро”, след като консервативният блок ХДС/ХСС на Меркел не успя да се договори със Свободните демократи и Зелените за съставяне на управляваща коалиция.    След седмици на дискусии имаме документ, пълен с противоречия, нерешени въпроси и потенциални конфликти. По-добре да не управляваш, отколкото да управляваш зле, цитира думите на водача на Свободната демократическа партия Кристиан Линднер вестникът.   Неуспехът е болезнен за Меркел, която се очакваше да управлява четвърти мандат. Преизбрана през септември с едва 32,9 процента от гласовете - най-лошия резултат на ХДС от 1949 г. насам, канцлерката не разполага с особен избор. Тя трудно ще убеди събеседниците си да се върнат на масата за преговори, а не разполага със средства да принуди социалдемократите да се съгласят на широка коалиция с нея. След тежкото поражение на федералните избори, водачът на Социалдемократическата партия Мартин Шулц многократно заяви, че отказва да управлява с Меркел.   При това положение има едно-единствено вероятно решение - скоро да бъдат свикани нови избори. Вчера обаче президентът Франк-Валтер Щайнмайер предупреди партиите, участвали в преговорите за т.нар. коалиция “Ямайка”, че тази перспектива не е за предпочитане.    Да поемеш отговорностите си не значи да ги прехвърлиш обратно на избирателите, каза той. Теоретично е възможно да бъде съставено правителство на малцинството, но то няма да отговоря на германската институционална логика, въпреки че снощи някой се изказаха в полза на тази хипотеза. “Фигаро” цитира представител на Зелените, който казва, че не бива да има страх от такъв развой.  ", "date": "2017.11.21", "title": "Как бъдещето на Меркел се оказа под въпрос"}
{"url": "http://www.classa.bg/%D1%81%D0%B2%D1%8F%D1%82/item/375442-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BB%D0%B8-%D0%B5-%D1%82%D0%B0%D0%B5%D0%BD-%D1%81%D0%B3%D0%BE%D0%B2%D0%BE%D1%80-%D0%BC%D0%B5%D0%B6%D0%B4%D1%83-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D0%B8%D0%B7%D1%80%D0%B0%D0%B5%D0%BB", "text": "Необичайно интервю на израелски генерал за саудитска медия подхрани спекулации за евентуален съюз между Израел и Саудитска Арабия срещу Иран, но експертите не вярват, че еврейската държава би склонила да воюва за чужди интереси. Саудитска Арабия и Израел не поддържат дипломатически отношения, но имат общ враг - Иран, чиято експанзия в региона ги тревожи.   Напрежението между Иран и Саудитска Арабия, двата регионални играча в тежка категория, надхвърля вече рамките на историческия антагонизъм: ще припомним ожесточеното косвено съперничество по близкоизточни бойни полета, където воюват техни съюзници, оставката на ливанския премиер Саад Харири, свалянето на ракета, изстреляна от йеменски бунтовници близо до Рияд.   Повишаването на тона между двете конкурентни сили породи догадки за таен сговор между Саудитска Арабия и Израел, може би с оглед да действат срещу Иран или ливанското движение Хизбула, негов съюзник и още един заклет враг на Израел.   В този контекст необичайното решение на израелския шеф на Генералния щаб Гади Айзенкот да говори пред информационния сайт “Елаф”, основан от саудитски бизнесмен и базиран във Великобритания, нямаше как да остане незабелязано.   Израел е “готов да обмени опит и разузнавателни данни с умерените арабски страни в противопоставянето с Иран”, каза той. Израел и Рияд са в “пълно съгласие”. Иран е “най-голямата заплаха” в региона.  ", "date": "2017.11.21", "title": "Възможен ли е таен сговор между Саудитска Арабия и Израел?"}
{"url": "http://www.classa.bg/%D1%81%D0%B2%D1%8F%D1%82/item/375443-%D0%B5%D0%B4%D0%B8%D0%BD-%D0%BF%D0%BE%D1%8F%D1%81-%D0%B5%D0%B4%D0%B8%D0%BD-%D0%BF%D1%8A%D1%82-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D0%BB%D0%B8-%D0%B7%D0%B0%D0%BF%D0%B0%D0%B4%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B5%D0%BA%D1%82", "text": "На проведената неотдавна среща на върха на организацията Азиатско-тихоокеанско икономическо сътрудничество (АТИС) във Виетнам президентът на САЩ Доналд Тръмп заяви, че страната му ще пренасочи усилията си в Азия към инвестиции в инфраструктура, които насърчават икономическия растеж. Въпреки че в залата имаше стотици корпоративни и правителствени представители от региона и целия свят, Тръмп говореше само на един от аудиторията: Китай.    “Ние сме… ангажирани с реформирането на нашите финансови институции за развитие, така че те да насърчават по-добре инвестициите на частния сектор във вашите икономики и да осигурят силна алтернатива на държавните инициативи, които са обвързани с много условия”, каза той.   Малко обаче са признаците, че Вашингтон има политическия апетит, за да се конкурира с типа инвестиции, които Пекин прави в целия свят. Най-видимата страна на амбицията на Китай да увеличи своето икономическо и политическо влияние по цялата планета е инициативата “Един пояс - един път” - колосален инфраструктурен план, който цели да свърже страната с нейните азиатски съседи и държави по-нататък по трасето. Мислете за нея като за модел за инфраструктурна мрежа около един център: Китай, центърът, строи инфраструктура в страни в целия свят, точките от мрежата, за да благоприятства търговията.   Китай строи пътища, мостове, пристанища и летища в над 60 държави, за да улесни вноса на суровини с цел по-нататъшно захранване на своя собствен икономически растеж в момент, когато търси нови пазари. За разлика от Запада, Китай предлага евтини кредити, не задава въпроси за човешките права и околната среда и не изнася политическата си идеология.   В резултат хиляди китайски работници надзирават проекти на терен чак в Беларус, Етиопия и Шри Ланка - места, които изпитват отчаяна нужда от инфраструктурни инвестиции.   “Китайците са добри в съчетаването на пазарните нужди с геополитическите цели”, обобщи Даниъл Климан, изследовател от Азиатско-тихоокеанската програма за сигурност в Центъра за нова американска сигурност във Вашингтон. “Грешка е да бъдат подценявани способностите на Китай”, предупреди той.   При все това Съединените щати изглежда често правят точно това. При управлението на предишния президент Барак Обама реакцията на САЩ на нарастващото влияние на Китай се движеше в диапазона от игнориране на неговите усилия за икономическа интеграция в Азия и Тихия океан до безуспешно призоваване на регионалните съюзници да отхвърлят инфраструктурната му инициатива, за да се стигне най-накрая до договарянето на многостранно търговско споразумение от голям мащаб, което предложи на страните от региона жизнеспособна алтернатива на китайските инвестиции.   Досега в ерата на Тръмп политиката на САЩ се свежда до оттегляне от сделката от времето на Обама - Транстихоокеанското партньорство (ТТП), до определяне на финансовите условия, които предлага Китай като “хищнически”, и най-сетне до индиректните коментари на американския президент за Китай и Виетнам (азиатски държави продължават с ТТП без Съединените щати). На онези страни, които може да търсят алтернатива на китайските инвестиции, САЩ обаче нямат кой знае какво да предложат, напоследък, освен празни приказки.   Несъмнено китайските амбиции се натъкват на пречки. От една страна, пазарната логика в подкрепа на някои проекти от “Един пояс - един път” е под въпрос. Един пример: китайските инвестиции в пристанище в Шри Ланка не доведоха до очаквания трафик и товари, обременявайки правителството на тази страна с огромен дълг, с чието изплащане то има проблеми.   Друг пример: реакцията на финансираните по инициативата проекти невинаги е положителна. Виетнам и Мианма са добри примери. В тези страни Китай е обвиняван, че внася работници, влошава състоянието на околната среда, строи калпава инфраструктура и подкопава националния суверенитет. Междувременно регионални съперници като Индия, Япония и Русия, която се страхува от китайското влияние в Централна Азия, са обезпокоени от “Един пояс - един път”.   В крайна сметка обаче, изтъкна Климан, “нито едно от тези предизвикателства не е непреодолимо” за Китай. В действителност, ако Пекин е доказал нещо, то това е неговата способност да се учи от грешките си. Например, въпреки че някои от проектите му може да са неефективни, като проекта в Шри Ланка, те обслужват важна геополитическа цел; след оплакванията и протестите в други държави Китай създаде на място производствени мощности и работни места. “Не всичко, което Китай прави, е пазарно ориентирано, но има инфраструктурни нужди в района на Индийския океан”, заяви Климан. Китай задоволява тези нужди.   Най-сетне, докато Съединените щати и техните съюзници обмислят съгласуван отговор на “Един пояс - един път”, Китай има едно изключително предимство: той предлага на страните, в които инвестира, визия за бъдещето. В известен смисъл, чрез “Един пояс - един път”, той се опитва да копира онова, което е направил в своите граници през последните три десетилетия - инвестиции, които извадиха от бедността и превърнаха в средна класа над 700 милиона души.   През този период глобализацията донесе в Китай нископлатени, но стабилни работни места в сектори като промишлеността. Осезаемите ползи включват гигантски инфраструктурни проекти, почти отлични пътища и футуристични гледки на места отвъд познатите на Запада градове като Нанчан, да не говорим за мегаполиси като Шанхай. С други думи Китай казва на света, че може да постигне същите тези резултати.   “Ние сме в нова ера на глобализиран свят”, каза Шао Юцюн, директор на Центъра за американски изследвания в Шанхайския институт за международния изследвания, държавен мозъчен тръст, пред група американски репортери в Шанхай миналата седмица. “Ние няма да бъдем изолирани.” Инициативата “Един пояс - един път” ще гарантира това.", "date": "2017.11.21", "title": "\"Един пояс - един път\" - застрашава ли Запада китайският проект?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375435-%D0%B1%D0%B5%D0%BB%D0%B5%D0%BD%D0%B5-%D0%BF%D0%B0%D0%BA-%D0%B2%D1%8A%D0%B7%D0%BA%D1%80%D1%8A%D1%81%D0%B2%D0%B0", "text": "          Казват, че тепърва ще провеждат „задълбочена дискусия, за да чуят всички аргументи\" и за да решат „бързо, но не прибързано\". Поредица от събития и факти обаче говорят, че всичко вече е решено: проектът АЕЦ „Белене\" се възобновява. Разбира се, от това не следва непременно, че някога ще бъде построена електроцентрала. Но очевидно предстои отново да бъде пусната машината за производство на безсмислени публични разходи, които, естествено, за някои ще се явят приходи.     От година насам публиката бе системно подготвяна да преглътне този залък - с обясненията, че „на Дунава са изсипани и стоят 3 милиарда лева, които трябва да се оползотворят\"; с твърденията, че има едва ли не опашка от инвеститори, желаещи да „приватизират проекта\"; и с уверенията, че този път „държавата няма да дава нито лев\". В схемата имаше обаче една голяма празнина - на защитниците на проекта им липсваха каквито и да било достоверни числа. За сметка на това всички независими оценки показваха, че централата е ненужна и икономически безсмислена.   Запълването на тази празнина бе възложено срещу 2 млн. лева на страдащата от перманентен финансов глад Българска академия на науките. Теоретично нейният анализ би трябвало да хвърли поглед в далечното бъдеще, като отчете настъпващите революционни промени в енергийните технологии и пазари.    Вместо това въпросният анализ се оказа гигантски лупинг в миналото, благодарение на който управляващите могат да прескочат 2012-та, да се отметнат от аргументите, с които тогава прекратиха проекта „Белене\", след което благополучно да кацнат в 2001-ва, когато той бе възобновен. При това със същите аргументи, опровергавани постоянно във времето.       Вероятно за по-сигурно докладът (1000 страници) е засекретен. Но и публикуваното му резюме (9 страници) казва достатъчно. От друга страна, развитието на събитията напоследък поражда силни съмнения, че в последния момент сметките са били натаманявани, така че до доведат до нужния извод.   Първо писането на доклада се проточи, а представянето му все се отлагаше. През това време енергийният министър взе да повтаря, че според него към 2030 година страната ще има нужда от нови енергийни мощности. После самият премиер без видим повод направи откритието, че „ако имаме газопроводи и нови (!!!) ядрени мощности, това най-много пази една държава - там война няма\". Малко по-късно в медиите изтече вариант на доклада, в който се твърдеше, че при всички тествани над 90 комбинации проектът излиза финансово нежизнеспособен.    Тоест, приходите от експлоатация няма как да върнат разходите. Тогава се чу, че докладът бил върнат за доработка и допълнителна оценка на пазарния риск. За да се стигне накрая до официалното представяне на „окончателния\" вариант, обобщен от министъра на енергетиката така: \"От анализа на БАН стана ясно едно: най-добрият вариант е да се търсят възможности за реализацията на този проект. Всеки друг ход би бил неизгоден за държавата\".     Оказа се, че (явно при доработването) учените все пак са успели да открият вариант, при който проектът евентуално би бил финансово обоснован. Постижението им е забележително, само дето прилича повече на приказка, отколкото на икономически модел - нещо като да прокараш невидим конец през невидимо иглено ухо и после да започнеш да шиеш с него.   Този вариант се основава най-напред на прогнозата, че ще има ръст на потреблението на електрическа енергия, понеже ще има и ръст на икономиката. Тази прогноза обаче е твърде съмнителна, защото очевидно не взима предвид нарастващите технологични възможности за енергийна ефективност и не отчита световния и българския опит. А той показва, че връзката между енергийното потребление и икономическия растеж е по-сложна.    Така например при възобновяването на проекта през 2001 се твърдеше, че заради спирането на малките блокове в Козлодуй и очаквания икономически ръст, без нова АЕЦ България е заплашена от режим на тока още през 2010-2011. Както и че в целия регион се задава енергиен глад. Случи се по-скоро обратното. Вместо дефицити има излишъци. Оттогава българският БВП нарасна с една трета, а потреблението на електроенергия си остана същото.   Да продължим по-нататък. Според учените, за да се сбъдне изчисленият от тях „печеливш\" вариант, има две задължителни условия. Първото е „лесно\" - участие на българската държава, за което тя явно е готова. Второто условие е едновременно да се сбъднат няколко прогнози, свързани с: крайните разходи за изграждане на централата (не повече от 10,5 млрд. евро); съотношението между привлечените кредити и собствения капитал на инвеститора (поне 70:30); лихвата по кредитите (до 4,5%); и пазарната цена на тока (достатъчно висока, за да покрие разходите).    Проблемът е, че при всяко отклонение на който и да било от желаните параметри, сметката би пропаднала. И че освен това всяка от посочените прогнози поотделно е крайно пожелателна и нереалистична (което донякъде признават и авторите на доклада). Така че да се изпълни това условие би било истинско чудо.     При това положение ще е чудо и друго: да се намерят нормални инвеститори и банки, които да отпуснат финансиране (особено при предвидените лихва и съотношение на капитала). Но това са дребни неудобства, за които вече явно е намерено решение - като няма „стратегически\" инвеститор, „Росатом\" е винаги готов.    Още докато докладът на БАН се пишеше, българският премиер прие представители на руската държавна корпорация, а след това енергийният министър каза, че възможността \"Росатом\" да бъде поканена като инвеститор не е изключена. После в София дойде друг представител на корпорацията, за да обяви, че тя „е открита за възможността да участва във финансирането на АЕЦ \"Белене\"\".   И за да подхвърли като пример схемата на унгарската централа „Пакш-2\". Сега се оказва, че от БАН били проиграли и този модел, при който държавата осигурява само 20% от стойността на проекта, а останалите са заем от Русия. Резултатът щял да бъде „още по-голяма жизнеспособност на АЕЦ \"Белене\"\". Освен това било добре производителят на оборудването да бъде и строител на централата - тоест, да си продължи оттам, където беше стигнал.   При това положение уверенията, че държавата повече няма да даде нито лев, а ще участва само с досегашните активи като апортна вноска, изглеждат като залъгалка, прикриваща прехвърлянето на бъдещите рискове и разходи върху данъкоплатците.   Залъгалка е и умилителното уверение, че около така очерталото се решение ще се търси консенсус в парламента. Защото предварително е ясно, че такъв (при това горещ) консенсус е налице между всички днешни парламентарни партии. Както и между съответните вечно гладни икономически лобита.   Така че, докато светът се е запътил с бързи крачки към бъдещето на новите енергийни технологии, България се кани да игнорира наличните по-евтини и ефективни алтернативи и след дълго въртене в кръг да се върне в изходната точка. За да възкреси 30-годишния проект за стара, скъпа, ненужна и руска централа. Разбира се, от това не следва непременно, че някога такава централа ще бъде построена. Но очевидно предстои отново да бъде пусната на високи обороти машината за производство на безсмислени публични разходи. Горивото, както се казва, от вас. Честито!", "date": "2017.11.21", "title": "\"Белене\" пак възкръсва"}
{"url": "http://www.classa.bg/%D1%81%D0%B2%D1%8F%D1%82/item/375436-%D1%89%D0%B5-%D0%B7%D0%B0%D0%B1%D1%80%D0%B0%D0%BD%D1%8F%D1%82-%D0%BB%D0%B8-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B8%D1%82%D0%B5-%D0%B4%D0%B6%D0%B0%D0%BC%D0%B8%D0%B8", "text": "          Списание \"Шпигел\" информира, че Службата за защита на конституцията (германското вътрешно разузнаване) е изготвила списък с 19 джамии и ислямски сдружения в провинция Северен Рейн-Вестфалия, в които се държали особено радикални проповеди. Въпросният списък бил представен и на съответните полицейски служби за оценка и допълнения.   Говорител на вътрешното министерство отказа да потвърди информацията за предстоящ удар срещу радикалните джамии, но същевременно каза следното: \"Службите за сигурност в Северен Рейн-Вестфалия, естествено, много внимателно следят работата на определени организации.    В момента проверяваме дали са изпълнени предпоставките за забрана на съответните сдружения или за започване на наказателeн процес срещу тях.\" Говорителят уточни, че ставало дума за динамичен процес, по време на който различни организации попадали в полезрението на органите на реда, докато някои други отпадали поради липса на достатъчно сериозни обвинения.     От наскоро представен доклад на германското вътрешно разузнаване става ясно, че броят на салафитите в Северен Рейн-Вестфалия продължава да нараства – докато през 2015 година са били регистрирани 2500 радикални ислямисти, през 2016 те са били вече 2900, а през октомври 2017 броят им е възлизал на 3000. В доклада се казва още, че особена опасност произтича от завръщащите се от Сирия джихадисти.   През 2017 е нараснал и броят на джамийските сдружения в Северен Рейн-Вестфалия, които са били наблюдавани от Службата за защита на конституцията поради връзки със салафитските среди. Докато през септември са били наблюдавани близо 60 ислямски сдружения в провинцията, през октомври – те са били вече 73, с тенденция към по-нататъшно покачване. Общо 24 от тези сдружения се намират само в Рурската област. Там полицията вече на няколко пъти е претърсвала различни джамии - например в Бохум.     Германското законодателство разрешава да бъдат забранявани джамии и салафитски групировки, които нарушават конституционния ред. За последно се стигна до такава забрана преди една година, когато германското министерство на вътрешните работи организацията \"Истинската религия\" на кьолнския проповедник Ибрахим Абу-Наги за противозаконна.   В коалиционния договор на новото правителство в Северен Рейн-Вестфалия, съставено от ХДС и Свободните демократи, се казва, че властите \"последователно ще следват линия за забрана на онези ислямистки сдружения, които нарушават законите.\"  ", "date": "2017.11.21", "title": "Ще забранят ли радикалните джамии?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375437-%D0%BA%D0%B0%D0%BA%D0%B2%D0%BE-%D0%BF%D0%B8%D1%88%D0%B0%D1%82-%D0%B7%D0%B0-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2", "text": "          „Григор е световен шампион\", отбелязва сайтът на германската обществено-правна телевизия АРД и разказва как е протекъл вчерашният мач, в който Димитров победи белгиеца Гофен със 7:5, 4:6, 6:3. Това е най-големият успех в досегашната кариера на българския тенисист, когото наричат \"любимец на публиката\", пише още изданието.      „Гофен реализира повече точки от начален удар, но и направи повече грешки от своя съперник\", коментира по-нататък сайтът на АРД и съобщава, че за победата си в Лондон българският тенисист получава общо 2,55 млн. долара. Списание „Шпигел\" говори за „дуел на аутсайдерите\", спечелен в крайна сметка от 26-годишния Григор Димитров - първия българин, триумфирал на финалите на лондонския турнир.     Швейцарският „Нойе Цюрхер Цайтунг\" припомня, че Григор Димитров отдавна е смятан за голям талант в тениса и оценява вчерашния финал като много добър. Още по-добра била обаче драматургията на дуела: „Двамата финалисти водиха ожесточена битка за всяка точка. (...)    Под възторжените овации на голямата българска общност в Лондон Димитров в крайна сметка спечели мача\", пише швейцарското издание и припомня останалите му успехи от началото на тази година. „До вчерашния ден талантът на Димитров си оставаше в сянката на петимата големи лидери в тениса. Може бе тъкмо Лондон ще се окаже неговият голям пробив\", коментира „Нойе Цюрхер Цайтунг\".   По време на мача срещу Гофен: Димитров в действие   „Аугсбургер Алгемайне Цайтунг\" нарича Григор Димитров „краля от Лондон\" и съобщава как българите са отпразнували победата на своя Гришо. Изданието отбелязва, че в родния град на тенисиста - Хасково - е имало големи и продължителни тържества. Цитирани са възторжени заглавия от днешния български печат, както и поздравленията на президента Радев във Фейсбук.     Сайтът tennis.net помества сякаш най-възторжените коментари за българския тенисист. „Григор най-сетне се изкачи там, където мнозина отдавна очакваха да го видят - почти на върха. И това не е случайност, а резултат от упорита работа\", четем в публикацията. „Той често беше отписван, често му слагаха етикета „тенисист от изгубеното поколение\", но през тази година Григор показа, че може да постигне всичко\", пише изданието и характеризира Григор Димитров като \"човек със сърце, душа и много чар\".", "date": "2017.11.21", "title": "Какво пишат за Григор Димитров"}
{"url": "http://www.classa.bg/%D1%81%D0%B2%D1%8F%D1%82/item/375438-%D0%BA%D0%B0%D0%BA-%D0%B5-%D0%B1%D0%B8%D0%BB%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "            От 2009 насам специална комисия към германското финансово министерство изследва ролята на своя предшественик - Райхсминистерството на финансите - при набирането на средства за финансирането на Втората световна война. Току-що излезе най-новото изследване по темата. Озаглавено е \"Война на чужд гръб\", а негов автор е историкът Юрген Килиан, научаваме от публикация на германския всекидневник \"Ди Велт\".     Финансовият аспект на националсоциалистическата окупационна политика е бил изследван многократно, но оттук нататък фундамент на всяко сериозно проучване на темата може да бъде единствено книгата на Килиан, коментира \"Ди Велт\". От труда на германския историк става ясно, че между 1939 и 1945 държавите, превзети от Вермахта, е трябвало да платят за войната и за собствената си окупация общо 126 милиарда райхсмарки, като почти една трета от тези пари са дошли от Франция. Днес тази сума се равнява на над 2 трилиона евро - точно толкова, колкото е и задлъжняването на Германия на всякакви държавни и общински нива, натрупано от 1962 година насам.       Тези 126 милиарда райхсмарки представляват обаче само една трета от парите, похарчени за войната на Хитлер. Останалата част е била подсигурена покрай екстремното увеличаване на парите в обращение (от 11 на 73 милиарда райхсмарки), покрай различни инструменти за финансиране като например неограничените кредити на Райхсбанк, отпускани на националсоциалистическото правителство от 1939 нататък, както и покрай използването на личните спестявания на хората за държавни цели. Финансирането чрез печатането на пари е било възможно само защото заплатите и цените са били твърдо регламентирани. Последствията от тази мярка са известни - инфлацията между 1945 и 1948 година.   Ключов момент в изследването на Килиан, което се концентрира главно върху парите, дошли от окупираните страни, е осветяването на факта, че тези държави са били буквално ограбени от около 1200 служители на Райхсминистерството на финансите, изпратени специално за тази цел. Войната на Хитлер е била поддържана финансово именно с тези плячкосани суми.   Килиан разглежда и силно оспорвания въпрос за т.нар. \"принудителен кредит\" в размер на 476 милиона райхсмарки, който Гърция уж била принудена да отпусне на нацистка Германия. На цели 24 страници Юрген Килиан излага подробно фактите около финансовите отношения между окупирана Гърция и националсоциалистическия режим, а заключението му гласи: такъв кредит не е имало. Точно обратното дори: нацистите са имали за цел да предотвратят колапса на гръцката икономика. По разбираеми причини: били са наясно, че само една функционираща икономика може да подсигури средствата, необходими за финансирането на окупацията.", "date": "2017.11.21", "title": "Как е била финансирана войната на Хитлер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375434-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%BD%D0%BE%D0%B5%D0%BC%D0%B2%D1%80%D0%B8", "text": "От това, доколко наистина направите оценка на възникващите ситуация, ще зависи много- професионалното ви развитие, финансите и настроението. При работа с хора, се опитайте да се държите тактично. Трябва повече време да прекарвате на открито. Укрепете здравето си и се пазете от настинки. Нищо ново и неочаквано днес, не предприемайте. Това може да се обърне в истинска катастрофа и да загубите пари. Препоръчително е, по-често да слушате вътрешния си глас, когато става дума за любов и запознанства. Тези чувства, може да бъдат както благородни и вдъхновяващи, така и сериозно да ви разочароват. Днес ще ви трябва много търпение, за да оцелеете в конфликт с някой от колегите. Ако се успокоите и погледнете на нещата отстрани, ще намерите много минуси и във вашето поведение. За спорт и активност, денят не е добър, така че трябва да се ограничите с духовни практики и сутрешни упражнения. Събирайте повече информация, скоро ще ви потрябва за нова работа. Може да попаднете под влиянието на човека, който се занимава с машинации. Имайте предвид, че всеки финансов риск, може да се обърне в крах. За да избегнете изостряне на хронични заболявания, трябва да се обличате според времето, а не според настроението си. Не си представяте живота без мечти и романтика, но днес е по-добре да живеете в реалността. Денят не е добър за запознанства и флиртове на работа. Благоприятно ще се развиват нещата, за тези, които са решили да си купят билет за чужбина. Вечерта, може да получите ценен подарък от далечен роднина, който неочаквано, ще ви дойде на гости. Очакват ви препятствия, ако искате с всичко и навсякъде да успеете. По-добре се научете, как да преодолявате трудностите, в семейния си живот. Заемете се с текущите си дела, които, ще ви донесат максимално удоволствие и полза. Това може да бъде интересно хоби, чат с приятели, или отдих на открито. Трябва да бъдете внимателни при извършването на всякаква работа. Оставете колата днес - възможни са аварии и глоби. Опитайте се да, откриете душата си на човек, който искрено и от дълго време ви се доверява. Ако днес, започнете нещо голямо, то не трябва да оставате работата си на половина. Не се препоръчва да се отдавате на голямо пазаруване, особено ако не всичко е благоприятно във финансово отношение. Препоръчително е, да започнете диета, като премахнете от менюто си всичко, солено, мазно и високо-калорично. Във връзката с любимия е добре, временно да направите таймаут. Това ще ви помогне, да погледнете отстрани към много ситуации и съвместни проблеми.   Повишената активност и стремежа към печалба, може да ви навреди. Направете духовна трансформация, отидете в църква, почетете духовна литература. Физическата работа, може да подкопае здравето ви. Приоритет, трябва да ви бъдат, малките домашни задачи, както и комуникацията с близки, роднини и деца. Не трябва да отказвате да помогнете на хората, които идват при вас за съвет. От вас очакват, повече искрени чувства и морална подкрепа, отколкото финансова. Препоръчително е също, да не се оттегляте в себе си, особено в средата на деня. Оптимизмът и гъвкавостта в поведението, ще ви помогне да разширите хоризонтите си и да завържете приятни запознанства. Ще почувствате, че празниците приближават, както по календара, така и в душата си. Топлината и нежността, ще идват от близките ви, така че споделете с тях същите чувства. Въпроси, свързани с недвижим имот, преместване и ремонти, ще се развиват успешно. Трябва, само да внимавате, когато подписвате документи. По малко трябва да занимавате хората, с вашите подвизи и съвети. Не се натрапвайте на тези, които малко ви ценят и уважават. Настроението и самочувствието ви, изцяло ще зависи от вътрешното ви състояние. Нищо, няма да бъде в състояние да ви вдъхнови и изпълни с положителни емоции, ако в душата ви е облачно и дъждовно.", "date": "2017.11.21", "title": "Дневен хороскоп 21 ноември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375430-%D1%81%D1%82%D1%80%D0%B8%D0%B9%D0%BF%D1%82%D0%B8%D0%B7%D1%8C%D0%BE%D1%80%D0%BA%D0%B8-%D0%BE%D1%82-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D1%81%D0%B5-%D1%81%D0%BD%D0%B8%D0%BC%D0%B0%D1%82-%D1%81-%D0%BF%D0%B0%D1%87%D0%BA%D0%B8-%D1%81-%D0%BF%D0%B0%D1%80%D0%B8", "text": "Изморени от въпросите за това, защо се занимават със стриптийз, много от професионалните танцьорки се присъединят към инициатива в мрежата.      Момичетата публикуват свои фотографии с огромни пачки с пари в ръцете си и не само. Стрийптизьорки от САЩ и други страни решиха да покажат на целия свят защо харесват професията си и колко са щастливи да я практикуват, пише New York Post.      Еротичните танцьорки искат да покажат колко много пари изкарват и по този начин да накарат да замълчат всички, които твърдят, че те са единствено експлоатирани в професията си.                    ", "date": "2017.11.21", "title": "Стрийптизьорки от целия свят се снимат с пачки с пари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375431-%D0%B3%D0%BE%D0%BB%D0%B0-%D0%B8-%D0%BA%D1%8A%D1%80%D0%B2%D0%B0%D0%B2%D0%B0-%D1%81%D0%B5%D0%BB%D0%B5%D0%BD%D0%B0-%D0%B3%D0%BE%D0%BC%D0%B5%D1%81", "text": "Селена Гомес се появи на сцената за първи път от бъбречната си трансплантация на американските музикални награди в неделя вечер. 25-годишната звезда дебютира дуета си с Маршмело, озаглавен \"Вълци\", в звездното гала шоу, когато тя разтърси публиката със своята секси бяла нощница, пише DailyMail.      Облеклото бе толкова късо, че на местата, където тя се търкаляше на земята, бельото й можеше да се види. Тя дебютира и с нова прическа - певицата вече е блондинка. Тя се появи с \"рани\" на коленете и по челото, докато се кършеше с бялата нощница.      На 14 септември Селена призна, че е преживяла бъбречна трансплантацията, като сподели снимка на себе си и нейната най-добра приятелка Франсия в болнични дрехи.      На фотоса двете държаха ръцете си. Франсия е станала неин донор.          ", "date": "2017.11.21", "title": "Гола и кървава! Селена Гомес..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375432-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D1%81%D0%BF%D1%83%D1%82%D0%B8%D0%BD-%D0%B7%D0%B0", "text": "В социалната мрежа в Русия се обсъжда предупреждение за предстояща ужасна война, което е приписвано на Григорий Распутин, който е от селски произход, но става особено близък на семейството на последния император Николай II.      \"Хората вървят към катастрофа. Най-неумелите ще управляват в Русия, Франция, Италия и другаде ... Човечеството ще бъде смазано от действията на лудите и негодниците. На мъдростта ще бъдат поставени вериги. Невежите и властните ще диктуват законите на мъдрите и дори смирените.    И тогава повечето хора ще повярват в притежаващите властта, но ще загубят вяра в Бога ... Божието наказание няма да бъде бързо, но ще е ужасно \", - цитират \"пророчеството\" руските издания. Авторът на текста споменава \"три змии\", които \"пълзят по пътищата на Европа\" и оставят след себе си \"пепел и дим\".   Първата змия, тълкувателите наричат Първата световна война, втората - Втората световна война, а третата - предстояща Трета световна война. Распутин е сред най-скандалните личности в историята на руската монархия, едновременно боготворен и яростно ненавиждан.    Той е наричан още „лудият монах\", докато други го оприличавали на странник, също и старец. Някои вярвали, че той е физически и духовен лечител.  ", "date": "2017.11.21", "title": "Пророчеството на Распутин за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375433-%D0%B2%D0%BE%D0%B4%D0%B5%D1%89%D0%B0-%D0%BD%D0%B0-%D0%B5%D1%80%D0%BE%D1%82%D0%B8%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%89%D0%B5-%D0%B5-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82-%D0%BD%D0%B0-%D0%BF%D1%83%D1%82%D0%B8%D0%BD", "text": "Своето намерение да се кандидатира и да участва в президентски избори през март 2018 г., заяви бившата водеща на голи прогнози за времето на канала \"STS-Челябинск\" Лариса Сладкова, съобщават руските издания.      В близко бъдеще ще стане известно кой ще подкрепи нейната кандидатура.      \"Аз наистина се връщам в политиката. Въпреки предположенията, че ще ръководя щаба на Собчак в Челябинск, искам да съобщя, че това не е вярно. Имам собствена кариера. Става въпрос за президентските избори през следващата година.      Подробностите ще бъдат съобщени през следващите дни. Засега нищо повече не мога да кажа \", каза Сладкова.            ", "date": "2017.11.21", "title": "Водеща на еротична прогноза за времето ще е конкурент на Путин"}
