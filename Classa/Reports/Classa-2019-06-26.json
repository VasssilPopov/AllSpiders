{"url": "http://www.classa.bg/%D1%81%D0%B2%D1%8F%D1%82/item/397187-%D0%BC%D0%B0%D0%B4%D1%83%D1%80%D0%BE-%D1%83%D0%BF%D1%8A%D0%BB%D0%BD%D0%BE%D0%BC%D0%BE%D1%89%D0%B8-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D1%8F%D1%82-%D0%BD%D0%B0-%D0%B8%D0%B2%D0%B0%D0%BD-%D0%B4%D1%83%D0%BA%D0%B5-%D1%81-%D1%86%D1%8F%D0%BB%D0%B0%D1%82%D0%B0-%D1%81%D0%B8-%D1%81%D0%B8%D0%BB%D0%B0", "text": "Президентът на Венецуела Николас Мадуро разреши в понеделник Боливарските национални въоръжени сили (FANB) да отговорят на неговия колумбийски колега Иван Дуке \"с цялата сила и морална мощ, която той заслужава.\" \"Давам право на нашите боливарски национални въоръжени сили да реагират на олигархията в Богота и да докажат на практика, в действие и с думи, че днес са по-обединени от всякога\", каза Мадуро по време на военна церемония по случай 198 годишнина от битката при Карабобо и Деня на боливарската армия. Изявленията на венецуелския президент идват след като Дуке е дал интервю на Europa Press, в което той заяви, че \"военните сили на Венецуела са напълно разбити\". Колумбийският лидер, въпреки че не е склонен към чужда военна намеса в съседната страна, каза, че решението е \"да се засили разривът между военните сили във Венецуела и тези военни сили да застанат на страната на Асамблеята и Гуайдо\", самопровъзгласил се за президент на Венецуела през януари миналата година. Мадуро осъди, че с тези изявления Дуке \"се приема за главнокомандващ на FANB \". Поради тази причина той подчерта: \"Вън олигархията на Богота, не на измяната на Сантандер, те са наследниците на Сантандер и в предателството\", добави президентът във връзка с колумбийския политик и военнослужещ Франсиско де Паула Сантандер, който е заговорничил срещу Симон Боливар. \"Нека никой да не се лъже! Венецуела ще върви напред заради усилията, които правим, заради любовта, която влагаме в работата си, Венецуела ще съществува като независима и суверенна република, а въоръжените сили са единни, сплотени и лоялни\", каза Мадуро.", "date": "2019.06.26", "title": "Мадуро упълномощи въоръжените сили да отговорят на Иван Дуке с цялата си сила"}
{"url": "http://www.classa.bg/%D1%81%D0%B2%D1%8F%D1%82/item/397188-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B2-%D1%85%D0%B0%D0%B2%D0%B0%D0%BD%D0%B0-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D0%BA%D1%83%D0%B1%D0%B0-%D0%B8-%D1%81%D0%B0%D1%89", "text": "На фона на напрежението между Куба и САЩ руската флотилия от военни кораби, водена от фрегата Адмирал Горшков, навлезе във водите на Хавана в понеделник. Това е отряд на Северния флот на Руския флот, който отплава от град Североморск на 26 февруари и вече е изминал около 28 000 морски мили (почти 52 000 километра). В рамките на церемонията по пристигането, фрегатата Адмирал Горшков, един от най-напредналите военни кораби на руския флот, изстреля 21 салюта в знак на поздрав към кубинската нация, на което отговори артилерийска батарея на Революционна армада на Куба от крепостта Сан Карлос де ла Кабаня. Според комюнике, публикувано от местните медии, екипажът на руските кораби е подготвил разнообразен дневен ред за различни дейности с исторически и културен интерес на кубинска територия. Пристигането на военни кораби от Русия, за първи път от 2013 г., става само седмици след като Вашингтон затегна санкциите срещу карибската страна. Като част от новите ограничения, правителството на САЩ забрани пътуването с круизи до Куба. Според Международната асоциация за круизни линии (CLIA) около 800 000 резервации са засегнати от решението на администрацията на Тръмп. Руската флотилия пристигна на терминала, който през последните години служи за приставане на стотици круизи, които возеха хиляди американци.", "date": "2019.06.26", "title": "Руски военни кораби пристигнаха в Хавана на фона на напрежението между Куба и САЩ"}
{"url": "http://www.classa.bg/%D1%81%D0%B2%D1%8F%D1%82/item/397189-%D1%81%D0%B0%D1%89-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%82%D0%B5%D1%85%D0%B5%D1%80%D0%B0%D0%BD", "text": "Американското правителство обяви в понеделник налагането на нови санкции срещу върховния лидер на Иран, аятолах Али Хаменей, както и срещу осем високопоставени командири на ислямската революционна гвардия на Иран (IRGC), с които се надява да накара персийската страна да прекрати ядрената си програма, предаде АФП. Новите ограничителни мерки ще лишат Хаменей от достъп до \"ключови финансови ресурси\", посочи американският президент Доналд Тръмп, като подчерта, че \"върховният лидер на Иран в крайна сметка е отговорен за враждебното поведение на страната\". Тази мярка също така позволява да се налагат санкции срещу чуждестранни финансови институции, които ще бъдат изолирани от финансовата система на САЩ. От своя страна министърът на финансите на САЩ, Стивън Мнучин, съобщи, че новият указ ще блокира ирански активи на стойност милиарди долари, като в същото време разкри, че през тази седмица ще бъде включен в списъка на санкциите и външният министър на Иран, Мохамед Яваф Зариф. Президентът на САЩ е подписал налагането на санкците и заяви на пресконференция, че тези мерки могат да продължат \"години\". Също така обитателят на Белия дом увери \"Иран никога няма да може да има ядрено оръжие\". Въпреки това, президентът каза, че от Белия дом не търси конфликт с персийската страна, и се надява, че санкциите ще бъдат вдигнати някой ден. Освен това САЩ възнамеряват да поискат от Съвета за сигурност на ООН да стартира кампания за максимален дипломатически натиск срещу Иран, с цел постигане на свобода на корабоплаването в залива Ормуз, заяви специалният пратеник на САЩ. за Иран, Брайън Хук. Американското правителство също обвиняи Техеран за последните атаки срещу два петролни танкера край Персийския залив, обвинения, които Иран отрича. Според американския държавен секретар Майк Помпео санкциите на Вашингтон засягат повече от 80% от персийската икономика. Помпео предупреди, че мерките ще продължат, докато Техеран не приеме желаното от Вашингтон поведение. От Техеран предупреждават, че Тръмп трябва да преразгледа тези ограничителни мерки, ако иска да избегне войната. \"Американците трябва да осъзнаят: войната и санкциите са две страни на една монета. Ако не искат война, трябва да направят нещо със санкциите.\"", "date": "2019.06.26", "title": "САЩ одобриха нови санкции срещу Техеран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397180-%D0%B3%D0%B5%D1%80%D0%B1-%D0%BF%D0%BE%D1%82%D0%BE%D0%BF%D0%B8-%D1%81%D0%BE%D1%84%D0%B8%D1%8F-%D0%B3%D0%B0%D0%B2%D1%80%D0%B0%D1%82%D0%B0-%D1%81-%D1%82%D1%8A%D1%80%D0%BF%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F%D0%BD%D1%86%D0%B8-%D0%B5-%D0%BF%D1%8A%D0%BB%D0%BD%D0%B0", "text": "Летни бури винаги е имало. Това не е новина. Новината е, че след продължителен и широко прокламиран ремонт, струващ скъпо на столичани и европейските данъкоплатци, вчера знаковата улица „Солунска“ се превърна в езеро. Ситуацията предизвика кошмар за автомобилния трафик и за търговските обекти в района. Това каза лидерът на БСП – София и председател на групата на социалистите в СОС Калоян Паргов и допълни: „ГЕРБ потопи София“. „Истината е, че ръководството на Столична община от години нехае за здравето и сигурността на софиянци. Вглъбена единствено в усвояването на европейски средства, които отиват в незнайно чий джоб, управата на София подлага на изпитания гражданите и бизнеса в града“, констатира Паргов.     Той припомни, че само преди дни човек бе поразен от мълния и загина в Люлин, а вчера гръм удари трафопост на кръстовището на булевард „Константин Величков“ и улица „Цар Симеон“ в София и предизвика пожар. „Азбучното правило да има ефективни гръмоотводи не се спазва. Кой, ако не Столична община, трябва да следи за сигурността на населението?“, риторично попита той. „Абдикацията на кмета на София от всички задължения по поддържането и качественото изграждане на инфраструктурни обекти и съоръжения вече дава своите трагични резултати. Оправданието, че вината е само и единствено на изпълнителите на ремонтите, е несъстоятелно. Възложителят – Столична община трябва да носи отговорност за случващото се в града. Гаврата с търпението на софиянци е пълна“, категоричен е Калоян Паргов.", "date": "2019.06.26", "title": "ГЕРБ потопи София. Гаврата с търпението на софиянци е пълна!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397181-%D0%B0%D0%BD%D1%82%D0%B8%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D1%83%D0%BC%D0%BE%D1%80%D0%B0-%D0%BD%D1%8F%D0%BC%D0%B0%D1%82", "text": "В тези летни горещи дни отново избуява антикомунизмът. Веднъж като отричане на фашизма и приравняване на фашизъм и комунизъм. И втори път като тотално отричане на социалистическия период в развитието на България. Характеристика на съвременните българогласни комунистофоби е „новият прочит на историята“, чрез който деформира историческата истина. И то с цел: оклеветяване на комунизма; непряко възвеличаване на фашизма; антикомунистическо моделиране на младото поколение чрез извратена история за социалистическия период. Една професорка, в едно интервю, в един безкрайно пеевско-соросоиден антикомунистически вестник се обяви за решителна промяна на учебното съдържание на учебниците в 10 клас по „История и цивилизация“. Моментално почти всички борисово-пеевски сайтове и някои вестници откликнаха на новата антикомунистическа атака. И разбира се остатъчното кариеристично СДС също се включис декларация. „Подкрепяме българските учители, които са сигнализирали за премълчаването на важни факти за режима, подкрепяме разследващия журналист Христо Христов, който от години поддържа паметта за зверствата на комунизма жива, подкрепяме проф. Евелина Келбечева и всички учени и общественици, които се противопоставят на този опит за подмяна на историята ни\", заявяват от СДС.  ?     Чета внимателно въпросното интервю и в него намирам старите неадекватни лъжливи внушения към младото поколение на България. Те са доста, но си заслужава да се спрем само на едно от тях, вероятно най-наглото. Става дума за   – до края на октомври 1944 г. След 75 години е трудно да се определи абсолютно точния брой убити без съд и присъда. Произволно се изписват огромни цифри – до 30 000. Те са исторически неверни, хиперболични, достигащи до долнопробна фалшификация на истината. Придружени са с емоционалната фантастика: „Масови гробове се откриват навсякъде и това е страшното на този терор – че обхваща цялата страна и внася такъв страх и ужас, който е несравним с нищо“. Но нито едни историк досега не е посочил нито един масов гроб. Да, действително непосредствено след Девети септември има редица случаи на убийства без съд и присъда. Тук става дума не са самия факт на убийства без съд и присъда, а за манипулиране и изкривяване на бройката. Тук има една манипулация, въведена от проф. Шарланов, който към убитите без съд и присъда, без никакви реални доказателства отнася и безследно изчезналите лица. Сред безследно изчезналите се включват избягалите заедно с немската армия български фашисти; предалите се офицери и сержанти от българската армия в Македония и Сърбия на германските войски (у нас се водят за безследно изчезнали, а при немците – военнопленници); избягалите през границата към Турция. Според доклад на Главния обвинител в Народния съд Г. Петров за безследно изчезнали могат да се считат около 5 000 души, но това са тези, за които не се знае къде са. Сред тях са и укриващите се из страната провинили се офицери, подофицери, полицаи, доносници на фашистката власт и т.н. Да,  Отмъщението е разбираемо, но юридически не е оправдано. Но не е оправдано и да се подменя историческата истина, защото няма достатъчно факти и изследвания, и се получава комунистофобска фалшивка. Когато човек чете подобни текстове би трябвало да си зададе елементарни въпроси и чрез техния отговор да разбере истината. Става дума за следните въпроси:  Първата (1945 г.) публично посочена цифра е около 10 000 души. Тя е огласена от американския журналист Марк Етридж, изпратен от САЩ да проучи политическото положение в България и да подкрепи опозицията. След разговор с Цола Драгойчева той посочва около 10 000 убити, но никъде в архива на Драгойчева няма и помен от някаква цифра за убити без съд и присъда. Това е измислица. При отпътуването от България Етридж вече надува цифрата и тя достига до 25 000 – 30 000. Е, може ли да се вярва на американски журналист изпратен с политическа явно антикомунистическа мисия в България? Втората цифра, която се тиражира от комунистофобите е 28 630 убити без съд и присъда. Тази цифра 28 630 е посочена от министърът на вътрешните работи на 16 ноември 1944 г. Но комунистофобите тенденциозно изменят съдържанието. Те пропускат, че в доклада на министъра, изрично е посочено, че „до този момент са арестувани 28 630 души“ и че броят на подсъдимите по Народния съд са около 10 хил. души. Не всички арестувани са убити. Не всички подсъдими са осъдени. В архивите няма доказателства за тези „масови убийства“ и „масови гробове“. Няма как и да се скрият гробове на 30 000 души! Първото и единствено задълбочено и конкретно изследване на данните прави  , който през 1982 г. от архивите на МВР изготвя поименен списък на безследно изчезналите непосредствено след Девети септември 1944 г. и смъртните присъди от Народния съд – общо 1904 души поименно. Ако от тази обща цифра 1904 се извади броя на изпълнените смъртни присъди (от Народния съд) - 1047, то избитите без съд и присъда са 858 души. Коментарът е излишен – „нерде Ямбол, нерде Стамбол“. Второто проучване са резултатите от  непосредствено след Девети септември 1944 г. От 1992 до март 1995 г. тази комисия събира данни и работи по предварителен въпросник: кога е убит?; къде е убит?; от кого е убит?; къде е заровен?. От всичко проучени 160 общини са постъпили сведения от 58, а в останалите 102 общини няма убийства без съд и присъда. Разстреляни са кметове, секретар-бирници, горски пазачи, учители, подофицери, свещеници, полицаи, които пряко са участвали в издевателствата над антифашисти. Това е единственото публикувано сведение от обществено проучване за избитите без съд и присъда.Проучвания има и в други окръзи, но вероятно не са довършени. Защо СДС се отказва да продължи проучванията“? Вероятно, защото не се потвърждават лъжливите хипотези за „масови убийства“.  от 3 юли 1945 г. Важното в него е, че от осъдените 2618 души, изпълнените смъртни присъди са 1046, а в графата неизпълнени присъди остават 1572, от които трябва да се извадят избягалите от страната лица със смъртни присъди и помилваните от Министерския съвет. Това е цифрата на узаконените предварително убити (преди съда) лица – около 1400 души.  Лицата вземали решения или пряко участвали в убийствата на антифашисти, на партизани и ятаци, на техните майки, бащи и деца (ястребинчетата, братовчедите Кокарешкови и още множество малолетни), разнасяли на колове набучени глави, палили къщи, изтезавали до смърт своите жертви в полицията и в затворите, те носят ли отговорност? Те невинни ли са? Те трябва ли да бъдат оправдавани и на паметниците им да се поднасят цветя? На тях трябва ли да се поклоняваме? Ходът на историята показва, че не винаги се е чакал законният съд да се вземе решение. Такава е обстановката, при която се извършват незаконни убийства без съд и присъда. Не е случайно казаното от хърватския политик Стипе Месич през 2005 г. в реч във фашисткия концлагер „Ясеновац“ за жертвите: „Убитите в Блайбург (хърватски фашисти – б.м.) са жертви, но те не са невинни за други престъпления“, а две години по-късно добавя „в Блайбург са убити тези, които са отговорни за жертвите (комунисти, антифашисти – б.м.) в концлагера Ясеновац“. Няма достатъчно обосновани факти и документи, които да посочват извършителите на тези противоправни действия. В архивите няма техните имена. Има само предположения. Има сведения за убийства на български офицери от германците от средата на арестуваните от Първи български окупационен корпус в Сърбия. В Австрия са убити от немците разбунтували се български офицери и войници от създания от Ал. Цанков Български доброволчески корпус служещ на Третия райх. Убити са и редица офицери, полицаи, административни служещи от югославските и гръцките партизани. Има и войнишки бунтове и убийства на офицери. Има и убийства за лично отмъщение, като се използва смяната на властта. Редица партизани и нелегални от БКП и БЗНС са превишили своите права. Никъде в архивите историците антикомунисти не можаха да открият решения на ЦК на БКП и на Политбюро за убийства без съд и присъда. Но от антикомунистическата пропаганда явно нарочно се изтърва участието на БЗНС и другите организации на Отечествения фронт. Да им припомним. На 5 октомври 1944 г. д-р Г.М. Димитров, при посещението в ЦК на БРП (к), заявява, че те (БЗНС) „също са революционери и няма да се спрат пред разстрели, ако това е нужно. Обаче предпочитат процедурата на Народния съд“ (По Д. Шарланов. Българската гилотина…, с. 29). Иван Дочев от Съюза на българските национални легиони (СБНЛ) в спомените си („Шест десетилетия борба против комунизма …, с. 88“) пише: „големи заслуги за провеждането на терора и извършване на екзекуциите (след Девети септември – б.м.) имат хората от земеделската левичарска група „Пладне“ на бившия лидер д-р Георги Димитров – Гемето. Ръцете на всичките тези терористи и екзекутори са до лактите изцапани с кръвта на жертвите.“ Комунистофобските фалшивки са в разрез с историческата истина. А дали те не са продукт, създаден чрез финансиране от соросоидни източници и целеви средства от фондове като „Америка за България“? Фантастичната цифра от 28-30 хил. убити без съд и присъда през септември-октомври 1941 г., използвана от проф. Шарланов, Проф. Келбечева и други е недоказана, тя е приозволна. Тя се натрапва на обществото, получава статут на официална „историческа истина“, използва се в пресата, телевизията, интернет и всички медии за обвинения и борба с политическия противник.   Тя вече искат и натрапват и като „истина“ да се използва в учебници и учебни помагала и в преподавателски курсове по история. Послеслов на в-к „Дума“ На 19.04.2018 г. в рубриката “Черно на бяло” на ДУМА авторът Христо Георгиев публикува документи за Народния съд от Централния държавен архив - подсъдими са общо 10 919 души, на смърт са осъдени 2618 (изпълнените смъртни присъди са 1046), доживот са осъдени 1226, оправдани и с прекратени дела са 1600 души. На 1.02.2018 г. в същата рубрика публикувахме документи от Архива на МВР за лагерите след 1944 г., за които ни проглушиха ушите. В този край Ловеч например от 1235 въдворени там до 1962 г. лица 1142 са... за тежки криминални престъпления и аморални действия. Дори в “Белене” само половината от 11 520 затворници (1944-1962 г.) са политически.    ", "date": "2019.06.26", "title": "Антикомунистите умора нямат!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397182-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B8%D0%BC%D0%B0%D1%82-%D0%BF%D0%B0%D1%80%D0%B8,-%D0%B4%D0%B0-%D1%81%D0%B8-%D0%BF%D0%BB%D0%B0%D1%82%D1%8F%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%BE%D1%82%D0%BE-%D0%BE%D1%82-%D0%B1%D1%8E%D0%B4%D0%B6%D0%B5%D1%82%D0%B0", "text": "Оказва се, че всичко в тая държава зависи от Бойко Борисов, но не и размерът на партийната субсидия         \"Още днес партия ГЕРБ върна доброволно цялата сума от надвзетите субсидии. Върна 5 613 724 лв. С интерес ще наблюдавам и кои други партии ще възстановят доброволно надвзетите субсидии\", написа шоуменът във Фейсбук \"Вчера, в дългия ми материал по повод виенето на умряло на партиите и техните говорители за партийната субсидия от 1 лев, написах и следното: „От сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати.\" Това написа на страницата си във Фейсбук Слави Трифонов.  \"Днес тази прогноза се сбъдна – след коалиционен съвет на управляващите партии се взе решение темата за партийната субсидия да бъде отложена, за да се проведат... дебати. А дебатите ще продължат до 31 юли, когато депутатите ще излязат във ваканция. Странно съвпадение – тогава „във ваканция“ излиза и „Шоуто на Слави“. Ама нейсе\", пише още шоуменът.  Ето пълният текст на Слави Трифонов във Фейсбук :  Днес имам една добра и една лоша новина.  Ще започна с лошата.  Вчера, в дългия ми материал по повод виенето на умряло на партиите и техните говорители за партийната субсидия от 1 лев, написах и следното: „От сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати.“  Днес тази прогноза се сбъдна – след коалиционен съвет на управляващите партии се взе решение темата за партийната субсидия да бъде отложена, за да се проведат... дебати.  А дебатите ще продължат до 31 юли, когато депутатите ще излязат във ваканция. Странно съвпадение – тогава „във ваканция“ излиза и „Шоуто на Слави“. Ама нейсе.  Припомням, че на първо четене депутатите приеха предложението на премиера Борисов и Министерски съвет субсидията за партиите да стане 1 лев на действителен глас, забележете – от 1 юли 2019 г. Отлагането на решението за 31 юли означава, че няма да има субсидия от 1 лев от 1 юли. И какво излиза? Излиза, че онова емоционално прокламирано предложение на премиера Борисов от ранната сутрин на 6 юни за 1 лев субсидия от 1 юли отива в кошчето. В кошчето за боклук. Оказва се, че всичко в тая държава зависи от Бойко Борисов, но не и размерът на партийната субсидия.  В това отлагане все пак може да се открие и добра новина – да не би най-после да вървим към зачитане на принципите на парламентарната република?  Сега и добрата новина. Днес, в брой 50-ти на „Държавен вестник“ беше обнародван Закона за изменение на Закона за политическите партии.  Ура! Вече никоя партия няма да краде пари от гласовете, получени за друга партия. Вече никоя партия няма да краде и пари от гласовете, подадени за „Не подкрепям никого“. И още нещо – според текстовете на обнародвания днес закон, партиите ще трябва да върнат 14 463 706 лева надвзети субсидии.  Също днес, Министерството на финансите, спазвайки разпоредбите на новия закон, публикува точните суми, които всяка една партия трябва да върне в бюджета на Република България. И пак според текстовете на новия закон, партиите имат срок да върнат доброволно парите „до предоставянето на втората част от субсидията за 2019 г.“. А по закон това трябва да стане до 30 юни. Така че срокът за доброволното връщане на парите е до края на този месец. Последният ден от месеца е тази неделя, така че крайният срок, предполагам, се явява понеделник, 1 юли 2019 г.  И така, още днес партия ГЕРБ върна доброволно цялата сума от надвзетите субсидии. Върна 5 613 724 лв.  С интерес ще наблюдавам и кои други партии ще възстановят доброволно надвзетите субсидии.  А партиите да не се правят на ударени – имат достатъчно налични средства, за да върнат парите. И за да не съм просто голословен гологлав шоумен, ви предоставям информацията колко трябва да връща всяка една партия и съответно – колко налични средства към 31 декември 2018 г. е декларирала конкретната партия в отчета си към Сметната палата.  БСП трябва да връща 4 299 690 лв., а БСП има налични 6 462 000 лв.  ДПС трябва да връща 1 625 892 лв., а ДПС има 6 424 000 лв.  „ВОЛЯ – Българските родолюбци“ трябва да връща 655 938 лв., а има 3 195 000 лв.  НФСБ трябва да връща 542 137 лв., а има 1 400 000 лв.  АТАКА трябва да връща 539 894 лв., а има 989 000 лв.  ВМРО-БНД трябва да връща 508 966 лв., а има 2 389 000 лв.  „Възраждане“ трябва да връща 170 681 лв., а има 341 694 лв.  Всички гореизброени партии получават държавни субсидии към днешна дата. Те са получили транш от 11 лева субсидия на получен глас в края на март тази година, който са прибавили към наличните суми. Така че, ако обичат, да не излизат с номера, че до юни са похарчили парите. Всички имат предостатъчно налични средства да си платят откраднатото от бюджета.  Ето и някои от партиите, които не получават субсидия към днешна дата, но също трябва да връщат пари:  АБВ трябва да връща 56 700 лв., а към 31 декември 2018 г. има 111 705 лв.  ДСБ трябва да връща 47 078 лв., а има 11 000 лв. Тука имаме проблем.  „България без цензура“/“Презареди България“ на Николай Бареков трябва да връща 38 904 лв., а има налични, забележете – 1 532 000 лв.  ДБГ трябва да връща 38 223 лв., а има 144 000 лв.  СДС трябва да връща 21 841 лв., а има 32 000 лв.  ЛИДЕР/БДЦ трябва да връща 19 451 лв., а има 235 000 лв.  „Движение 21“ на Татяна Дончева трябва да връща 16 324 лв., а няма налични средства. И тука имаме проблем.  „Глас народен“ на Светльо Витков трябва да връща 15 539 лв., а има 208 000 лв.  „Движение Гергьовден“ трябва да връща 7 779 лв., а има 193 000 лв.    ", "date": "2019.06.26", "title": "Слави Трифонов: Партиите имат пари, да си платят откраднатото от бюджета!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397183-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81-%D0%BC%D0%BE%D1%80%D0%B0%D0%BB%D0%BD%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC", "text": "Демократите подкрепяха силните пазари и правителство. Те трябва отново да го направят.       В какъв тип икономика вярват демократите в САЩ? Джо Байдън призовава за „по-силни трудови закони и данъчен кодекс, който възнаграждава средната класа“. Бърни Сандърс иска да повиши данъците на богатите и да гарантира работа на всеки пълнолетен американец. Елизабет Уорън има изобилие от планове, които предвиждат работниците да получат места в управителните съвети на корпорациите и разбиването на гигантски фирми като Facebook и Amazon. Камала Харис призовава за големи данъчни намаления за обикновените семейства и „по-строги наказания за компаниите, които лъжат своите работници“. Най-новите проучвания на общественото мнение показват, че американската общественост подкрепя все повече предложения от този тип. Нито един от онези, които се надяват да спечелят номинацията на Демократическата партия за президентските избори в САЩ догодина, обаче не е излязъл с по-обща визия, която да вдъхне живот на тези идеи, които си струва да бъдат взети под внимание. Без вдъхновяващ начин за тяхното свързване, те могат да достигнат до избирателите като едно посредствено меню на храна за вкъщи: достатъчно вкусно, но такова, което ще бъде забравено.     Така че нека оставим един верен, макар и причиняващ грижи демократ да предложи решение: „морален капитализъм“, система, която, по думите на конгресмена Джо Кенеди Трети от щата Масачузетс, ще бъде „оценявана не по това колко произвежда, а по това колко възможности открива, подкрепяна от правителство, което не се плаши да създаде условията за честни и справедливи пазари“. Това е целта, която лидерите на демократите обявяват, под различни имена, от учредяването на партията преди близо два века. Те са разбрали, че повечето избиратели харесват общата идея за пазарна икономика, при която те ще имат честен шанс да се издигнат, но и роптаят срещу икономика, която не е изпълнила розовите обещания на своите защитници от бизнеса и правителството. Традицията води началото си от 30-те години на 19-и век, когато президентът Андрю Джаксън налага вето на обновения устав на Втората банка на Съединените щати (частна банка, през която са минавали трансакциите на американското правителство – бел. прев.), обявявайки, че „е достойно за съжаление, че богатите и силните прекалено често подчиняват действията на правителството на своите егоистични цели“. Президентът Гроувър Кливланд възобновява офанзивата със своята атака срещу предпазните мита през 80-те години на 19-и век, така както правят и Уилям Дженингс Брайън в кръстоносния си поход срещу „властта на парите“ в края на 19-и век, и президентът Франклин Делано Рузвелт с атаката срещу „икономическите роялисти“ през 30-те години на 20-и век. За всички тези лидери на демократите моралният капитализъм бе стремеж към система, която да балансира защитата на правото на американците да трупат имущество и да започват бизнес с неизменната грижа за благоденствието на мъжете и жените с малки или средни възможности, които все повече работят за някой друг. Тази визия съчетаваше два отделни начина за критикуване на съществуващия икономически ред и водене на кампания за по-добър ред. Първият отправя сурови критики срещу концентрираната власт, било то във финансите, промишлеността, федералното правителство или това, което бе възприемано като съюз между частното богатство и частния капитал. Неговата визия е за едно общество на дребни собственици, или поне за правителство, което регулира стриктно едрия бизнес и го принуждава да преразпределя част от своето богатство. Вторият тип морален капитализъм се съсредоточава върху потисничеството над американците на работните им места, било то заради лоши условия на труд, ниски възнаграждения, несигурна заетост или забрана на профсъюзите. Неговите защитници се опитват да обединят наетите работници и техните симпатизанти и гледат с по-добро око на работодателите, които, без значение колко голям е техният бизнес, спазват правата на своите работници и им плащат достойни заплати. На теория двата стремежа не влизат в противоречие. И Елизабет Уорън, и Бърни Сандърс критикуват „монополите“ като Wal-Mart, че доминират пазара, плащат ниски трудови възнаграждения и се противопоставят на опитите на своите работници да се организират в профсъюзи. В исторически план обаче от това кое от двете течения надделява при демократите зависи каква коалиция ще се стремят те да изградят. Антимонополната тема доминира през първия век от съществуването на партията – от възхода на Джаксън през 20-те години на 19-и век до началото на Голямата депресия през 30-те години на 20-и век – като помага на демократите да станат национална партия. През този период партията или пренебрегва правата и нуждите на небелите хора, или активно се стреми да ги остави в робство или явно неравноправно положение. Този период продължава дълго, тъй като през него партията обединява толкова различни социални сили като белите плантатори от юга и ирландските католици имигранти в общата им неприязън към северните индустриалци, финансовия елит и високите мита. През 30-те години на 20-и век идеята за защитата на работниците до голяма степен заменя идеята за борбата срещу монополите и е централна тема за посланието на демократите до края на 60-те години на миналия век. Главният двигател на промяната е работническото движение, което увеличава пет пъти своята членска маса по време на Голямата депресия и Втората световна война и се превръща в необходимата база на партията от Франклин Рузвелт до Линдън Джонсън. За известно време изглежда, че моралният капитализъм, защитаващ работниците, може да стане американската версия на социалдемокрацията, въпреки че той е по-ефективен като реторика, отколкото като политика. В обръщението си за „За състоянието на Съюза“ през 1944 г. Рузвелт предлага програма от голям мащаб, която би гарантирала на всеки американец правото на работа, дом и медицинска помощ. Коалиция, обединяваща републиканците и демократите от юга, обаче блокира законопроекта. От 70-те години на 20-и век до началото на Голямата рецесия либералните политици и активисти имаха склонност да омаловажават реториката за моралния капитализъм. Те имаха някои основателни причини да правят това. Рузвелт изгради мултирасова коалиция, която би смаяла и обезпокоила Андрю Джаксън. Повечето лидери на партията обаче все още определят по това време работещите хора като благородна смесица само от бели мъже и членове на техните семейства. Политическото земетресение от феминисткото движение и борбата за правата на чернокожите унищожи тази тесногръда представа. Борбата срещу расистките и сексистките закони и институции бързо стана централна за ангажирания демократ. През настоящия век тревогата за климатичните промени и ангажираността с правата на хората с нетрадиционна сексуална ориентация бяха добавени към приоритетите в дневния ред на партията. В миналото създаването на идеология за морален капитализъм и на коалиция зад нея обаче се оказа най-плодоносната изборна стратегия за демократите. Периодите, когато те са излизали с убедителни аргументи за необходимостта от създаване и след това от запазване на такава система са били единствените, когато партията е печелила трайно мнозинство – от края на 20-те до средата на 50-те години на 19-и век и от 30-те до края на 60-те години на 20-и век. Естествено, големи промени оттогава трансформираха страната и нейната политика. При все това едно мнозинство от американците от всички раси, полове и националности продължава да страда от икономическа несигурност и има малък контрол върху трудовите си условия. Една визия за морален капитализъм би обърнала внимание на това всеобщо положение и би предложила промени, които биха могли да го подобрят значително. В обръщение от 1944 г. Рузвелт изразява увереност, че, в ретроспекция, е бил настроен прекалено оптимистично за своето време. „Трябва да осъзнаем ясно факта, че истинската индивидуална свобода не може да съществува без икономическа сигурност и независимост“, обявява той. „Приехме… втори Закон за правата, в съответствие с който може да бъде създадена нова база за сигурност и просперитет за всички, независимо от тяхното местоположение, раса или религия“. Днес демократите имат отчаяна нужда да формулират една също толкова далновидна, оптимистична решимост за изграждане на сносно общество. Без морален капитализъм или негов силен еквивалент, има риск те да бъдат въвлечени в междуособни борби, докато техният арогантен съперник започва отново да повтаря обещанието си да върне на Америка „величието“, което той не може нито да дефинира, нито да донесе.      ", "date": "2019.06.26", "title": "Какво се случи с моралния капитализъм?"}
{"url": "http://www.classa.bg/%D1%81%D0%B2%D1%8F%D1%82/item/397184-apple-%D0%BF%D1%83%D1%81%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%BF%D1%83%D0%B1%D0%BB%D0%B8%D1%87%D0%BD%D0%B0-%D0%B1%D0%B5%D1%82%D0%B0-%D0%B2%D0%B5%D1%80%D1%81%D0%B8%D1%8F-%D0%BD%D0%B0-ios-13", "text": "Apple пусна първата публична бета версия на iOS 13 и iPadOS 13, следващото голямо издание на операционните системи за iPhone и iPad. Сега всеки потребител с Apple ID и съвместимо устройство, който иска да изпробва най-новия софтуер, може да го изтегли, без да е необходимо да има профил на програмист. Компанията планира да пусне окончателната версия на iOS и iPadOS 13.0 през септември, но дотогава ще пуска бета версии на всеки няколко седмици през лятото. Това се прави, за да се коригират възможно най-много грешки и да се съберат данни от голяма група потребители. Apple пусна втората бета версия за разработчиците през миналата седмица. И, очевидно, първата публична бета версия е почти същата версия като втората бета за разработчиците: тя все още съдържа грешки, а някои функции и приложения може да не работят, предупреждава медията. В редки случаи софтуерът може дори да блокира устройството и да го деактивира, така че порталът не препоръчва тестване на тази бета версия на основния ви iPhone или iPad, а на резервно устройство. Американският разработчик Марко Армент също посочи в Twitter, че публичната бета версия съдържа много грешки. Например, iPad започва да се рестартира, когато дори не се използва, а Face ID често се проваля. В началото на юни, по време на Световната конференция на разработчиците, Apple представи, наред с други неща, новата операционна система iOS 13. IOS 13 ще има няколко дългоочаквани и полезни функции, включително \"тъмен режим\", ексклузивно приложение за проследяване, наречено \"Find My\" и оптимизирано зареждане на батерията.", "date": "2019.06.26", "title": "Apple пусна първата публична бета версия на iOS 13"}
{"url": "http://www.classa.bg/%D1%81%D0%B2%D1%8F%D1%82/item/397185-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F-%D0%BE%D1%82-%D0%BF%D1%80%D0%B5%D0%B4%D0%B8-%D0%B8%D0%BD%D0%BA%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D1%80%D0%B5%D1%88%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BD%D0%B5%D0%B4%D0%BE%D1%81%D1%82%D0%B8%D0%B3%D0%B0-%D0%BD%D0%B0-%D0%B2%D0%BE%D0%B4%D0%B0-%D0%B2-%D0%BB%D0%B8%D0%BC%D0%B0", "text": "Специалисти от Имперското училище в Лондон и Регионалната инициатива за хидрологичен мониторинг на андските екосистеми в Южна Америка публикуваха проучване, в което се обяснява как една древна технология от времето преди инките ще помогне за решаването на проблема с недостига на вода в крайбрежните райони на Перу, включително в столицата Лима. Според портала EurekAlert, главният изследовател, Уоутер Буйтерт е подчертал, че \"хората в Лима живеят с една от най-нестабилните водни ситуации в света, където има прекалено много вода в мокрите сезони и много малко в сухия сезон\". Буйтерт добавя, че \"коренните народи на Перу са знаели как да решат това\", заради което екипът му е изучавал старата водна система, наречена \"мамантео\", която сега се използва в квартал Хуамантанга. Публикацията обяснява, че древните перуански цивилизации са създали в планините през 600 година на нашата ера, системи, които отклонявали излишната дъждовна вода през скалите. Водата се нуждаела от месеци, за да премине през системата, докато се се появи отново надолу по течението, точно навреме за сухия сезон. Учените изследвали една система с тези характеристики в Хуамантанга по време на мокрите и сухите сезони между 2014 и 2016 г. Това, което открили, е, че на водата отнема между две седмици и осем месеца, за да се появи отново, със средно време от 45 дни. Въз основа на тези данни изследователите изчислили, че ако правителството разшири системата, за да отговаря на размера на сегашното население, ще може да отклони и забави 35% от водата през влажния сезон в района на Лима, еквивалентно на 99 милиона кубически метри вода на година. Това, от своя страна, ще увеличи наличната вода в сухия сезон с до 33% през първите месеци и със средно 7,5% през останалите месеци. \"Подобно на много тропически градове, населението на Лима се разраства твърде бързо за да могат водните запаси да бъдат поддържани по време на сухите сезони\", казва Буйтарт. \"Увеличаването на съществувалите преди инките системи може да помогне за облекчаване на влажните и да задоволи сухите месеци в Перу \", каза той. \"Тъй като не можем напълно да разчитаме само на един метод, трябва да бъдем открити и креативни, но нашето проучване показва, че имаме какво да научим от начина, по който местното население на Перу е управлявало интелигентно своя пейзаж преди 1400 години\", обобщи ученият.", "date": "2019.06.26", "title": "Технология от преди инките може да реши проблема с недостига на вода в Лима"}
{"url": "http://www.classa.bg/%D1%81%D0%B2%D1%8F%D1%82/item/397186-%D0%BF%D0%B0%D1%81%D0%B5-%D0%BF%D0%BE%D0%B7%D0%B2%D0%BE%D0%BB%D0%B8-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F", "text": "След девет часа дебати Парламентарната асамблея на Съвета на Европа (ПАСЕ) одобри във вторник в полунощ с 118 гласа \"за\", 62 \"против\" и 10 \"въздържали се\" резолюцията, която позволява завръщането на руската делегация след пет години отсъствие. Русия ще може отново да участва в работата на Парламентарната асамблея от 25 юни и да гласува в сряда за нов генерален секретар на Съвета на Европа, който ще замени сегашния Торгьорн Ягланд и ще встъпи в длъжност през есента. ПАСЕ прекрати правото на Русия да гласува и да участва в изпълнителните й органи през 2014 г. след присъединяването на Крим, който преди това беше част от Украйна, считайки това за анексиране. В резултат Москва отказа да плаща вноската си в бюджета на Съвета на Европа, докато правата на нейната делегация не бъдат възстановени. Във вторник ПАСЕ реши, че правата на неговите членове \"да гласуват, да говорят и да бъдат представлявани в Асамблеята и нейните органи, няма да бъдат преустановени или оттеглени в контекста на оспорването или преразглеждането на пълномощията\". Във връзка с това той покани \"парламентите на всички държави-членки на Съвета на Европа, които не са представени от делегация в Асамблеята, да представят своите пълномощия за сесията през юни тази година, без да се налага да чакат до януари за могат да го направят.\"", "date": "2019.06.26", "title": "ПАСЕ позволи завръщането на руската делегация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397179-%D0%B7%D0%B0%D0%B4-%D0%B5%D0%B2%D1%80%D0%BE%D1%85%D0%BE%D0%BB%D0%B4-%D0%BF%D1%80%D0%BE%D0%B7%D0%B8%D1%80%D0%B0-%D1%81%D1%8F%D0%BD%D0%BA%D0%B0%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Зад Еврохолд прозира сянката на Цветан Цветанов. Това заяви енергийният експерт Еленко Божков в предаването “Още от деня” по БСТВ. Финансовото състояние на холдинга в момента се проверява от Комисията за финансов надзор и се очаква до края на седмицата да бъдат представени и резултати от проверката. Застрахователният и финансов холдинг Еврохолд, който иска да купи ЧЕЗ за 335 млн. евро не е в добро финансово състояние, което остро поставя въпроса за финансирането на сделката, заяви пред БСТВ енергийният експерт Еленко Божков. Междувременно стана ясно, че изпълнителният директор на ЕВРОХОЛД Асен Минчев Христов има присъда от Русенския съд затова, че „противозаконно е попречил на орган на власт да изпълняват задълженията си и да контролират спазването на правилата на движение“, съобщават наши източници, които ни изпратиха и факсимиле от присъдата от 6 юни 2007 г.     Според Еленко Божков пък Асен Христов е свързан и с бившия председател на ГЕРБ Цветан Цветанов Според енергийния експерт държавата, а не частни дружества трябва да притежават най-голямото електро дружество у нас. Финансови експерти обясняват, че ако чужди банки финансират сделката, то като обезпечение ще се използват сметките за ток, които досега събираше ЧЕЗ. Това означава, че в договорите с тях ще залегнат планирани увеличения на цената на тока за бита и бизнеса. ”Еврохолд” е фирма, която е започнала от нулата в бранша на енергетиката. Подозрителното е, че нищо не знаем относно състава на експертите, политиката на инвестиции и ремонти. Не знаем нищо и за нейния текущ капитал, а само следващата година трябва да започне с разход от около 180 милиона лева”, поясни експертът.", "date": "2019.06.26", "title": "Зад Еврохолд прозира сянката на Цветан Цветанов"}
{"url": "http://www.classa.bg/%D1%81%D0%B2%D1%8F%D1%82/item/397174-%D1%82%D1%80%D1%8A%D0%BC%D0%BF,-%D0%BD%D0%B5%D0%BD%D0%B0%D0%B4%D0%B5%D0%B6%D0%B4%D0%BD%D0%B8%D1%8F%D1%82-%D0%BF%D0%B0%D1%80%D1%82%D0%BD%D1%8C%D0%BE%D1%80", "text": "Внезапното решение на президента Доналд Тръмп да отмени военни удари може и да е предотвратило открит въоръжен конфликт с Иран, но освен това отново го показа като непредвидим и ненадежден партньор у дома и в чужбина. Тръмп спечели поста отчасти с твърденията си, че е майстор в сключването на сделки. Но стилът на преговаряне на този бизнесмен и медийна звезда, станал президент – постоянно да стига до ръба и да дава заден ход, когато настъпи моментът да действа – хвърля САЩ от криза в криза. По търговските тарифи, по акциите срещу имигранти и сегашното противопоставяне с Иран неговите промени в курса объркват съюзници и противници, както и собствената му партия в Конгреса.     Докато в понеделник действията на Тръмп отекваха в света, а държавният секретар Майк Помпейо бързо замина за Близкия изток, за да търси коалиция от съюзници срещу Иран, президентът предложи нов кръг от двусмислици, като защити решението си да не бъде нападан Иран, въпреки че отправи нови заплахи. „Мисля, че ние проявихме много сдържаност. Много сдържаност. Това обаче не означава, че ще я проявяваме в бъдеще, но чувствам, че искаме да му дадем този шанс“, каза Тръмп. „Бихме се радвали да можем да договорим сделка, ако те искат. Ако не искат, пак е добре“, добави той. Отказът му от военни удари, които щяха да бъдат нанесени в отговор на свалянето на безпилотния американски дрон, е само един от няколкото тактически поврата на Белия дом напоследък по значими въпроси. През уикенда Тръмп смени курса за операциите срещу имигрантите, които бяха уплашили хората и семействата, живеещи нелегално в страната. Той отложи налагането на високи мита срещу Мексико, които беше обявил по-рано този месец и така даде повече време за преговори по имиграцията. Но може би най-опасно е противопоставянето с Иран, тъй като двете страни засилват реториката и действията си, което повишава опасенията в Конгреса и по света, че Иран и САЩ може да влязат във военен конфликт. Когато миналата седмица законодатели попитаха президента как ще взема решенията за Иран, той отговори: „Инстинктивно“. Въпреки че решението да не заповяда военни удари сякаш намали напрежението с Иран, поне донякъде, посланията на Тръмп оставят неяснота за следващите му стъпки. „Никога не сме виждали такова нещо“, казва новоизбраният конгресмен демократ от Ню Джърси Том Малиноуски, който е бил помощник-държавен секретар в администрацията на Барак Обама. „Радвам се, че той размисли за удара, взе правилното решение, но го направи по възможно най-лошия начин“, казва Малиноуски в интервю в понеделник. „Не мисля, че някой има и най-малка представа каква е нашата политика“, добавя той. Ястреби от Републиканската партия, вкл. членът на Камарата Лиз Чейни, дъщеря на бившия вицепрезидент, също се обявяха против подхода на Тръмп. Тя каза пред радиоводещ, че когато става дума за противопоставяне на Иран и други неприятели „слабостта е провокативна“. Други републиканци казват, че Тръмп просто си оставя много възможности за действие, приканвайки Иран към преговори. Това е разликата, казват те, спрямо неговия предшественик Барак Обама, който очерта „червена линия“ срещу Сирия, но после се поколеба да предприеме военни действия. Конгресменът републиканец от Охайо Майк Търнър, член на комисията за въоръжените сили, каза в интервю в понеделник, че стилът на Тръмп все повече наподобява на действията на адвокат, който се опитва да постигне извънсъдебно споразумение. „Нещо като пращане на сигнали към Иран, че ако продължаваш, очаквай военен отговор“, каза той. Смяната на тактиката на Тръмп бе посрещната предимно с мълчание от съюзниците на САЩ по света, които отказват да дават публично оценки за начина, по който президентът взема решения, или за неговата кампания на „максимален натиск“ чрез икономически санкции в опит да накара Иран да преговаря по ядрените въпроси. Напрежението с Иран идва по време на задълбочаващи се различия между Съединените щати и техните европейски съюзници по външната политика и търговията, при което съюзниците започват да говорят помежду си по въпроси, които всички смятат за ключови за сигурността. Европейските лидери внимават да не критикуват действията на Тръмп, но също така се отнасят хладно към говоренето на САЩ за изграждане на глобална коалиция срещу Иран. Германският външен министър Хайко Маас каза през уикенда по телевизия Цет Де Еф, че „стратегията за максимален натиск не е правилна, защото едно от нейните последствия е, че ние всички говорим колко сериозно е положението и има опасност от война“. Германия, Франция и Великобритания, както и Русия и Китай, остават част от ядрената сделка, изоставена от Тръмп миналата година, докато той се опитва да сключи ново споразумение за допълнително съкращаване на ядрения потенциал на Иран. Израелският премиер Бенямин Нетаняху, близък приятел на президента, приветства твърдата линия на Тръмп спрямо Иран, вкл. и оттеглянето на САЩ от ядрената сделка. Но по време на сегашната криза израелският лидер е направил малко публични изявления, вероятно от опасение да не бъдат възприети като насърчаване на САЩ да започне война. Йоел Гузански, бивш съветник по политиката за Иран в канцеларията на премиера и настоящ старши сътрудник в израелския Институт за изследвания по националната сигурност, казва, че решението на администрацията да се откаже от удара всъщност праща на Иран посланието, че „щом не убивате американци, можете да правите каквото си искате в Персийския залив“. Но Цахи Ханегби, близък до Нетаняху министър от кабинета, омаловажава взетото в последната минута решение на Тръмп да отмени въздушния удар миналата седмица. „Истински важното е, че американската политика към Иран, която за наше удовлетворение се промени през последните две-три години, е политика, която напълно обслужва интересите на света и на Израел – да се попречи на Иран да се сдобие с ядрени оръжия“, каза той в неделя по израелското обществено радио. Подобни чувства се споделят от Саудитска Арабия и Обединените арабски емирства, които също подкрепят твърдия тон на Тръмп към Иран. Съюзниците от Персийския залив не са коментирали променените решения на Тръмп. Всъщност те не са склонни да го критикуват публично, по която и да е от политиките му. Даниел Плетка, старши вицепрезидент на консервативния мозъчен тръст Американ ентърпрайз инститют, казва, че Тръмп взема всички решения сам, което означава, че някои съюзници ще се съгласят с него, а други ще се обезпокоят. „Така щеше да стане, и ако беше бомбардирал Иран, и ако не беше го бомбардирал“, казва тя. „Доналд Тръмп е проклинан, ако направи нещо, и проклинан, ако не го направи“, добави Плетка по телефона от конференция по сигурността в Хамбург.  ", "date": "2019.06.26", "title": "Тръмп, ненадеждният партньор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397175-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B2%D0%B8%D1%81%D0%B0%D1%80%D0%B8%D0%BE%D0%BD-%D1%81%D0%BC%D0%BE%D0%BB%D0%B5%D0%BD%D1%81%D0%BA%D0%B8", "text": "  При царуването на султан Мехмед IV през месец юли 1669 г., когато стана страшното и насилствено помохамеданчване на българите в областта около Смолен, турците направиха много пакости. От жителите едни помохамеданчиха, други избиха, а трети избягаха в горите. Турците изгориха църквата “Св. апостоли Петър и Павел”, митрополията и богословското училище. Всички книги и помагала унищожиха, а скъпоценностите разграбиха.     Турците поискаха да заловят Смоленския епископ Висарион, но той с голяма група българи през една нощ успя да избяга и се настани в Райково. Там бяха намерили прибежище и много българи от околните села. Народът, като виждаше, че при него се намира духовният му водач, се окуражи, съвзе се за нова борба с турците и упорито бранеше вярата си. Така той запази от помохамеданчване околните на Райково села и самото Райково. При помохамеданчването на Смолен и областта му турците избиха много мъже, жени и деца, които не склониха да приемат мохамеданската вяра. Много вдовици и малолетни сирачета от двата пола, които не можаха да избягат в Райково, бяха принудени да нощуват из горите, изнемощели от глад и безсъние. Много от тях бяха застигнати от турските орди и подложени на най-мръсни деяния, които може да извърши само потъналият в невежество турчин. Тия мръсни дела не мога да ги опиша - устата ми се схващат. Но ще настъпят светли дни и за това измъчено българско племе. Нека то знае до каква безнравственост е паднал завоевателят турчин и каква варварска религия е разпространявал. Епископ Висарион Смоленски преживя в село Райково една година. Турците обаче търсеха сгодно време да го погубят, та да няма кой да поддържа борческия дух на българите, защото те бяха отпаднали духом от сполетялото ги зло. Помощ не идваше отникъде другаде и само епископ Висарион ги укрепваше във вярата и надеждата, че това зло ще мине и ще настъпят пак добри дни. В ранното утро на 29 юли 1670 г. епископ Висарион Смоленски бе тръгнал, придружен от 10 души охранители, всички на коне и добре въоръжени, от Долно за Горно Езерово. Но ненадейно в долината се появи голяма въоръжена чета от турци. След тежък и кървав бой турците заловиха живи епископа и неговите охранители. Те ги обезоръжиха, вързаха им ръцете назад и бързо ги поведоха към Смолен, за да не би да ги застигне християнската чета, да ги освободи и люто да си отмъсти. В Смолен по заповед на властта най-първо с добро и кротко се помъчиха да убедят епископ Висарион да приеме мохамеданството и по този начин да откупи живота си, понеже смятаха, че щом той се съгласи на това, много скоро и останалите българи християни безропотно ще последват примера му. Епископът отговори: “Човек, който има любов към божествената истина, е непоколебим във вярата си. Смъртта ми ще ме направи безсмъртен пред Бога”. Тогава турците го съблякоха и го оставиха съвсем гол и започнаха да щипят тялото му с нарочно приготвени клещи, като късаха парчета живо месо. Епископ Висарион изтърпя тия адски мъки, без да се уплаши и без да моли за милост. Кръвта ручеше от тялото на този истински мъченик. След това най-немилостиво го биха с железни пръчки, докато епископът склопи очи и падна в несвяст. След като го свестиха, турците го мушкаха с ножове и режеха късове от тялото му, сложиха на главата му нажежен ръжен и се гавреха с него. Но и това не им стигна. Поругаха го публично и го развеждаха гол из града за показ. Епископът понесе и тая гавра със смирение. Най-сетне един освирепял турчин излезе от тълпата и с остър нож го прободе в гърдите. Турците злобно се нахвърлиха върху него с камъни и обезобразиха тялото му. Те заповядаха на охранителите на епископа да изкопаят гроб в една от градините, близо до хорището на Смолен, и там погребаха мощите му. Така на 29 юли 1670 г. умря мъченически Смоленският епископ Висарион.", "date": "2019.06.26", "title": "Св. свещеномъченик Висарион Смоленски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397176-26-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "363 г. - Римският император Юлиан Отстъпник е убит по време на отстъпването от Сасанидското царство; генерал Йовиан е провъзгласен за император.   684 г. - Бенедикт II става папа.   1483 г. - Ричард III става крал на Англия след като сваля чрез преврат непълнолетния законен монарх Едуард V.   1819 г. - Британецът Денис Джонсън патентова в Лондон велосипеда.   1843 г. - Хонконг става британска колония.   1877 г. - Руската армия форсира р. Дунав при Свищов.   1879 г. - Княз Александър I Батенберг полага клетва пред I Велико народно събрание в Търново и поема управлението на Княжество България.   1906 г. - В Льо Ман (Франция) е провежда първото международно автомобилно състезание.   1913 г. - Битката при Брегалница (през Междусъюзническата война) приключва с победа на сърбите и отстъпление на българската Четвърта армия.   1917 г. - Приведени са в изпълнение присъдите на осъдените на смърт заговорници в Солунския процес.   1919 г. - Проведен е първият полет с първия целометалически самолет за гражданско въздухоплаване Junkers F 13 на германската фирма Junkers & Co.   1925 г. - В Холивуд се състои премиерата на филма на Чарли Чаплин Треска за злато.   1940 г. - Втора световна война: Съгласно Пакта Рибентроп-Молотов Съветският съюз поставя ултиматум на Румъния за предаване на Бесарабия и северната част на Буковина.   1941 г. - Втора световна война: Финландия влиза във войната срещу СССР на страната на Хитлеристка Германия.   1941 г. - В България е създадена първата партизантска чета - в Разложко, с командир Никола Парапунов.   1945 г. - В Сан Франциско представители на 50 държави подписват Харта на Обединените нации за създаване на ООН, която влиза в сила на 24 октомври същата година.   1949 г. - В Белгия се провеждат първите парламентарни избори, в които за първи път жените упражняват правото си на вот.   1959 г. - В САЩ тържествено е открит каналът Сейнт Лорънс (114 мили).   1960 г. - Сомалия получава независимост от Великобритания.   1960 г. - Обявена е независимостта на Мадагаскар от Франция.   1963 г. - Джон Ф. Кенеди произнася реч в Западен Берлин, в която подчертава подкрепата на Съединените щати за демократичен Западен Берлин.   1976 г. - Открита е телевизонната кула Си Ен Тауър в Торонто, която е най-високото свободностоящо съоръжение в света (553 м).   1977 г. - Елвис Пресли изнася в Индианополис последния си концерт преди смъртта си два месеца по-късно.   1988 г. - За първи път се отбелязва обявеният от ООН Ден за борба с наркоманията.   1995 г. - В Адис Абеба е извършен опит за атентат над президента на Египет Хосни Мубарак.   1996 г. - Ирландската журналистка Вероника Гуерин е застреляна в колата си докато пътува в предградията на Дъблин   2000 г. - Колектив от учени от САЩ, Англия, Франция, Германия, Япония и Китай дешифрира 97% от човешкия ДНК-код.    ", "date": "2019.06.26", "title": "26 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397177-%D0%BD%D0%B0%D0%B9-%D0%B8%D0%B7%D0%B3%D0%BE%D0%B4%D0%BD%D0%BE-%D0%B5-%D0%B4%D0%B0-%D1%85%D0%B0%D1%80%D1%87%D0%B0%D1%82-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Който изкарва пари в Австрия или в Германия, получава за тях много повече, ако ги похарчи в България например, където 100 евро имат покупателната сила на 213. Но не всичко в страната е по-евтино, отколкото другаде в ЕС.       В източната част на Европа и в класическите средиземноморски курортни дестинации човек получава повече за същите пари, при това съвсем буквално, пише австрийският \"Кронен Цайтунг\" и дава конкретни примери. 100 австрийки евро например имат в Турция покупателната сила на 231 евро, а в България де факто са равни на 213 евро. Най-скъпо си остава в Швейцария, в северните европейски страни и в някои отвъдокеански земи. В Швейцария 100 австрийски евро се равняват едва на 73 евро, в Дания - на 78 евро, а в Швеция - на 88 евро. И още числа Много по-изгодно, но не толкова, колкото в България, е в следните европейски страни: в Румъния 100 евро имат покупателната сила на 191 евро, в Унгария - на 169, в Чехия - на 166, в Полша и в Хърватия - на 159, а в Гърция - на 131 евро. Специално за германците ваканционното време предлага възможност да похарчат по-малко пари, отколкото вкъщи - заради различията в стандарта, пише германският \"Ди Велт\" и обобщава:      Най-общо казано, ваканцията на север е доста по-скъпа, на изток - значително по-евтина. От старите държави-членки на Европейския съюз има само три, в които е по-евтино, отколкото в Германия - Гърция (с 16 процента), Португалия (с 13 процента) и Испания (с 8 процента). На другия полюс са скандинавските страни, сред които най-скъпо е в Дания - с 38 на сто повече от средното европейско равнище. Още по-скъпо е извън пределите на Европейския съюз - Исландия води с цени, надхвърлящи със 156 процента средноевропейските. Най-изгодно е в България В България за германците е най-изгодно - там цените са двойно по-ниски от средните в ЕС, пише \"Ди Велт\" и добавя: \"А който търси още по-евтино, ще трябва да излезе извън пределите на Европейския съюз: в Турция 1 германско евро се \"умножава\" до 2,44 - не на последно място благодарение на слабата турска лира\". Изданието цитира икономиста Кристоф Шрьодер, според когото цените на стоки като лаптопи и фотоапарати, които в повечето случаи не са произведени на място, варират съвсем малко. \"В България те струват само с 6 процента по-малко, отколкото е средното ниво за Европа. И само с 4 процента по-малко в сравнение с цените, които плащат благосъстоятелните граждани на Люксембург\", посочва Шрьодер. Това обяснява и защо дрехите и обувките в Германия не са кой знае колко по-скъпи, отколкото в България, пише \"Ди Велт\" и добавя, че в Германия относително евтини са и алкохолът и цигарите. За сметка на това германците плащат сравнително много за ползването на обществен транспорт - цените надхвърлят с 19 процента средните за ЕС.    ", "date": "2019.06.26", "title": "Най-изгодно е да харчат парите си в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397178-%D0%BD%D0%B0-%D0%BC%D0%BE%D1%80%D0%B5-%D1%81-%D0%B1%D1%8A%D0%BB%D0%B3%D0%B0%D1%80%D0%B8", "text": "Неназован плаж по Беломорието. Българите са навсякъде. Две каки си правят снимки за Instagram. Други две им дават особено ценни указания - стегни бедрата, изпъчи гърдите, гледай замечтано към хоризонта. И така, в продължение на над половин час. Снимките се преглеждат, не се одобряват, трият се и айде пак. Дете на около 7-8 години пита баща си: \" Тате, какво е Черно море ?\". Баща му отговаря, че това е българското море. \"Аааа, не, там е гадно, не искам да ходя\", изплаква детенцето. Младеж на около 20 г. чете книгата на Костов. Четенето не върви, защото пред две-три минути младежът пуфти и си цъка в телефона за поне 10 минути. Баща му го пита - \"Пише ли как продадоха \"Балкан\" за 10 хиляди?\" Младежът го поглежда и казва \"Татееееее....\"     Два милфа на около 35 водят общ разговор за съпрузите си. Едната споделя, че получила подарък белезници с пухчета, но не знаела какво да ги прави. Другата й отговаря, че нейният й подарил черен вибратор, но я било гнус да го ползва. След това признание получава съчувствен поглед и потупване от онази с белезниците. Майка и дъщеря четат две различни книги на Венета Райкова. Явно са супер интересни, защото и двете не откъсват поглед от книгите. При почти всяко разгръщане на нова страница майката казва с истинско възмущение \"Тая кучка!\". Но не става ясно, дали авторката или някоя от героините. Българчета на около 20-25 играят на плажен волейбол. Скарват се за точките. Псуват се на майка, баща, дядо, чичо и т.н. Накрая този, на когото е топката, казва, че не иска да играе с мошеници и си тръгва. Играта свършва при неясен резултат. Девойка на около 25 г. чете някакви листи. От разговора със сестра й става ясно, че това е дипломната й работа. След почти час мъка, девойката казва на висок глас \"Абе, аз това съм си го платила, к'во се мъча?!\", оставя листите и отива да се плацика във водата. Детенце на около 9-10 години се затичва към водата. Майка му изпищява и то спира. От крещенето й се разбира, че във водата е опасно, нищо че детето можело да плува. На детето се дава пояс и надуваеми раменки. Детето влиза във водата и започва да гледа объркано. Причината е, че дълбочината е около 50 см и е толкова дълбоко даже на около 150 м от брега. Мургав грък (ама може да е и роден ром) продава варена царевица за €2 кочана. Едър нашенец се възмущава на глас и казва, че имал два тона царевица, и ако решил, щял да дойде тук, да я продава за едно евро и да му разбие бизнеса на тоя гаден грък. Въпреки това купува кочан, но след минута го изпуска в пясъка. Карма... Та, така. Лято е!", "date": "2019.06.26", "title": "На море с българи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397170-%D0%BA%D0%B0%D1%82%D0%BE-%D0%B2-%D1%85%D0%B8%D0%BF%D0%BD%D0%BE%D0%B7%D0%B0-%D1%81%D0%BF%D0%B5%D1%82%D0%B5-%D1%81%D0%BF%D0%BE%D0%BA%D0%BE%D0%B9%D0%BD%D0%BE,-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B3%D0%B5%D0%B9%D1%82-%D0%BD%D1%8F%D0%BC%D0%B0", "text": "Поглеждат ни в очите и бавно повтарят: \"Отпуснете се. Главата ви натежава. Щракнем ли с пръсти, ще спрете да се тревожите. Няма конфликт на интереси. Няма корупция. Няма \"Апартаментгейт\". Спинкайте. И слушкайте\". Щрак.           КПКОНПИ не показа червен картон на лицата, замесени в „Апартаментгейт”. Скандалът, който избухна два месеца преди европейските избори, освети имотни сделки на управляващите, изповядани под пазарните цени. Въпреки че впоследствие бяха замесени и други имена, епицентърът на „Апартаментгейт” бяха именно сделките на политици от ГЕРБ. Стигна се до серия оставки на високопоставени фигури. Според КПКОНПИ обаче няма никакъв конфликт на интереси в имотните сделки на Цветан Цветанов, на министъра на туризма Николина Ангелкова, на бившия зам.-министър на младежта и спорта Ваня Колева, на бившия зам.-министър на енергетиката Красимир Първанов, на бившия министър на правосъдието Цецка Цачева и на председателя на комисията по култура и медии в Народното събрание Вежди Рашидов. Ролята на КПКОНПИ Решенията на КПКОНПИ по случая „Апартаментгейт” бяха предизвестени. Защото отдавна има съмнения, че този орган е заченат от управляващите с две основни цели: да (им) издава при нужда извинителни бележки и, второ, да служи като Дамоклев меч, който виси над главите на по-дръзките инакомислещи. Самият шеф на КПКОНПИ Пламен Георгиев, който бе замесен в скандалите и поради това бе принуден да излезе в принудителен отпуск, не е участвал в изработването на решенията по „Апартаментгейт”. Но какво може да се очаква от останалите членове на КПКОНПИ? Нима някой е вярвал, че орган, роден с описаната по-горе мисия, може да произведе нещо различно по случай като „Апартаментгейт”?     Разбира се, паралелно тече и проверка на прокуратурата, която разглежда и сигнала срещу шефа на КПКОНПИ. Но според зам.-главния прокурор Иван Гешев, който, впрочем, също е причисляван към звездния архитектурен ансамбъл на „Апартаментгейт”, работата на прокуратурата още не е приключила. Какво ли ще ни каже накрая? Проверката най-вероятно ще поднесе още една извинителна бележа. Този път навярно в навечерието на местния вот. А междувременно се разбра, че барбекюто, сауната и навесът на Пламен Георгиев, за които Строителният контрол на столичния район „Слатина” установи, че са незаконни, няма да бъдат премахнати. Дирекция „Общински строителен контрол” в Столична община е обезсилила акта за събарянето. Като говорим за КПКОНПИ, може би е добре да припомним случая с бившия зам.-председател на ДПС и на парламента Христо Бисеров. След като бе оправдан в процес за пране на пари, съдът прекрати делото за конфискация на имуществото му и нареди КПКОНПИ да плати съдебните му разноски в размер на близо 52 хиляди лева. Разбира се, не КПКОНПИ, а данъкоплатците ще се охарчат. Също както в случая с другата верига от скандали преди евроизборите - с къщите за гости. Няколко реторични въпроса След като последните скандали не предизвикаха събуждане и съпротива, не знам каква политическа гръмотевица би стреснала българина, за да го извади от перманентната му политическа инертност. Затова (в контекста на предстоящите местни избори) не вярвам, че България ще дочака своя Имамоглу. За римейк на протестите в Европа няма и да споменавам. Така не ни остава друго, освен да задаваме реторични въпроси. Ако всичко със сделките на управляващите е наред, защо Цветанов, Цачева, Колева и Първанов трябваше да извървят този бутафорен път към Голгота? Защо бяха депозирани или изкомандвани техните оставки? Какво беше това - поредната пиеска за спечелване на публиката? И дали на лицата, лишени от постове, не им „стига тая награда” - да запазят имотите си чрез индулгенцията, издадена от КПКОНПИ? Пък и сега, след като са оневинени, нищо не пречи да се върнат на старите си позиции - или да заемат други, по-малко публични, за да не дразнят. Това вече сме го виждали. При общо 11-те производства по имотните сделки КПКОНПИ не е открила конфликт на интереси в седем случая, а четири производства са прекратени (става дума за проверките срещу Валери Симеонов, Елена Йончева, Валери Жаблянов и Крум Зарков). С други думи: за антикорупционната комисия „Апартаментгейт” не съществува. Единствено сигналът срещу председателя на ВКС Лозан Панов, който си спечели славата на трън в петата на корумпираната съдебна система, бе „третиран специално”. Въпреки че според антикорупционната комисия съдия Панов не е в конфликт на интереси, за него индулгенция не бе издадена - казусът бе препратен към ВСС, за да бъде проверено дали Панов отговаря на изискването към магистратите за висок морал. Като в хипноза Ако ситуацията не беше толкова сериозна, тези игрички можеха да бъдат сравнени със сцена от популярния комедиен сериал „Алф”. В нея едноименният герой се опитва да хипнотизира котарака Лъки, внушавайки му, че е геврек. За да го изяде, разбира се. Някакви медии посочват доказателства, които, по израза на опитни юристи, говорят за „класическа, нарисувана търговия с влияние”. Но от органа, призван да се бори срещу корупцията, поглеждат публиката право в очите и повтарят бавно, ритмично и сугестивно: „Отпуснете рамене. Главата ви натежава. Когато щракнем с пръсти, ще спрете да се тревожите. И няма да вярвате на журналистите, които ви залъгват. Няма конфликт на интереси. Няма корупция. Има само стабилност. Спинкайте. Папкайте. И слушкайте”. Щрак. Пациентът е укротен. Хипнотизаторът намига съучастнически на своите. И тихичко им пожелава: \"Bon appétit!”.      ", "date": "2019.06.26", "title": "Като в хипноза: Спете спокойно, \"Апартаментгейт\" няма"}
{"url": "http://www.classa.bg/%D1%81%D0%B2%D1%8F%D1%82/item/397171-%D0%B4%D0%B6%D0%BE%D0%BD%D1%81%D1%8A%D0%BD-%D0%BE%D0%B1%D0%B5%D1%89%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Борис Джонсън – фаворитът за следващ премиер на Великобритания, обеща да я изведе от ЕС на 31 октомври със или без споразумение, предаде Ройтерс. “Моето обещание е да излезем от ЕС на Хелоуин, на 31 октомври”, каза Джонсън в интервю пред Би Би Си нюз. “И начинът нашите приятели и партньори да разберат колко сме сериозни, в крайна сметка е, опасявам се, да се откажем от пораженчеството и негативността, която ни е обгърнала в огромен облак от много време и да се готвим уверено и сериозно за излизане без сделка”, каза Борис Джонсън.     Бившият кмет на Лондон и бивш външен министър остава фаворит в надпреварата за приемник на Тереза Мей като лидер на Консервативната партия и премиер, но преднината му се стопи от съобщенията за ожесточена среднощна караница с партньорката му, заради която полицията била извикана в дома им, напомня Ройтерс, цитирана от БTA", "date": "2019.06.26", "title": "Джонсън обеща Брекзит..."}
{"url": "http://www.classa.bg/%D1%81%D0%B2%D1%8F%D1%82/item/397172-%D0%BA%D0%BE-%D0%BF%D1%80%D0%B0%D0%B8%D0%BC-%D1%81%D1%8F", "text": "Един от любимите чалга шлагери на (из)родната политико-медийно-енерГЕПИйна мафия е, че не можем да си позволим отказа от АЕЦ и ТЕЦ в производството на електроенергия, защото щели сме да се лишим от базови мощности. В същото време все повече щати в САЩ се надпреварват да преразглеждат плановете си за ускорено излизане на 100% производство на електроенергия от ВЕИ източници.   Знам, знам, знам! Веднага ще се намерят “гении” от български произход, които ще закряскат, че четири лястовички пролет не правят. Млъкнете бе, мекерета! Преди точно четири месеци ви показах предната серия отличници и сега ще ви ги припомня:     Това прави почти 20% от всички щати на САЩ, но като се има предвид, че са едните от най-големите по население делът на отличниците се вдига. Без съмнение в най-скоро време още много щати ще последват пътя на отличниците. През това време (из)родната организирана престъпност брани мръсните и скъпи въглища и убийствения уран. Днес една нискоразрядна счетоводителка, маскирана като министър енерГЕПИка, посети ТЕЦ “Марица Изток 2” за да ремонтирала запален комин там. Същата персона играе водеща роля в многомилиарден грабеж под имитацията за изграждане на нова АЕЦ. При така провеждания геноцид не е чудно, че населението на територията намалява. ВАЖНО УТОЧНЕНИЕ!  САЩ е нетен  ВНОСИТЕЛ  на електроенергия, защо сами не могат да задоволят нуждите си. България е нетен  ИЗНОСИТЕЛ  на електроенергия. Въпреки това крайната средно претеглена цена на тока в САЩ е по-ниска от тази у нас. А след като преминат на 100% ВЕИ-та в САЩ цената ще падне още, а у нас ще расте.      ", "date": "2019.06.26", "title": "Ко прАим ся?"}
{"url": "http://www.classa.bg/%D1%81%D0%B2%D1%8F%D1%82/item/397173-%D0%B2-%D1%80%D1%83%D1%81%D0%B8%D1%8F-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B0%D1%82-%D0%BD%D0%BE%D0%B2-%D1%81%D0%BD%D0%B0%D0%B9%D0%BF%D0%B5%D1%80", "text": "Генералният директор на „Промтехнология“ Владимир Злобин заяви, че разработчикът на високоточната пушка ORSIS Т-5000 води разработка за създаването на нов снайпер. „В рамките на държавната отбранителна поръчка „Промтехнология“ доставя снайперски пушки, разработени по проект „Точност“ за Федералната служба за охрана. Миналата година партида беше изпратена до „Росгвардия“. Мога да кажа, че тази година поръчките за тези пушки от нашите силови структури са се увеличили значително в сравнение с миналото. Очакваме до края на годината нови договори. Освен това имаме нова експериментална работа по снайперистките оръжия, но няма да говоря за тях в детайли“, заяви Злобин.     Пушка ORSIS T-5000 (снайперистки комплекс „Точност“) е развитие на оръжейна фабрика „Промтехнология“. Този инструмент позволява да се достигне целта по всяко време на деня и при всякакви метеорологични условия без предварително регулиране на разстояние до 1,5 км. По-рано се съобщи, че специалните сили на „Росгвардия“ са получили подобни пушки.  ", "date": "2019.06.26", "title": "В Русия ще създадат нов снайпер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397163-21-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D0%B1%D0%B5%D1%81%D0%B8-74-%D0%B3%D0%BE%D0%B4%D0%B8%D1%88%D0%B5%D0%BD", "text": "74-годишният Миложко \"Милкан\" Божич бе вбесен от 21-годишната си любовница Миляна Богданович, която симулирала секс с по-млад мъж върху пералня машина. Това се случило в сръбското риалити шоу \"Parovi\" (Двойки).      Драмата се разиграла, след като продуцентите на шоуто вкарали в къщата, която прилича на тази в българския \"Биг Брадър\", пералня машина. Като я видяла, Миляна веднага я яхнала и подканила Миложко да се присъедини към нея.      За зла беда, той бил изпреварен от по-младия участник в шоуто Младен Вулетич. Той пъргаво се приближил до пералнята, вдигнал краката на Миляна и започнал да симулира сексуален акт. Това искрено вбесило Миложко, който засипал всички с класичеки сръбски попръжни, пише \"Трафикнз\".     Връзката между 21-годишната Миляна и 74-годишния Миложко датира от няколко месеца. Дамата твърдят, че правят секс почти всеки ден, а Миложко няма нужда от виагра. Миложко, от своя страна, само се подсмихва под мустак.      Сърбинът има три деца – на 40, на 35 и на 30 годишна възраст от първия си брак. Също така има и две внучета на 13 и 11 години. Миляна твърди, че винаги е харесвала по-възрастни мъже, а Миложко бил в идеална форма за възрастта си.", "date": "2019.06.26", "title": "21-годишна вбеси 74-годишен...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397164-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%8E%D0%BD%D0%B8", "text": "ОВЕН ( 21 март - 20 април ) Смело ще си пробивате път, към щастливото бъдеще. Всичко ще се получи, ако вземете под внимание миналите грешки и пропуски. Само не се опитвайте да сравнявате това, което се е случило веднъж, заради собствената ви глупост. Ако искате да получите подаръци от съдбата, тогава бъдете щедри и снизходителни. Особено във взаимоотношенията с близките. ТЕЛЕЦ ( 21 април - 21 май )  Очакват ви нови и ярки хоризонти. Уви, в кариерата и бизнесът, нещата ще зациклят, но има шанс да се запознаете с интересни хора. Точно те ще ви дадат идеи, което ще позволи да се реализирате творчески. В сферата на любовта, ще искате емоции! И нищо няма да попречи да организирате нещо романтично, най-важното е да не забравяте за предпазливостта. Пътуванията, е по-добре да отмените. БЛИЗНАЦИ ( 22 май - 21 Юни ) Днес ще се почувствате, като във вълшебна приказка. Ще има изненади, грандиозни подаръци и нови срещи. Само не си позволявайте да сте мързеливи, особено в разгара на ярките събития. Притежавате много добри познания, но постоянно трябва да подобрявате уменията си. Възможно е подписване на изгоден договор и бизнес пътуване.   РАК ( 22 юни - 23 юли ) Възможен е истински пробив в онези дела, които някога са изглеждали призрачни и глупави. Сега всичко ще е различно-израснали сте духовно и уважават вашите таланти. Не търсете повод за кавга, дори ако любимият започне да критикува вашите достойнства. Бъдете благородни и смели, а към здравето се отнасяйте със специално внимание. ЛЪВ ( 24 юли - 23 август ) Днес е препоръчително да се отпусне и забавлявате с приятели. Ако отдавна планирате вечеря в ресторант, отидете, не пестете пари и се поглезете с нещо вкусно. Не отлагайте нищо за утре, за да не съжалявате за изгубените възможности. Интелектуалната дейност може да се позабави, заради физическото натоварване. Опитайте се, да спазвате мяра във всичко. ДЕВА ( 24-ти август - 23 септември ) Днес ще се хвърляте от една крайност в друга, ако не се държите мъдро. Трудно е да се справите с емоциите? Тогава, прочетете нещо полезно или посетете културно събитие. Насочвайки мислите и енергията си в правилната посока, ще се изпълните със знания. Атака на алчност, може да ви връхлети в момент, когато приятел поиска да върнете стар дълг . Е, това се очакваше. ВЕЗНИ( 24 септември - 23 октомври) Чаша силно кафе е това, от което ще се нуждаете сутринта. И мозъкът ще започне да работи в правилната посока и енергията ще се увеличи. Опитайте се да спазвате диета, за да предотвратите проблеми със стомахът. Ако искате да се похвалите пред приятелите с прекрасна фигура, не преяждайте вечерта. Отличен ден за вземане на важни решения във финансовата сфера.   СКОРПИОН ( 24 октомври - 22 Ноември ) Днес повече, ще имитирате че работите, отколкото да се трудите реално. И какъв ще е резултатът? Вие напълно ще се провалите, а колегите могат да получат парична награда. Не се опитвайте да прехвърляте върху раменете на другите, бремето на тревогите и неприятностите. Дори ако това са вашите близки, които винаги са щастливи да помогнат. Вечерта е идеална за пазаруване и пътуване, както и за срещи с приятели.   СТРЕЛЕЦ ( 23 Ноември - 21 Декември ) Днес вашите стремежи ще бъдат много, но на практика ще бъде трудно да приложите съществуващите знания. Някакъв порочен кръг, който носи постоянни разочарования. На любовния фронт се очакват победи, ако първи се приближите към човека, който харесвате. Опитайте се да спортувате и забавлявате, за да избягате за малко от проблемите. КОЗИРОГ (22 Декември - 20 януари ) През целия ден ще анализирате своите проблеми, беди и дори радостни моменти. Защо такова натоварване? Спрете да се съмнявате в талантите си, след това всичко ще бъде наред. Сериозен разговор с любимия човек, е по-добре да отложите за друг ден. Сега не е време за кавги, а и здравето ви не е на висота.  ВОДОЛЕЙ ( 21 януари -  19  февруари ) Препоръчително е да съберете смелост и да направите предложение на избраника. Мечтите трябва да се реализират. Съществува опасност от недоразумения при общуването с колеги, така че не ги критикувайте за грешки. Има шанс да получите пари, при това от неочакван източник. Полезна ще се окаже кореспонденцията по електронната поща.   РИБИ ( 20 февруари - 20 март ) Прозрения и победи ви очакват в интелектуалната област. Но да разчитате само на стари знания и опит е безсмислено. Бъдете внимателни на пътя, дори ако сте опитни шофьори. Съществува риск от настинки и простуда. Пийте повече витамини и течности и не стойте на слънце повече от два часа.", "date": "2019.06.26", "title": "Дневен хороскоп 26 юни"}
{"url": "http://www.classa.bg/%D1%81%D0%B2%D1%8F%D1%82/item/397165-%D0%BA%D0%BE%D0%B9-%D0%B8%D0%B7%D0%BA%D0%B0%D1%80%D0%B2%D0%B0-%D0%BF%D0%B0%D1%80%D0%B8-%D0%BE%D1%82-%D1%81%D1%8A%D0%BC%D0%BD%D0%B5%D0%BD%D0%B8%D1%8F%D1%82%D0%B0,-%D1%87%D0%B5-%D1%87%D0%BE%D0%B2%D0%B5%D0%BA-%D0%B5-%D0%BA%D0%B0%D1%86%D0%B0%D0%BB-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Признайте си, че колкото повече слушате теориите, че никога не сме кацали на Луната, толкова повече започвате да вярвате, че в тях може и да има нещо вярно. Струва ви се съмнително, че фокусът на обектива на някои кадри е зад заснетия обект и не можете да кажете защо така се получава. Всъщност това си има лесно обяснение. Точно както си има обяснение и опровержение на дузината други конспирации по темата. На 20 юли 1969 г. мисията \"Аполо 11\" каца на Луната - нещо, за което има категорични доказателства. Въпреки това между 6 и 20 на сто от американците се съмняват, че човешки крак е докосвал повърхността на естествения спътник на Земята. В България според изследване на \"Галъп интернешънъл\" от март месец тази година 9 на сто не вярват, че астронавт е стъпвал на Луната, а други 15 на сто се колебаят по въпроса.     Теорията, че кацането на Луната е измама, датира от десетилетия и се оказва удивително устойчива. Причината е, че ако не се разровите за повече информация, конспирацията ви изглежда напълно достоверна. От една страна е ясно какво точно кара САЩ да изпрати максимално бързо човек към спътника - Белият дом отчаяно иска да изпревари Съветския съюз в космическата надпревара. Но тук идват въпросите на конспираторите. Не е ли физически невъзможно да напуснем Земята? Мнозина споменават като причина радиационния пояс на Ван Алън, който би трябвало да ни убие при излизането в орбита. Всъщност космическият кораб го преминава за няколко часа, а не за няколко дена, така че влиянието му не е смъртоносно. Как обаче компютри отпреди 50 години са изпратили \"Аполо 11\" на 385 хил. км от Земята? Нали тогава компютрите са били мощни горе-долу колкото калкулатор... Явно цялата история е скалъпена... Има още куп съмнителни за конспираторите подробности около приземяването на Луната, които те разнищват от години. На снимките, които екипажът прави, сенките падат под различни ъгли. Но нали в нашата галактика има само един източник на светлина - Слънцето? Защо американското знаме се вее, след като в Космоса няма вятър? Защо няма кратер на мястото, на което каца американският космически кораб? Как така астронавтите оставят следи от стъпки в повърхността, след като на Луната няма вода? Ами фокусът на обективите? Това са само част от предполагаемите детайли, които \"сочат\", че кацането на Луната е заснето в холивудско студио, но всички те са опровергани многократно. И въпреки изнесените факти и опровержения още от 70-те години на миналия век и чак до днес има голям брой книги, филми, а вече и YouTube видеа, които се съмняват, че някога сме кацали на Луната. Някои дори печелят пари от твърденията си, че Нийл Армстронг и Бъз Олдрин не са ходили по повърхността на спътника ни. Защо иначе ще подхранват старите митове и ще търсят хора, които все още им вярват. Затова нека направим това, което правят конспираторите - да проследим нещата до първоизточника им и да ги разнищим. Конспирациите за кацането на Луната започват от книга, която никое издателство не иска да публикува и по тази причина нейният автор я издава сам. Това е първата книга по темата, която придобива сериозна популярност. Казва се \"Ние никога не сме били на Луната\" и е издадена през 1976 г. от Бил Кейсинг. Според сайта, посветен на автора, той е бил известен като \"Дивия/ лудия Бил Кейсинг\" и според много специалисти именно Кейсинг е бащата на конспирацията, че не сме кацали на Луната. Писателят твърди, че в началото на 60-те години работи като автор по техническите въпроси към Rocketdyne- компания, която проектира и произвежда ракети. Кейсинг твърди, че е имал достъп до документи, които доказват, че \"Аполо 11\" е измама. Тъй като авторът сам финансира издаването на книгата си е трудно да се каже точно колко печели после от нея и от факта, че създава една от най-известните конспиративни теории на всички времена. Кейсинг прекарва остатъка от живота си като участва в ток-шоута, най-вероятно - срещу скромни суми. Но копия на \"Никога не сме ходили до Луната\" с меки корици се продават и в момента в Amazon на не много ниската цена от 44,99 долара. Значи все пак някой прави пари от тази книга, но това не е Кейсинг (който умира през 2005 г.), а CreateSpace - платформата, която е собственост на Amazon. С други думи, печалбата най-вероятно не е особено висока, но сто процента от нея отива за компанията на Джеф Безос. Един телевизионен канал обаче успява да изкара много повече пари от конспирацията за кацането на Луната. През 2001 г. Fox прави предаване, в което се появява и самият Кейсинг и което се казва \"Конспиративна теория: Кацали ли сме на Луната?\". Отговорът на този въпрос в шоуто е едно голямо, звучно \"Не\", подкрепено с \"доказателства\", че НАСА е изфабрикувала цялата мисия. Така Fox предизвиква сериозни съмнения сред аудиторията си дали сме кацали на Луната. През 2002 г. един от участниците в предаването дори напада Бъз Олдрин на улицата и го кара да се закълне над Библията, че действително е ходил до Луната. Олдрин му отговаря красноречиво - с юмрук в лицето, а всичко това е заснето на видео. Междувременно екипът на Fox признава, че след излъчването на шоуто недоверието на американците по темата е скочил с 20 процента. На въпросното предаване са посветени редица дискусии в ефир - и по Fox, и по други телевизионни канали. Дали обаче то е докарало пари на авторите си? 47-минутният материал е събрал аудитория от около 15 млн. души пред екраните и е имал около 13 минути рекламно време. В момента само много мащабните предавания успяват да съберат такава публика. Така че Fox са спечелили поне няколко милиона долара от спорното шоу, което за Рупърт Мърдок може би са си джобни пари. А дали в момента влогърите-конспиратори в YouTube печелят нещо от клиповете си? Много от първите \"теоретици\" на \"фалшивото\" кацане на Луната вече са покойници, но след тях идва ново поколение, което пък има достъп до една от най-благоприятните за конспиративни теории платформи - тази на YouTube. Въпреки това те не се гмуркат в сейфове с монети като чичо Скрудж. След няколко радикални престъпления, извършени заради клипове в платформата, от компанията вече следят по-внимателно съдържанието си и особено нещата, свързани с конспирации. Затова има изискване под всяко видео, което твърди, че има научно съдържание, да бъдат упоменати източниците на информацията. Не много учудващо повечето видеа с теории около кацането на Луната водят към предаването на Fox. Освен това да изкарваш пари само и единствено от YouTube става все по-трудно, а повечето конспиративни клипове са с ниско качество и малко на брой гледания. Едно от изключенията, които можем да дадем за пример, е Шейн Доусън - влогър, който прави конспиративни видеа, насочени специално към тийнейджъри и младежи. Шейн има 22 млн. последователи, а клипът му за кацането на Луната има 7 млн. гледания. Със сигурност това видео докарва пари на Доусън, тъй като към него вървят реклами. Според Social Blade - сайт, който следи статуса на популярните влогъри, клип с около 7 млн. гледания може да донесе на автора си между 3500 и 28 хил. долара. Ако проследим хода на събитията от Кейсинг до Доусън, сякаш конспирациите около мисия \"Аполо 11\" стават все по-доходоносни. Не бързайте обаче да сменяте професията си, защото нещата са такива само на пръв поглед. Средностатистическият влогър на YouTube не е Шейн Доусън. А и видеото на Доусън е далеч като постижение от най-гледаните му клипове, затова няма как да кажем, че той си изкарва прехраната точно с това видео. Всъщност, повечето хора, които разпространяват теорията, че не сме кацали на Луната, вече имат достатъчно средства и без тази конспирация - сетете се за Amazon и Fox, както и за Шейн.  Около тях има и редица знаменитости, които подкрепят вижданията им. Звезди като Марион Котияр, Упи Голдбърг и Франк Оушън са убедени, че не сме ходили до Луната. Само че хората, които искрено вярват, че пътешествието на \"Аполо 11\" е заснето някъде из Холивуд, обикновено печелят само съмнителна слава, какъвто е примерът с покойния вече Бил Кейсинг.", "date": "2019.06.26", "title": "Кой изкарва пари от съмненията, че човек е кацал на Луната"}
{"url": "http://www.classa.bg/%D1%81%D0%B2%D1%8F%D1%82/item/397166-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B8-%D0%BD%D0%B0%D1%82%D0%BE-%D0%BF%D1%80%D0%B8%D0%BD%D1%83%D0%B6%D0%B4%D0%B0%D0%B2%D0%B0%D1%82-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D1%81%D1%86%D0%B5%D0%BD%D0%B0%D1%80%D0%B8%D0%B9", "text": "Агресивната политика на страните-членки на НАТО, разполагането на американски ракети-носители близо до руските граници подтиква Москва да се подготви за най-лошия сценарий. Това заяви заместник-министърът на външните работи Сергей Рябков. „Представителите на администрацията на Белия дом, Пентагона и Международния секретариат на НАТО ни уверяват, че САЩ и алиансът нямат планове или намерения да разполагат бъдещи системи от такъв обхват по суша в Европа.    Но случващото се, в частност, с основополагащият акт Русия-НАТО- документ в който е фиксирана формулировката,   че алиансът няма планове и намерения или причини за разполагане на значителни сили в близост до руските граници — показва, че всичко това се променя лесно и ние трябва да се подготвим за най-лошия сценарий «, — отбеляза дипломатът.     Според него, разполагането на американски ракети по суша близо до руските граници ще предизвика сериозно усложнение. «Може да се окажем в ситуация на ракетна криза, близка не само до кризата от 80-те години на миналия век, но и подобно на Карибската»-, предупреди Рябков. Заместник-министърът на външните работи на Русия обърна внимание на високото ниво на разбиране и симпатия към позицията на Русия по Договора за ликвидиране на ракетите със среден и по-малък обсег на действие от страна на по-голямата част от международната общност. «Това е отразено и в съвместни документи. Но, уви, блоковата солидарност на Запада също я има»-, добави Рябков. Според него, след излизането на САЩ от Договора за ликвидиране на ракерите със среден и по-малък обсег на действие Русия ще направи всичко възможно, за да гарантира сигурността си и сигурността на своите съюзници. «Това е голяма дестабилизираща стъпка, която подкопава регионалната сигурност ( излизането на САЩ от Договора-бел.ред.) Не можем да не реагираме огледално …  Готови сме да продължим да проявяваме и в бъдеще отговорен подход, но в същото време ще направим всичко, за да гарантираме надеждно нашата собствена национална сигурност и сигурността на нашите съюзници в променящата се среда.  Дипломатът каза, добавяйки, че цялата отговорност за развалянето на договора е изцяло на САЩ.  ", "date": "2019.06.26", "title": "Действията на САЩ и НАТО принуждават Русия да се готви за най-лошия сценарий"}
{"url": "http://www.classa.bg/%D1%81%D0%B2%D1%8F%D1%82/item/397167-beyond-meat-%D1%85%D1%80%D0%B0%D0%BD%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%E2%80%9C%D0%BE%D1%82%D1%80%D0%BE%D0%B2%D0%B8%E2%80%9D-%D0%B2%D1%81%D0%B5%D0%BA%D0%B8-%D1%81%D0%BF%D0%B5%D0%BA%D1%83%D0%BB%D0%B0%D0%BD%D1%82", "text": "Американският производител на храна, която е заместител на месото, Beyond Meat нашумя през последните седмици с достигането на пазарна капитализация от 10 млрд. долара. При излизането на борсата, в началото на май, Beyond Meat привлече 241 млн. долара при оценка от 1,5 млрд. долара. Какво се случи? Ежедневните коментари през последните седмици в медиите, че оценката на Beyond Meat е необосновано висока,  бе причината много спекуланти да се включат с къси продажби.  Това би трябвало да спре летежа на цената нагоре, но се получи точно обратното! Поради факта, че капитализацията на компанията премина 2 млрд. долара,  Beyond Meat ще бъде включена в индекса Russell 1000. Това ще се случи в края на юни. Подобно нещо винаги е голям двигател за растеж на цената, тъй като всички взаимни и ETF фондове, следващи Russell 1000, трябва да купуват акциите на производителя на заместителите на месо. Това пък привлича професионалните спекуланти, които правят „изпреварващи“ покупки при подобно ребалансиране на индекс.     Този ръст на цената със стотици проценти доведе до капитулация на продавачите на късо. С паническите си покупки, за да се предпазят от още по-големи загуби, те доведоха до още по-голям ръст на цените. Със сигурност много от тях разбират, че след време цената ще падне, но са притиснати от  „отровата“ на заема. Търсенето на акции за къси продажби бе толкова голямо, че лихвите по заема достигнаха 100% на година! Това прави още по-трудно операцията, защото увеличава много потенциалната загуба при продължителен тренд на покачване. Изобщо налице са толкова много фактори, че правят ситуацията за търгуване наистина „луда“.  Например, ако верига ресторанти за бързо хранене включи или махне от менюто си продуктите на Beyond Meat, съответно покачва или сваля цената с 10%. Силно влияние оказват и действията на конкуренцията. Например на 24 юни стана ясно, че Tyson Foods ще прави подобни продукти, а това доведе до дневно поевтиняване на книжата на Beyond Meat с 8%.  Какво означава всичко това? Въпреки че изглежда логично да се очаква, че цената ще се понижи значително, по-добре е да не залага на тази рулетка. Редовият инвеститор няма как да знае какви суми още ще се насочат от фондовете към акции на Beyond Meat, за да може да балансира портфейлите си. Със сигурност през следващите месеци ще видим  много големи движения и в двете посоки. Какво следва? Компанията успя да привлече вниманието с много добрата си маркетингова стратегия. Насочи се към масовия консуматор, а не само към веганите. Привличането на звезди от шоубизнеса и спорта засега кара заведенията за хранене да добавят в менюто си сандвичи с „фалшивото месо“. Трудно може да се каже дали „отвъд месото“ ще се наложи на пазара или е временно явление. Негативен фактор за бъдещето на продукта обаче е информацията за начина, по който се обработват някои от съставките на продуктите на компанията. Според експертите този метод не прави тази храна по-полезна, а дори обратното. А именно идеята за здравословна храна е в основата на интереса към Beyond Meat. Никой не говори за това, но има опасност да се заведе дело срещу компанията по този въпрос. Всичко това показва колко несигурно е бъдещето пред Beyond Meat, но и колко трудно е да се заложи срещу компанията. Прогнозите за приходите през 2019 г. са за 210 млн. долара, което ще бъде ръст от 140% спрямо 2018 г. Именно този ръст кара много инвеститори да бъдат оптимисти за бъдещето въпреки шокиращата разлика между очакваните продажби и пазарната оценката  на компанията.     ", "date": "2019.06.26", "title": "Beyond Meat - храната, която може да “отрови” всеки спекулант"}
{"url": "http://www.classa.bg/%D1%81%D0%B2%D1%8F%D1%82/item/397168-%D1%82%D1%83%D1%80%D1%86%D0%B8%D1%8F-%D0%B1%D0%BE%D1%80%D1%81%D0%B8%D1%82%D0%B5-%D0%BB%D0%B8%D0%BA%D1%83%D0%B2%D0%B0%D1%82-%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%80%D0%B5%D1%88%D0%B8-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "Борсите явно залагат на скорошния край на Ердоган. Няма друго логично обяснение за скока на турската лира спрямо долара. А победата на Имамоглу в Истанбул увеличава шансовете на Турция и за новия завод на Фолксваген.         На финансовите пазари явно има нещо като неписан закон за Турция: колкото по-слаб е Ердоган, толкова по-силна е лирата и обратно. Няма друго логично обяснение за ситуацията в страната в началото на новата седмица, отбелязва вестник „Ди Велт“. Повторната победа на опозиционера Екрем Имамоглу на кметските избори в Истанбул веднага доведе до скок на курсовете - турската валута повиши стойността си спрямо долара с близо два процента, нарасна и стойността на турските ценни книжа. Германското издание цитира по този повод стратегически анализатор от инвестиционното дружество Bluebay Asset Management“,който казва:\" \". Вестникът помества и становища на наблюдатели, според които, тежкото поражение на Ердоган би могло да доведе до икономически подем. Надеждите са, че след като правителството е било наказано от избирателите заради лошата икономическа ситуация на страната, политиците просто няма да имат друг изход, освен да проведат спешно необходимите реформи. \"Победата на Имамоглу отразява нарастващото недоволство на избирателите от икономическите проблеми, високата инфлация и слабостта на местната валута\", казва Пьотр Матис, експерт в холандската \"Рабобанк\".   Дългове: 328 милиарда долара      През последните десет години турската лира се е обезценила с около 80% спрямо американския долар - само аржентинското песо е в още по-лоши позиции. Инфлацията в Турция в момента възлиза на 19%, безработицата е от 14,1 на сто, а индексът на бедността – 33%. Експертите твърдят, че това е резултат от погрешната икономическа политика на Ердоган, насочена към повишаване на икономическия ръст на всяка цена.  , които увеличиха неимоверно зависимостта на страната от чуждите инвеститори, защото повечето от заемите бяха в долари. До края на 2018 кратко- и средносрочните валутни задължения на Турция бяха достигнали ниво от 328 милиарда долара. А когато чуждестранните кредитори започнаха да се въздържат от нови инвестиции, Ердоган се опита да компенсира икономическата слабост с политическа сила – той прокара нови президентски пълномощия и започна битка срещу Централната банка.     \"Икономиката сега трябва да има приоритет за администрацията на Ердоган. Резултатите от изборите в Истанбул би трябвало да бъдат използвани като стимул за прилагането на смели реформи, които да доведат до ограничаване на кризата\", препоръчва Пьотр Матис. Според него, волята за реформи би могла да възвърне доверието на турците, които през 2023 ще трябва да гласуват на нови парламентарни избори. Тогава ще се разбере дали ПСР ще задържи властта. Новият завод на Фолксваген – все пак в Турция? \"Франкфуртер Алгемайне Цайтунг\" (ФАЦ) излиза с предположението, че победата на опозицията в Истанбул и предизвиканото от нея оживяване на финансовите пазари може да увеличи  . Политическото развитие в Турция и наличието на функционираща демокрация в Истанбул със сигурност е фактор, който може да повлияе на решението на концерна, изтъква вестникът. Все още мениджмънтът проверява условията и възможните места в България, но междувременно имало ясно изразена тенденция в полза на турската кандидатура. Според информациите на ФАЦ, решението на Надзорния съвет на концерна ще стане известно на 11 юли.  ", "date": "2019.06.26", "title": "Турция: борсите ликуват. А какво ще реши Фолксваген?"}
{"url": "http://www.classa.bg/%D1%81%D0%B2%D1%8F%D1%82/item/397169-%D0%B1%D0%BB%D1%8F%D1%81%D1%8A%D0%BA%D1%8A%D1%82-%D0%BD%D0%B0-%D0%BF%D1%80%D1%83%D1%81%D0%B8%D1%8F", "text": "Тези разкошни дворци и днес свидетелстват за някогашната слава на Прусия. Наред с главната си резиденция в Берлин, династията Хоенцолерн издига и множество великолепни замъци в Бранденбург. Каним Ви на разходка:             Дворецът Сансуси   Малка, но изящна: лятната резиденция на Фридрих Велики в Потсдам – дворецът Сансуси - е образец за изящество сред сградите, притежавани от пруските крале. Сансуси - в превод: без грижи - очарова стотиците хиляди туристи с живописното си местоположение и архитектурния си финес.     Новият дворец в Потсдам Гигантският дворец се намира само на няколко крачки от Сансуси. Той не е така популярен, както лятната резиденция на Фридрих, макар че великолепието на вътрешните му украси предизвиква истинско удивление. Големият дворец с неговите бални зали, галерии и пищно обзаведени апартаменти едно време е служел за представителни цели.     Дворецът Шарлотенхоф Престолонаследникът и по-сетнешен крал на Прусия Фридрих Вилхелм IV получава имота през 1825 година като коледен подарък от баща си. С помощта на архитекта Карл Фридрих Шинкел и градинаря Петер-Йозеф Лене той го превръща в дворец в стил класицизъм. Също като останалите два двореца, и Шарлотенхоф се намира в парка Сансуси в Потсдам.     Дворецът Бабелсберг При вида на двореца Бабелсберг на брега на река Хафел човек има чувството, че се намира в Англия. И наистина - дворецът в стил „английска готика“- е служел като лятна резиденция на кралската, а по-късно и императорска двойка на Вилхелм I и Августа Сакс-Ваймарска. През 1860-те и 1880-те години Бабелсберг е бил сред основните центрове на политическия и обществен живот в Прусия.     Мраморният дворец В покрайнините на Потсдам се намира „Новия парк“, създаден по английски образец, откъдето се открива прекрасна гледка към Хафел. В тази романтична среда се намира Мраморният дворец – една от летните резиденции на Фридрих Вилхелм II. Облицованата с мрамор сграда е единственият образец на ранния класицизъм сред кралските дворци на династията Хоенхолерн.     Дворецът Цецилиенхоф Дворецът Цецилиенхоф, който също се намира в Новия парк на Потсдам, е последният строеж на Хоенцолерните в стил английски котидж. След Втората световна война – от 17 юли до 2 август 1945 – на това място се провежда срещата на Сталин, Чърчил и Труман. Там е приета известната Потсдамска декларация за следвоенното устройство на Европа.     Дворецът Кьонигс Вустерхаузен Фридрих Вилхелм I, познат като „краля-войник“, и баща на Фридрих Велики, бил влюбен в местността Вустерхаузен, югоизточно от Берлин. Там той прекарва редица щастливи и безгрижни дни със семейството си.     Дворецът Парец Далеч от дворцовия етикет и великолепието на пруската резиденция Берлин, кралица Луиза и нейният съпруг Фридрих Вилхелм III, заедно с децата им, неизменно прекарват летните месеци в отдалечената резиденция Парец край река Хафел. На 20 км. от Потсдам те се радват на необезпокояван семеен живот и демонстрират модерна форма на провинциален живот.     Дворецът Ораниенбург Към 1700-та година дворецът Ораниенбург е бил смятан за най-изящната пруска резиденция. В началото той е резиденция на принцесата на Ораниен-Насау, откъдето идва и името „Ораниенбург“. Днес музеят на двореца излага на показ скъпоценности от минали епохи – кралски сребърни сервизи и мебели от слонова кост.     Дворецът Райнсберг В двореца Райнсберг, край езерото Гринерик, Фридрих Велики прекарва най-щастливите си дни като престолонаследник. Той е известен с любовта си към изкуството, поради което превръща двореца в средище на творци. През 19-ти век писателят Теодор Фонтане увековечава двореца в книгата си „Странствания из земите на Бранденбург“.     Свидетели на една отминала епоха Прусия съществува като държава от 1701 до 1918 година. Тази бивша империя и до днес е синоним за послушание, чувство за дълг и военщина, но така също и за толерантност и религиозни свободи. А дворците на династията Хоенцолерн и до днес свидетелстват за блясъка на Кралство Прусия.      ", "date": "2019.06.26", "title": "Блясъкът на Прусия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397160-%D1%82%D0%B8%D1%82%D0%B0-%D0%BF%D0%BE%D0%B4%D0%BB%D1%83%D0%B4%D0%B8-%D0%BC%D1%8A%D0%B6%D0%B5%D1%82%D0%B5", "text": "Тийнсензацията Тита за пореден път реши да провокира вниманието на своята аудитория с провокативни снимки. Изпълнителката на \"Антилопа\" се пусна по бански край басейна, а гледката бе повече от впечатляваща.    Тита за пореден път доказа, че сред младите си колежки няма конкуренция, що е касае до гръдната й обиколка. Красивата девойка успя да смъкне доста излишни килограми, но пък запази огромния си бюст. Някои даже коментират, че продължава да расте.      На снимката се вижда как Тита е поседнала край басейна и е видимо щастлива. Личи си тънката талия, която дори е несъразмерна с големите бомби, които се подават от пазвата й.      Има спекулации, че Тита също е лягала под ножа и е напълнила пазвата си със силикон. Лично Криско бил платил за интервенцията. Тя обаче отрича този факт и заявява, че всичко се дължи на ген.", "date": "2019.06.26", "title": "Тита подлуди мъжете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397161-%D0%B1%D0%B0%D0%B1%D0%B8,-%D0%BA%D0%BE%D0%B8%D1%82%D0%BE-%D1%81%D0%B0-%D0%BE%D0%BF%D0%B0%D1%81%D0%BD%D0%B8-%D0%B7%D0%B0-%D0%B4%D0%B5%D1%86%D0%B0%D1%82%D0%B0", "text": "Може и да не ви се вярва, но има млади семейства, които не желаят да оставят децата си при техните баби, както много други предпочитат. Оказва се, че не всички баби действат положително на децата.      Бабата орлица  “Не влизай в пясъчника, ще хванеш глисти! Закопчай си якето, че духа вятър! Дай да те държа за ръка, че е стръмно”. Тази възрастна баба винаги е нащрек. Нейната мисия е да опази детето от опасностите, за които редовно говорят и показват по телевизията. Ако се развихри и й се позволи, такава жена ще превърне всякакъв палавник в уплашено зайче, който ще се страхува дори от собствената си сянка.   Бабата мечта   Пълна противоположност на предишната. За да може нейният внук по-често да я радва с усмивката си, тя го храни с шоколадови бонбони преди обяда, разрешава му да скача на спалнята и му купува всичко, което поиска.“Само не казвай на мама и татко”, казва бабата. Подкопаването на родителския авторитет за нея нищо не означава.    Бабата досадница  Свръхзадачата на тази свята жена е да не позволи внукът й да умре от глад. Тя непрекъснато пъха нещо в устата му с думите “още една лъжичка и още едно месце”, без да пита, пълни чинията и страшно се обижда, че детето не яде. Или започва да сипе заплахи: “Докато не изядеш това, няма да станеш от масата”. Ако не се намесите, изходите са два: или дете със затлъстяване, или с отвращение към храната. Хранителното насилие, както и всяко друго, не се разминава без последствия.   Бабата жертва  Любимото й занимание е да се оплаква от живота, да обвинява за всичките си беди правителството, мъжа си, децата си и, разбира се, внука си. Нито една разходка с нея няма да премине мълчаливо и спокойно. Мрънкащата досадница с подробности ще опише на детето как е отгледала баща му, а той, неблагодарникът, отсъствал от училище и носел само двойки. И как тя не си дояждала, за да може синът й да яде месо и да носи модерни джинси...   Бабата критик  Нейното мнение наистина е последна инстанция и тя няма да се посвени да го огласи. Такава баба е уверена, че младите родители неправилно къпят детето си, че често го хранят, че малко го разхождат, че лошо го обличат и излишно отварят прозорчето за проветряване. След това ще започне да критикува и самото дете: “Ти, какво, дебил ли си? Кой шари така, трябва по контура! Ти български разбираш ли? Ударението не е там!”. Убедена, че детето е с “две леви ръце”, няма да му даде да пипне дори дистанционното на телевизора. С такава възпитателка детето ще израсне комплексирано, ще започне да се съмнява и в родителите си, че нищо не разбират от живота.     Бабата съжалителка  Духовен роднина на бабата критик. “Ах, какъв си слабичък, бледичък и си облечен с каквото е попаднало”, такива бабини комплименти бързо ще посеят в детето зърната на бъдещите комплекси.    Бабата сравняваща  Желаейки да мотивира вашето чедо за големи успехи и достижения, тя непременно ще му открие ориентир - например митичния внук на приятелката си. Виждаш ли, той четял стихове още от годинка, а ти в пети клас не можеш едно стихотворение да научиш. Какво очаква синът ви в компанията на такава баба? Завист и ненавист към момчето, което той никога не е виждал. И срам, че той се е паднал неин внук, вместо онзи малък супермен.", "date": "2019.06.26", "title": "Баби, които са опасни за децата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397162-%D0%BB%D1%8E%D0%B1%D0%BE%D0%B2%D0%BD%D0%B8%D0%BA%D1%8A%D1%82-%D0%BD%D0%B5-%D0%B5-%D0%BB%D1%83%D0%BA%D1%81", "text": "Темата за изневярата в една връзка е неизчерпаема. Едно време любовници са наричали хората, които са изпитвали силна и неудържима страст един към друг. Често пъти те дори не са правели секс, стигало им е само да поддържат нежни отношения помежду си.   Точно тези чисти чувства са ставали причина за появата на удивително трогателни и силни литературни произведения и куп сърцераздирателни романтични истории. Съвсем незабележимо обаче статутът на тези хора се принизява от красивото и възвишеното до грозното и забраненото. За да се стигне до днес, когато подобни връзки възникват от скука, любопитство или просто заради драмата.     Хубаво или лошо нещо е изневярата? Чувайки тази дума, жените моментално се разделят на два лагера. Едните започват да убеждават всички, че няма нищо по-важно от семейството, верността и съгласието. А другите гордо вдигат глава и казват, че няма нищо лошо в това да си имаш любовник. Има и трета група жени, които просто си мълчат. Според статистиката, средната възраст, на която дамите започват да си търсят любовник, обикновено е над 30-годишна възраст. Защо го правят ли? Докато за мъжете изневярата е търсене на нещо ново и неизвестно, което ще им донесе разнообразие, за жените това е опит да запълнят това, което половинката им не им осигурява - финансова, емоционална или някаква друга нужда. Много често представителките на нежния пол изневеряват дори от отчаяние.   Струва ли си все една омъжена жена да си хване любовник?   Понякога съпругът й дори не разбира какво се случва, защото половинката му продължава да се държи почти безупречно. Тя е прекрасна домакиня, изглежда по-добре, винаги е в добро настроение и има по-малко оплаквания. Дори самочувствието й става по-голямо. И всичко това, защото вече не е толкова привързана към мъжа си и не се страхува да го загуби и защото е щастлива от новата си връзка. И тъй като там получава достатъчно от това, от което се нуждае, вече не е толкова зависима от съпруга си. Редом с това обаче се появява и вината, която започва да изпитва към мъжа и децата си, както и страхът, че всички ще разберат за любовната й афера. Двойнственият живот бързо изпива силите й и тя отново се връща към нормалното си съществуване.   За какво й е нужен на една омъжена жена любовник?   Изглежда, че този въпрос не се нуждае от обяснение. Но рано или късно, абсолютно всяка жена се замисля защо да не поживее за себе си и колко дълго може да отхвърля ухажването на някой Дон Жуан.     Съществуват много причини за изневярата, включително и липсата на внимание. Определящият фактор обаче си остава сексът. С времето отношенията между съпрузите стават скучни и дори ролевите игри спират да им носят удоволствие. Мъжете много бързо свикват с партньорките си и спират да им правят комплименти и да задоволяват желанията им. А любовникът винаги се стреми да угоди на любимата си. Освен това, романтиката винаги е приятна.   Общуването също е една от причините, които карат обвързаните дами да погледнат встрани. Приятните срещи с приятелки не могат да заменят удоволствието, което носи общуването с един мъж. Вкъщи разговорите винаги се въртят около проблеми, а разговор за любима книга или просто да поговорите на различни теми почти не се получава. Ако търсите някой, с когото да поговорите по други теми, които са важни за вас, той трябва да на вашето интелектуално ниво. Само тогава и на двамата ще ви е интересно, но може и да се влюбите...    Появата на нов мъж в живота на омъжената жена я кара да се промени кардинално. Тя отново започва да се грижи за себе си, спира да ходи на работа със старите си дънки и удобни маратонки, в гардероба й отново започват да се появяват секси роклички, отново започва да посещава салоните за красота и всеки ден изглежда на 100%. Смачканото самочувствие също може да подтикне една жена към изневяра. С годините брачен живот жената забравя за себе си и живее само заради семейството си. А появата на любовника я кара да си спомни за младостта и да помисли за себе си. Време е да обобщим: жени, момичета, помнете! Ако вече сте се омъжили и имате деца, не означава, че сте заточени в манастир и единствените ви задължения се свеждат до прането, чистенето, готвенето и бърсането на сополи. Не си заслужава непрекъснато да тормозите мъжа си и да го молите за ласки и любов. Обичайте се и ако нещо не ви устройва, не си мълчете и не се лишавайте от удоволствия. Преди да започнете нова връзка, е добре да помислите. Може просто да се налага да поговорите със законната си половинка и да разрешите всички проблеми.", "date": "2019.06.26", "title": "Любовникът не е лукс"}
