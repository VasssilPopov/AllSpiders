{"url": "http://www.classa.bg/%D1%81%D0%B2%D1%8F%D1%82/item/394769-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%BA%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B8%D0%BC%D0%BF%D0%B8%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Кандидатката за президент на САЩ и демократ, Елизабет Уорън, предлага Камарата на представителите на САЩ да инициира процес на \"импийчмънт\" срещу Тръмп, както заяви тя в петък в своя профил в Twitter. В други туитове сенаторката твърди, че предложението й се основава на заключенията от доклада на специалния прокурор Робърт Мюлер. Уорън подчертава, че Мюлер обяснява в доклада си, че на президентските избори през 2016 г. е настъпила \"атака от враждебно чуждестранно правителство, която да помогне на Доналд Тръмп и веднъж избран, президентът е възпрепятствал разследването на тази атака.\" Докладът на Мюлер, всъщност \"не съдържа никакви аргументирани доказателства\", че Русия се е намесила в американските избори. Сенаторката също така цитира думите на Мюлер, че \"Конгресът има властта да забрани корупционното използване от президента на неговата власт, за да защити целостта на правосъдието\", добавяйки, че правилният процес за това е импийчмънт. \"Пренебрегването на многократните усилия на президента да възпрепятства разследването на собственото му несправедливо поведение, би причинило сериозни и трайни щети на тази страна и би предполагало, че други президенти, настоящи и бъдещи, ще бъдат свободни да злоупотребяват с властта си по подобен начин\", пише кандидатката за президент от демократите. Според Уорън, \"сериозността на това неправомерно поведение принуждава членовете на Конгреса от двете страни да оставят настрана политическите съображения и да изпълнят конституционните си задължения\". \"Това означава, че Камарата на представителите на САЩ трябва да инициира процес на импийчмънт срещу президента на Съединените щати\", подчертава тя. Министерството на правосъдието на САЩ публикува в четвъртък непълната версия на доклада на специалния прокурор Робърт Мюлер за разследването на предполагаемото споразумяване на Доналд Тръмп с Русия по време на президентските избори през 2016 г. Малко преди публикуването на доклада главният прокурор на САЩ Уилям Бар, даде пресконференция относно заключенията на изследванията на Мюлер. По време на изказването си, Бар потвърди, че цензурираният доклад не съдържа \"никакви доказателства, че американци, включително членовете на предизборната кампания на Тръмп, са се сговорили с руското правителство по време на изборите през 2016 г. Изводът е, че не е имало тайно споразумение между Кампанията на Тръмп и Русия\", подчерта Бар. Въпреки това генералният прокурор заяви, че в доклада се посочва, че руски агенти са се опитвали да се намесят в изборния процес в САЩ през 2016 г.", "date": "2019.04.21", "title": "Кандидатка на  Демократите за президент предлага импичмънт срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/394770-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%B5%D1%81-%D0%B2-%D0%BA%D1%83%D0%B1%D0%B0-%D1%81%D0%B0%D1%89-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D0%B7%D0%B0%D0%BA%D0%BE%D0%BD-%D0%BA%D0%B0%D0%BA%D1%8A%D0%B2%D1%82%D0%BE-%D0%B8%D1%81%D0%BA%D0%B0%D1%82,-%D0%BD%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B3%D0%BE-%D0%BF%D1%80%D0%B8%D0%BB%D0%B0%D0%B3%D0%B0%D1%82-%D0%B2-%D0%B4%D1%80%D1%83%D0%B3%D0%B8-%D1%81%D1%82%D1%80%D0%B0%D0%BD%D0%B8", "text": "Европейският съюз изразява съжаление за решението, взето от САЩ да се активира отново противоречивият закон, който позволява искове за национализирани имоти в Куба, и отново заявява, че ще защитава с \"всички възможни средства\" европейските инвеститори, заяви посланикът на Европейския съюз в Хавана, Алберто Наваро. Тази седмица американското правителство обяви, че ще отмени на 2 май поредното отлагане на дял III от Закона Хелмс-Бъртън, който позволява искове пред американски съдилища за имоти, конфискувани на острова, по време на кубинската революция или през следващите години. \"ЕС дълбоко съжалява и ще защитава с всички достъпни му средства инвеститорите, европейските граждани,\" каза Алберто Наваро. Дипломатът обясни, че екстериториалното прилагане на дял III от Закона Хелмс-Бъртън \"противоречи на международното право\". \"САЩ могат да правят това законодателство и да го прилагат на своята територия, но това, което не може да направят, е да претендират да го прилагат в други страни\", каза той. Влизането в сила на този спорен закон ще отвори вратата за предвидима вълна от искания от хора или образувания, чиито имоти са били национализирани след възхода на Фидел Кастро. От друга страна, Наваро посочи, че Европейският съюз е първи търговски партньор на Куба и че само през 2018 г. търговският обмен между страните е бил за общо 2 600 милиона евро (около 2,920 милиона долара). Извънтериториалното прилагане на американския закон обаче би обезкуражило европейските предприемачи да инвестират на острова, добави той. Като се имат предвид сериозните щети, които юридическата маневра на САЩ може да причини на много важни европейски компании, опериращи в Куба, Европейската комисия вече предупреди Вашингтон за репресиите, които биха могли да бъдат предприети от блока, за да компенсира негативните последици. Чрез писмо, подписано от Федерика Могерини, комисар по външните работи на ЕС и Сесилия Малмстрьом, търговски комисар, Брюксел заяви, че „ще прибегне до всички инструменти, с които разполага, включително сътрудничество с други международни партньори, за да защити интересите си, включително възможността за образуване на производство пред Световната търговска организация (СТО) \".", "date": "2019.04.21", "title": "Посланикът на ЕС в Куба: \"САЩ могат да правят закон какъвто искат, но не могат да го прилагат в други страни\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394762-%D1%86%D0%B2%D0%B5%D1%82%D0%BD%D0%B8%D1%86%D0%B0-%D0%B5-%D0%BD%D0%BE%D1%81%D0%B8%D0%BC-%D0%B2-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-%D0%BE%D1%81%D0%B2%D0%B5%D1%82%D0%B5%D0%BD%D0%B8-%D0%B2%D1%8A%D1%80%D0%B1%D0%BE%D0%B2%D0%B8-%D0%BA%D0%BB%D0%BE%D0%BD%D0%BA%D0%B8-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-%D0%B8-%D0%B1%D0%B5%D1%80%D0%B5%D0%BA%D0%B5%D1%82", "text": "На днешния ден Иисус Христос тържесвено влиза в Йерусалим, посрещнат с маслинови и лаврови клонки. Утре започва Страстната седмица, отбелязваща мъките на Спасителя преди Възкресение     Днес е Цветница - до Великден остава точно една седмица. Празникът е последният преди Възкресение, пада се в неделята след Лазаровден и е един от най-красивите пролетни празници.Затова на този ден всички отиват на празничната църковна литургия с върбови клонки, китки от здравец и други пролетни цветя.  След като свещеникът освети върбовите венчета, те се отнасят вкъщи и се поставят пред домашната икона. Друг вариант е да се направи венче, с което да се окичи входната врата на дома. Традицията повелява още да окичим косите си с венец от върбови клонки.     В староеврейските книги пише, че народът дълго време ще бъде управляван от враговете си. Накрая обаче ще дойде последният израилтянски цар, който ще влезе в града, възседнал магаре. Христос влязъл именно на магаре, а хората го приветствали като владетел с палмови клонки и пеели: \"Осанна! Благословен Идещият в име Господне, Царят Израилев!\". Символично те са заменени у нас с върбови заради приликата на листата. Растението не случайно е станало традиционно за повода. То първо се пробужда от зимния сън и създава пъпки. Според християнските обичаи клонките трябва да се занесат в църквата и да се осветят. Когато богослужението приключи, всеки взима от осветените растения и ги отнася вкъщи за здраве.   Както почти всеки църковен празник у нас, и този има езически корени.  Във фолклорната традиция Цветница се свързва с  кумиченето,  с което завършва цикълът на моминските пролетни игри. Ритуалът е много важен за девойките, защото показва социалния им статут и готовността им да се задомят. Преди обед всички момичета, участвали в лазаруването, се отправят заедно към реката. Всяка от тях носи китка цветя, върбово венче или малко хлебче, наричано \"кукла\", \"колак\" или \"кравай\", увит в кърпа. През цялото време пеят по пътя, а като стигнат на реката, играят хоро. Момите се подреждат една до друга край брега или на моста над реката и едновременно пускат китката, венеца или хлебчето. Онази девойка, чийто венец или хляб бъде понесен най-бързо от водата и излезе най-напред, е \"кумица\" или \"кръстница\" на лазарките. От този момент нататък тя се превръща в обект на специално уважение и почит от страна на останалите момичета. В миналото са вярвали, че докато не се кумичи момата, ще я открадне змей и няма да се омъжи. Затова на връщане от реката лазарките са успокоени, много весели и по-шумни. Отиват в къщата на кумицата, където има трапеза за тях. Момата кумица ги гощава с баница и червени великденски яйца. С тази обща гощавка завършва и празничният лазарски комплекс. Народът нарича празника още Цветна неделя, Вая, Кукленден.  Днес повод да почерпят за имения си ден имат всички, носещи имена на цветя, растения, храсти и дървета  - Камелия, Кремена, Цена, Цено, Цветан, Върбан, Върбинка, Виолета, Здравко, Здравка, Лилия, Латинка, Теменуга, Теменужка, Цвета, Цветанка, Цветелина, Ясен, Явор и още много. Според статистиката 1/5 от българите носят имена на растения като по-голямата част от тях са жени.  Цветница е част от религиозните пости, но това не означава, че не може да направите пъстра трапеза. Ако спазвате църковния режим, днес му отпуснете края и пригответе риба.  Тя има специално място в християнската символика. На два пъти Христос нахранил хилядно множество с умножаване на хляб и риба. В Писанието веднъж са споменати \"пет хляба и две риби\" и втори път \"седем хляба и няколко риби\". След Възкресението си Христос се явил на учениците си и напълнил мрежите им със 153 големи риби. Освен това много от самите апостоли били рибари. За ранните християни рибата била дори таен знак.  Празничната християнска трапеза има определен литургичен смисъл, затова мястото на рибата е в по-специални дни. Тя се среща най-често и в иконите. На празничната маса трябва да има още хляб, приготвен без мазнина, салата от пресни зеленчуци, картофи, ориз, фасул, яхния от стар боб, пълнени постни чушки. На почит на този ден са зелените растения заради настъпващата пролет. Копривата, лападът и спанакът са чудесен сезонен избор.  Цветница е последният повод за добро настроение според църковния календар. От утре започва Страстната седмица, която обозначава последните седем дни живот на Иисус Христос.  Поверието е, че началото й е с тържественото влизане на Иисус Христос в Йерусалим. Накрая завършва с неговото възкресение. Всеки ден от тази седмица се нарича велик - Велики понеделник, Велики вторник и така нататък. Тя е последната от Великденския пост. Всеки ден се почита със специални служби от църквата. Според православния календар тази седмица завършва с Великден В някои части на България се е запазило вярването, че на Цветница душите на починалите хора очакват техните близки да им донесат нещо.  Затова се извършват и поминални обреди. Жените отиват на гробищата рано сутринта, като носят върбови клонки, кадилница, вода и царевични стъбла. Прекадяват и преливат гробовете на близките си хора, след което забучват върбовите клонки до надгробните плочи. С царевичните стъбла запалват огън. ", "date": "2019.04.21", "title": "Цветница е! Носим в домовете си осветени върбови клонки за здраве и берекет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394763-%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D0%B3%D0%B5%D1%80%D0%B1-%D1%81%D0%B5-%D0%BD%D0%B0%D0%BC%D0%B8%D1%80%D0%B0-%D0%B2-%D0%BD%D0%B0%D0%B9-%D0%BD%D0%B8%D1%81%D0%BA%D0%B0%D1%82%D0%B0-%D1%81%D0%B8-%D1%82%D0%BE%D1%87%D0%BA%D0%B0-%D0%B2-%D0%BC%D0%BE%D0%BC%D0%B5%D0%BD%D1%82%D0%B0", "text": "Странен е призивът на Борисов за обединение срещу „пълзящата диктатура“, коментира политическият анализатор ГЕРБ се намира в най-ниската си точка към момента. Това каза за седмичното обзорно предаване „Метроном“ на Радио „Фокус“ политическият анализатор Георги Харизанов. Той отбеляза, че скандалът с апартаментите е нанесъл огромна щета върху партията. Целта на коалициите на ГЕРБ с по-малки формации е да разбие мита, че дясното обединение ще се състои около ДСБ, обясни Харизанов. Странен е призивът на Борисов за обединение срещу „пълзящата диктатура“, коментира политическият анализатор.  „От политологическа гледна точка твърдението на човек, който управлява, че опозицията се опитва да налага „пълзяща диктатура“, не е издържано. Това, което има предвид премиерът е, че както левицата, така и президентът Румен Радев по странен, непубличен, тих, завоалиран и подмолен начин се опитват да се доберат до властта. Има опити за дестабилизиране на управлението и създаване на служебно правителство, използва се и периодът на несигурност. Наблюдава се опит при предсрочни парламентарни избори, какъвто е мокрият сън на БСП, да се стигне до блокаж на политическата система и невъзможност да бъде създадено управление, в което социалистическата партия не участва“, посочи Георги Харизанов.  Той каза още, че се очаква тежка кампания за евроизборите, съпроводена със сблъсъци на вътрешнополитическия фронт. Обществото разглежда тези избори като мерене на силите на вътрешнополитическия терен, обясни той, като уточни, че по време на предизборните дебати няма да бъдат засегнати големи европейски теми.  По думите му избирателната активност също няма да бъде висока. Единственият въпрос на европейските избори ще бъде коя от двете големи политически сили – ГЕРБ или БСП, ще успее да активизира ядрото и периферията си и кой ще вземе с глас повече, добави политическият анализатор.  Листата на БСП за евроизборите ожесточи политическите страсти, каза още Харизанов. По думите му преди това се е наблюдавала нагласа за кампания с предизвестени кандидати, която щяла да приспи избирателната активност.  “Така сформираната листа на социалистическата партия обаче показва, че това няма да се случи. В нея попаднаха кандидати, които не трябваше да са там. Такива са Сергей Станишев и вторият, и третият в листата – Петър Витанов и Зорница Пенкова. Това ще ожесточи битката в редиците на самата социалистическа партия и ще направи предизборната кампания много по-интензивна. Всеки от кандидатите ще се опита да е по-остър към конкурента, да направи по-голямо впечатление и градусът значително ще се повиши”, обясни Георги Харизанов.  Той каза още, че кандидатите за евродепутати на ГЕРБ познават най-добре начините, по които функционира Европейския съюз (ЕС). Според него това не е печеливш избор. Най-успешна ще бъде най-атрактивната листа, която говори с най-голям политически и емоционален заряд, обясни той, като уточни, че листата на БСП ще наложи сериозни пренастройки в посланията на ГЕРБ.  Очертаващото се попадане на кандидати от трите най-големи партии показва, че България няма да допринесе за нарастване на радикалните крила в ЕП, които са най-шумни, но не предлагат нищо, добави политическият анализатор.   \r\n  ", "date": "2019.04.21", "title": "Георги Харизанов: ГЕРБ се намира в най-ниската си точка в момента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394764-%D0%BB%D1%8E%D1%82%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B8%D1%82%D0%B5-%D1%89%D0%B5-%D0%BE%D1%82%D0%B2%D0%BE%D1%80%D0%B8-%D0%BD%D0%BE%D0%B2%D0%B8-%D1%80%D0%B0%D0%BD%D0%B8-%D0%B2-%D0%B1%D1%81%D0%BF", "text": "След като проспаха развитието на кризата в БСП, очевидно всички гравитиращи около \"Позитано\" електрони - близки и далечни - са решили да наваксат пропуснатото. В публичното пространство се появиха един куп езикови платна, които чертаят със замах красни картинки - всичките инспирирани от неуспешния опит на Корнелия Нинова да консолидира властта си през евролистите. Или с други думи - от онзи страшен пленум, който бламира Корнелия. Да започнем от оптимистичната картинка. Тя е масова, дело е на хора от различните витопозитански лагери. В нея накратко, но с плам се прокарва онази изначална теза, според която Партията е права дори когато греши. Картината е следната: Под влиянието на божествената промисъл или пък без да иска - това няма значение, Националният съвет на БСП нареди прекрасна листа. Станишев е вътре и така \"Позитано\" избегна развитието на дисонанса с европейските социалисти. Иво Христов е вътре и така е приобщен центърът около президента Румен Радев, който явно се е отказал да прави БСП-2. От трета страна, Корнелия Нинова все пак се разграничи категорично от Станишев, ПЕС и Истанбулската конвенция, което отваря пътя на червената периферия към урните. Всички са представени, всички са щастливи. \"Истинско пиршество от политически нюанси в едно семейство\", както каза някой. Тази теория звучи добре, но в нея е пропусната целта на цялото упражнение - а тя е успешна предизборна кампания и спечелване на изборите. Не е важно колко лагера има в една партия, важно е всички те да работят заедно, в синхрон, в предизборния месец. В момента ситуацията в БСП не е такава. Нинова вече се отрече от тази листа, рече: \"Пожелавам ви успех!\", и прехвърли отговорността на пленума. Така тя предварително се отказа от възможността да припознае евентуалната победа. Тъй като не се олицетворява с листата, Нинова и оперативното ръководство са тези, които по-скоро няма да работят пълноценно по време на кампанията. Нещо повече - Нинова заложи на загуба на собствената листа. Ако листата победи, побеждава пленумът, Нинова е сгрешила. Ако листата се провали, пленумът е сгрешил, а Нинова не подава оставка. Важна особеност е как самата БСП тълкува пренареждането на листата. За нас отвън ситуацията се свежда до ясния извод - пленумът бламира Нинова. За социалистите обаче картината е по-пъстра, с повече нюанси. Едни от тях твърдят, че \"платеното задкулисие пренареди листата\". Кое е това платено задкулисие, питаме ние. \"Старите вълци в БСП\", казват въпросните социалисти. За тях Нинова е самоотвержен носител на промяната, борец срещу всички онези \"социалисти\", които търкат канапетата на \"Позитано\" и регионалните офиси от поне 30 години насам. Опонентите им контрират, че няма по-голямо задкулисие от това да наредиш сам листа, без да се съобразяваш с гласовете на партийните структури - това е камък в градината на Нинова. Когато се вгледат в детайлите, т.е. в самата листа, социалистите директно изпадат в потрес. Защо? Листата така бе наредена, че сред първите четирима трима не са социалисти, а един е депутат отскоро. Всички се питат: \"Каква е тази Цветелина Пенкова, която е трета в листата? Откъде се появи?\" Тя е ново лондонско юпи, поколение Y - милениалите, погрешно наричани \"милиниуми\" по името на Милениум клуб, чийто зам.-председател е т.нар. мозъчен тръст на младите българи в чужбина. Какво правят те в БСП, е хубав въпрос - хората си търсеха политическо представителство в България и нямаха нищо общо с конкретна партия. Преди една година същото момиче се яви на кастинг за политици при Слави Трифонов. После милениалите се повъртяха около ГЕРБ, но накрая намериха пристан в листата на НДСВ под името \"Път на младите\". Тези хора говорят така: \"Ние сме едно от първите поколения, които имат много ясно обособено съзнание на европейци. Ние се представяме като такива. Аз съм на първо място гражданин на ЕС и на второ място съм българка\". Деца на света. Интернационалисти.  А кой, по дяволите, е Петър Витанов - второ място в листата на пленума? Депутат от 2 г., работеше преди това като служител на парламента. Някои казват, че е откритие на Мишо Миков, други - че е от младите момчета и момичета, с които Нинова се обгради. Все тая. Важното е, че е втори в листата и никой не знае как се случи това. Всъщност, като оставим настрана текущата дислокация на паравоенните структури по фронта на \"Позитано\", трябва да отбележим, че в червената драма наистина има една голяма положителна новина и тя се казва \"преференциален вот\". За късмет на социалистите ДПС и ГЕРБ не успяха да убият през февруари тази демократична практика и тя остана непроменена - който спечели поне 5% преференции, може да излезе по-напред в листата. Силните страсти на \"Позитано\", антипатията към партийния другар от другия лагер като нищо ще накарат социалистите масово да отбелязват предпочитанието си към конкретна личност. Това не само задължително ще размести листата. При добра агитация този факт би активизирал периферията, която тотално пропусна предните избори. А на предишните избори бяха достатъчни 21201 преференции за кандидат, за да бъде пренаредена листата. Станишев спечели 28 039, но бе изпреварен от Момчил Неков, който взе 34 124 предпочитания.  Абсолютно сигурно е, че сега, въпреки че феноменът \"15-15\" вече не може да се повтори, социалистите ще бележат нов рекорд в предпочитанията. Дали това ще е достатъчно да обърне изборните прогнози - ще видим. Важното е, че приетата в неделя листа на БСП не е окончателна. Лошото е, че социалистите ще се състезават не с ГЕРБ, а със себе си. И тази предстояща битка ще остави нови открити рани в БСП.  ", "date": "2019.04.21", "title": "Лютата битка за преференциите ще отвори нови рани в БСП"}
{"url": "http://www.classa.bg/%D1%81%D0%B2%D1%8F%D1%82/item/394765-%D1%80%D0%BE%D0%B7%D0%BE%D0%B2%D0%B0-%D0%BB%D1%83%D0%BD%D0%B0-%D0%BE%D1%81%D0%B2%D0%B5%D1%82%D0%B8-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8-%D0%BF%D0%B5%D1%82%D1%8A%D0%BA", "text": "Нощта на Разпети петък съвпада с астрономическо явление, наречено Розова Луна, осветила Небесата. Това е първото пълнолуние след равноденствието на северната пролет. Тази вечер естественият спътник на нашата планета изглежда по-голям от обичайното, защото е в точката на орбитата си най-близо до Земята, така че дори прилича на суперлуна. Въпреки името си, Луната няма да има розов оттенък, а по-скоро ще изглежда жълта, оранжева или дори червена в зависимост от атмосферните условия на даден регион. Името на Розова Луна се дължи на факта, че в древни времена местните жители на Северна Америка са свързвали астрономическото събитие с цъфтежа на цветя с розови тонове.", "date": "2019.04.21", "title": "Розова Луна освети небето на Велики петък"}
{"url": "http://www.classa.bg/%D1%81%D0%B2%D1%8F%D1%82/item/394766-%D0%B0%D0%BD%D0%B0%D0%BB%D0%B8%D0%B7-%D0%BD%D0%B0-%D0%B4%D0%BD%D0%BA-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%82%D0%B0%D0%B9%D0%BD%D0%B8-%D0%B7%D0%B0-%D0%BF%D1%80%D0%BE%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%BD%D0%BE%D1%81%D1%86%D0%B8%D1%82%D0%B5", "text": "Екип от изследователи, ръководен от Института Сангер в Кеймбридж (Обединеното кралство), е извършил генетичен анализ на останките на девет кръстоносци, убити в битки през тринадесети век, които са били погребани в Ливан. Проучването помогна да се разбере по-добре техния произход, както и генетичните отпечатъци, оставени от кръстоносците в местните популации, по време на християнските военни кампании в района между 11 и 13 век, съобщава порталът Phys.org. \"Ние знаем, че Рикардо Корасон де Леон е отишъл да се бие в кръстоносните походи, но не знаем много за обикновените войници, които са живели и умирали там, и тези стари образци ни дават представа за това,\" каза генетикът Крис Тайлър-Смит. ДНК последователността на деветте кръстоносци, намерени в град Сидон, разкри, че трима са европейци, четирима са от Близкия Изток, а двама имат смесено генетично потекло. Това предполага, че войниците, участвали в кръстоносните походи, са били генетично разнообразни и смесени с местното население. Според Марк Хабер, друг от авторите на изследването, откритието предлага \"безпрецедентна визия за произхода на хората, които са воювали в армията на кръстоносците\". \"Ние виждаме това изключително генетично разнообразие в Близкия изток по време на средновековието, където европейци, хора от Близкия изток и смесени хора са се били в кръстоносните походи, живели и умирали рамо до рамо\", добави той. От друга страна, работата предполага, че наследството на кръстоносците не е имало траен ефект върху местното население, тъй като генетичните им следи са незначителни сред жителите на днешен Ливан. \"Те положиха големи усилия да изгонят кръстоносците и успяха след няколко века\", обясни Тайлър-Смит. Пълното проучване е публикувано в \"The American Journal of Human Genetics\".", "date": "2019.04.21", "title": "Анализ на ДНК разкрива тайни за произхода на кръстоносците"}
{"url": "http://www.classa.bg/%D1%81%D0%B2%D1%8F%D1%82/item/394767-pepsi-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BF%D0%BB%D0%B0%D0%BD-%D0%B7%D0%B0-%D0%BF%D0%BE%D1%81%D1%82%D0%B0%D0%B2%D1%8F%D0%BD%D0%B5-%D0%BD%D0%B0-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "PepsiCo реши да се откаже от плановете си да пуска реклами на своите продукти в Космоса, за да избегне възможната критика, която мярката ще провокира. Миналата седмица порталът Футуризъм публикува, че руското дъщерно дружество на компанията работи с местния стартъп StartRocket, за да популяризира енергийната си напитка Adrenaline Rush чрез използването на сателити. В рекреация на своя уебсайт, StartRocket показва как ще изглежда една от тези \"космически\" реклами. На снимката се появява лого на фиктивна марка безалкохолни напитки \"LocaCola\", блестяща в нощното небе на един град. \"Космосът трябва да бъде красив, с най-добрите марки, нашето небе ще ни изненадва всяка вечер,\" казва компанията. Заводът PepsiCo в САЩ обаче отхвърли идеята, заявявайки, че това е просто \"проучвателен тест\" и посочи, че той няма планове да следва тази рекламна стратегия в бъдеще, въпреки изказванията за това, направени от говорителя на руското му дъщерно дружество. \"Орбиталните билбордове са революцията на пазара на комуникации\", заяви говорителката на PepsiCo Олга Мангова, добавяйки, че компанията има планове да популяризира продуктите си по този начин в бъдеще. Говорителягт на PepsiCo в САЩ се намеси, за да отхвърли тези коментари, въпреки че потвърди, че StartRocket са провели „проучвателен тест за стратосферни реклами, използвайки логото на Adrenaline GameChangers\". \"Това беше изолирано събитие, нямаме допълнителни планове за тестване или търговска употреба на тази технология в момента\", заяви представителят в изявление. Въпреки, че самата идея за поставяне на реклама в космоса може да изглежда като шега, тя всъщност е доста обмислен проект. StartRocket, която превзе заглавията през януари, има за цел да използва кубични минисателити за създаване на програмируеми екрани в ниска орбита на Земята, на около 400-500 километра височина. Всеки сателит ще има едно сгъваемо платно, което ще отразява слънчевата светлина, образувайки един пиксел на гигантски нощен екран, в размер 50 квадратни километра. Компанията планира да стартира проекта си през 2020 г., като заяви, че ще има възможност да показва реклами на \"потенциална аудитория от 7 милиарда души\". Лидерът на инициативата, Владилен Ситников, заяви, че вижда голям потенциал в идеята, като посочва, че \"в близко бъдеще Космосът ще бъде продължение на нашата жизнена среда\".   Учените също хвърлят съмнение върху идеята, наричайки я \"неблагоразумна\". Според Патрик Сейцер, професор по астрономия в Мичиганския университет (САЩ) и експерт по космически отпадъци, \"Космосът се запълва с отпадъци\"", "date": "2019.04.21", "title": "Pepsi отхвърли план за поставяне на рекламата в космоса"}
{"url": "http://www.classa.bg/%D1%81%D0%B2%D1%8F%D1%82/item/394768-%D1%81%D0%B0%D1%89-%D1%82%D1%80%D0%B5%D0%BD%D0%B8%D1%80%D0%B0%D1%82-%D0%BB%D0%BE%D0%B2-%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8-%D0%B4%D0%BE-%D0%BE%D1%81%D1%82%D1%80%D0%BE%D0%B2%D0%B8,-%D0%B7%D0%B0-%D1%87%D0%B8%D1%8F%D1%82%D0%BE-%D0%B4%D0%B5%D0%BA%D0%BE%D0%BB%D0%BE%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%BE%D0%BE%D0%BD", "text": "На 15 април, САЩ са провели съвместни военни учения с индийския флот близо до островите, които според ООН, са били незаконно иззети от техните жители. По време на маневри е бил проведен \"лов на подводници\" и са били разгърнати разрушителят от клас Арлей Бърк, USS Spruance и самолет П-8. Целта е да се стандартизират процедурите на военноморските сили на двете страни, за да \"работят по-ефективно в бъдещи операции в реалния свят\", заяви лейтенант Джеймс Лоу в официално изявление на американския флот. Маневрите се провеждат в близост до архипелага Чагос, в Индийския океан, който обхваща повече от 55 острова и се намира на около 1600 километра южно от Индия. Обединеното кралство ги смята за своя територия и през 1966 г. арендува най-големия остров Диего Гарсия на САЩ. за 50 години, с евентуално удължаване на споразумението за още 20 години. САЩ там се формирали военноморска инсталация, а USS Spruance в момента се базира там. Сегашното състояние на островите остава спорно. В края на февруари тази година Международният съд на Хага постанови, че деколонизацията на Мавриций и отделянето на архипелага Чагос от неговата територия през 1965 г. са извършени незаконно от гледна точка на международното право. \"Съдът счита, че процесът на деколонизация на Мавриций не е извършен по законен начин, когато тази страна получи независимостта си, и че Обединеното кралство има задължението да прекрати управлението на архипелага Чагос възможно най-бързо,\" заяви съдебната инстанция на ООН. Между 1967 и 1973 г. на жителите на островите, напуснали архипелага, не е било позволено да се върнат, а останалите са били насилствено разселени. Понастоящем жителите на Чагос остават разпръснати между няколко страни, като Мавриций, Обединеното кралство и Сейшелите. От своя страна, за американския флот и техните съюзници, разположени в Индийския океан и Персийския залив, остров Диего Гарсия предполага \"логистична, служебна, възстановителна и административна подкрепа\". Диего Гарсия е бил използван като база на военните сили по време на войните срещу Ирак и инвазията в Афганистан през 2001 г., а също там се помещава и спорния лагер на правосъдието - по-късно преименуван на Thunder Cove – където, според непотвърдени доклади, САЩ държат арестувани, заподозрени в обявената \"война срещу тероризма\" след атаките от 11 септември 2001 г.", "date": "2019.04.21", "title": "САЩ тренират \"лов на подводници\" до острови, за чиято деколонизация настоява ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394761-%D0%BC%D0%B0%D1%81%D0%BE%D0%B2%D0%BE-%D0%BF%D1%83%D1%88%D0%B5%D0%BD%D0%B5-%D0%BD%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%BF%D1%80%D0%B5%D0%B4-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "На 20.04., събота, точно в 4.20 часа (следобед) група млади българи ще се съберат пред парламента на своеобразен протест. Те ще запалят по цигара марихуана, въпреки опасността да бъдат арестувани. \r\n Ще го направят точно в този ден и час, защото той е натоварен с определена символика сред хората, които пушат трева. Затова и от години хиляди по целия свят се събират и го правят, а когато в САЩ имаше битка за легализация на канабиса, по това време се правеха масови прояви.  \r\n   \r\n   И утрешното събитие пред Народното събрание, което се организира в социалните мрежи – “Голямото напушване”, има такава цел – да не бъдат задържани и да влизат в ареста в 21 век студенти и работещи хора, които са избрали да изпушат по един джойнт за удоволствие, вместо да пият алкохол, казват неофициално инициатори и призовават за промяна в закона, както в много други държави. Те са категорични, че нямат за цел да провокират полицията, а да заявят своята гражданска позиция. \r\n Кодът 4/20, както е международно известен, е измислен от група ученици от Сан Рафаел, Калифорния, още през далечната 1971 година. Тогава петимата тийнейджъри се срещали всеки ден, точно в 4,20 часа – веднага след края на часовете, пред статуята на Луи Пастьор в двора на гимназията им. Това се превърнало в традиция на групата, наричаща се Валдос. \r\n От тогава в 4,20 часа (понякога призори, друг път следобед) се смята за идеалното време за пушене, а цифрите се използват като синоним на марихуана. Заради огромна популярност на израза 20 април естествено е приет за празник на канабиса. \r\n           «На четвъртия месец двайстия ден, точно в четири и двайсе ще извикаме “Свобода за конопа!”  Ще се съберем горди, смели, весели и точно в 4:20 ще направим най-голямата пушилка на едно място, която България е виждала! Тревата не трябва да е престъпление в България! Безсмислено е МВР да тормози млади, работещи, мирни граждани вместо истинските престъпници! На този ден ще им покажем наистина колко сме много! Искането ни е едно и е много просто: Декриминализация на притежаването и отглеждането на малки количества трева за лични цели! СВОБОДА ЗА КОНОПА! И ще го постигнем с протест! Всички! Заедно! Обединени!  Фейсбук се опитва всячески да скрие тоя event, но заедно ще успеем!  Канете хора! Доведете приятел, на който му е писнало! \r\n  СЪЕДИНЕНИЕТО ПРАВИ СИЛАТА!  СВОБОДА ЗА КОНОПА!» \r\n", "date": "2019.04.21", "title": "Масово пушене на марихуана пред парламента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394760-%D0%BE%D0%B1%D0%B7%D0%BE%D1%80-%D0%BD%D0%B0-%D0%B5%D0%B4%D0%BD%D0%B0-%D0%BE%D0%B3%D0%BD%D0%B5%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0", "text": "На това му се казва огнена седмица! Още преди пожарът в \"Нотр Дам\" да остави историческата катедрала без голямата й кула стрела и без по-голямата част от покрива, множество метафорични пожари се появиха на информационния хоризонт. Ако не друго, народният поет най-сетне ще си отговори \"Има ли пожари\".  Още от неделя сутринта изборната драма течеше с пълна сила в основната опозиционна партия БСП. Столетницата трябваше да реши въпроса с предизборната си листа на Шрьодингер, в която бившият партиен лидер Сергей Станишев ту го има, ту го няма. Той и настоящата лидерка Корнелия Нинова се впуснаха в една мащабна игра на \"пре...(скочи) другарче\", която на практика зае централно място в събранието на националния съвет на БСП, който трябваше да каже кой влиза и кой не влиза в листата на социалистите. Крайният резултат беше толкова объркан, че лидерката Нинова реши да действа като Пилат Понтийски и да се разграничи от избора на червените другари, докато за Станишев остана утешителното пето място зад \"известни\" и \"изтъкнати\" лица на левицата като Петър Витанов и Цветелина Пенкова. Но каквото - такова. Партизан за бой се стяга или поне за избори, които трябва да изиграят ролята на мащабен вот на недоверие на сегашното правителство. Поне така казва Корнелия Нинова. Само обаче да не стане като с всички досега обявени от нея вотове на недоверие, че с тях тя няма кой знае какъв успех. Но това ще го видим на 26 май. Иначе се отваря възможност да видим първи партиен лидер у нас как попада в затвора. Катастрофата на Лютви Местан от неделя следобед успя да разпали достатъчно гневни мнения, които се надяват най-малкото на затвор, дори още преди да са се разбрали всички подробности около случая.  И ако тежестта от смъртта на 6-месечно бебе определено възбужда към гневни реакции, то правосъдието у нас и тук намери място и за капка абсурд. Мярката за неотклонение на Местан ту я имаше, ту я нямаше, за да се появи накрая отново след спешна проверка на имотното му състояние. Цялото това упражнение може и да не укрепи вярата в българското правосъдие и правораздаване, но определено успя да събуди много творчески и патетични благопожелания към намесените в случая лица. Като се замисли човек, цялата ситуация много наподобява самото поведение на Лютви Местан - успява да изиграе една здрава ръченица върху колективните обществени нерви. За да се прехвърлим по-нататък към Десислава Иванчева - най-близкото, което страната ни в момента си има като свой собствен Нелсън Мандела (ама по български).  Да даваме оценка за това доколко бившата кметица на \"Младост\" не се наемаме, но присъдата за корупция \"в особено големи мащаби\" за 20 години затвора спокойно може да попадне в графата с правните абсурди. Ние може и да не сме прави, ама кюфтетата без лук и присъдите за корупция, които могат да надвишат присъда за предумишлено убийство, не ги уважаваме. Като се замисли обаче човек, това май е ако не първото, то поне едно от много малкото такива дела за корупция, които в крайна сметка успяват да завършат с присъда, още по-малко с толкова внушителна. Сигурно и затова - липсата на количество осъдени се компенсира с качество в продължителността на присъдата. Сега на Иванчева й остава да се бори за евродепутатско място и да ползва темата, поставяйки себе си в ролята на жертва на борбата си с мафията, властта, политическото статукво и т.н. За сметка на това тази седмица видяхме цели 58 души, арестувани за организиране и провеждане на кучешки боеве.  Няма да повдигаме темата за това що за чикид... неприятни личности може да се занимават с подобен род дейнност. Скрити в стар пионерски лагер някъде над Панчарево сума души са ходили и са залагали по 500 до 4000 лв. на \"двубой\". За жалост това няма да е първата, а едва ли ще е и последната новина за това, че някакви хора утоляват жаждата си за кръв и насилие, насъсквайки животни едни срещу други. Това, което стряска обаче е обемът на цялото нещо - 58 души арестувани. От които вероятно над половината ще се измъкнат с глоби или с някакви пробации. За сметка на това поне тази година не падаме по-надолу в класацията по свобода на печата, извършвана всяка година от \"Репортери без граници\".  В частта от доклада на организацията, засягаща България, отново отчитат обичайните проблеми с корупцията, концентрацията на власт и ресурси, проблемите в съдебната система и фактът, че много медии се заиграват с това. Въобще обичайните неща, на които сме свикнали вече. И все пак няма как човек да не се запита как така България може да е по-назад в тази класация от Нигер например, където има реална действаща държавна цензура върху медиите. Че проблеми по темата у нас има, има. Че са сериозни, сериозни са... но подобно нещо идва малко несериозно, особено на фона на цялата методология на \"Репортери без граници\", която разчита общественото усещане на журналистите от конкретните държави за свобода на словото. Иначе казано - от време на време обичаме да си казваме, че сме най-зле в ЕС. Иначе цялата седмица премина на фона на новини за катедралата \"Нотр Дам\" в Париж.  И ако на всички ни беше тъжно за загубата на такова културно богатство, големите дрязги у нас дойдоха, след като се събраха едни над милиард евро за реставрацията й. Дечицата от Африка за пореден път бяха ощетени от неглижирането на богатия Запад. Казаха братята им от бедна България. Как става така, че се сещаме за горките африканчета само когато някой друг е решил да изхарчи голяма сума пари, е мистерия. Човек ще си каже, че от толкова много изтъкване на този промер с тях, все някой е решил този въпрос окончателно, но уви... Ако не друго, то поне в крайна сметка от всичкото събрано за \"Нотр дам\" може все пак да останат няколко милиона и за дечицата от Афтика. Ако не, здраве да е.  ", "date": "2019.04.21", "title": "Обзор на една огнена седмица"}
{"url": "http://www.classa.bg/%D1%81%D0%B2%D1%8F%D1%82/item/394755-%D1%80%D1%83%D1%81%D0%B8%D1%8F-%D0%B8-%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B0%D0%B2%D1%8F%D1%82-%D1%80%D0%B0%D0%B1%D0%BE%D1%82%D0%BD%D0%B0-%D0%B3%D1%80%D1%83%D0%BF%D0%B0", "text": "Русия и Гърция ще създадат работна група за насърчаване на инвестиции, която ще действа в рамките на смесена двустранна комисия за икономическо, промишлено и научно-техническо сътрудничество. Това съобщи днес съпредседателката на междуправителствената (руско-гръцка) комисия и заместник-министър на външните работи на Гърция Сия Анагностопулу, цитирана от ТАСС и БТА. Анагностопулу говори след завършването на 12-ата сесия на комисията и подписването на двустранни документи. Русия е наш стратегически партньор. След посещението в Русия на премиера Алексис Ципрас през декември м. г. и срещата му с руския президент Владимир Путин сътрудничеството между двете страни се разви още повече, каза заместник-министър на външните работи на Гърция. Тя благодари на руския министър на транспорта Евгений Дитрих, който предложи да бъдат ускорени темповете на инвестиционното сътрудничество между двете страни. Дитрих на свой ред заяви, че е съгласен с Анагностопулу във връзка с намеренията за създаването на съвместна група в състава на междуправителствената комисия.", "date": "2019.04.21", "title": "Русия и Гърция правят работна група"}
{"url": "http://www.classa.bg/%D1%81%D0%B2%D1%8F%D1%82/item/394756-%D0%BC%D0%B0%D0%BA%D1%80%D0%BE%D0%BD-%D0%BE%D0%B1%D0%B5%D1%89%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B5%D1%81", "text": "Дипломатическите грешки на френския президент и прекаленото залагане на френско-германския съюз предизвикаха съпротива в цяла Европа. Посветената на Брекзит среща на върха на Европейския съюз миналата седмица може да е изглеждала като уникален случай, при който Макрон се оказва изключително изолиран в Европа. По-точно е да се каже, че тя беше поредното доказателство, че европейската стратегия на френския президент се нуждае от дълбоко преосмисляне. Преди две години Макрон превзе Франция и Европа „с щурм“. Той беше избран за пръв път с категорично проевропейска платформа. Това създаде възможност за потенциално значими промени в ЕС. Решението на Великобритания да напусне, последиците от трансатлантическата финансова криза и провалилите се през 2005 г. референдуми във Франция и Холандия за проекта за европейска конституция вече показаха ясно, че са необходими институционални реформи. Макрон изложи смела визия в радикални речи. Сега тази амбиция обаче е повяхнала и много надежди се изпариха. Европейската му стратегия имаше сериозни недостатъци и той допусна грешки, опитвайки се да я приложи. В съответствие с френската дипломатическа традиция, Макрон в началото смяташе, че ключът към промяната на Европа беше да даде приоритет и да даде импулс на френско-германските отношения. Той се опита да докаже, че държи на спазването на фискалните правила и икономическите реформи, макар че фискалните правила на ЕС са нелепи и невъзможни за спазване (Франция ще наруши тази година правилото за 3 на сто дефицит), но германският скептицизъм беше невъзможен за преодоляване. Обсебеността от френско-германските двустранни отношения се оказа илюзорна, защото пренебрегваше дълбоките промени, случили се през последното десетилетие, както в Германия, така и в Европа. Ограничаването на европейска стратегия до сключването на споразумение с германската канцлерка Ангела Меркел се базираше на вярата, че европейските преговори са единствено „шефзахе“ (работа на шефа). Тя отразяваше концепция за властта и влиянието, кореняща се в централизираната френска президентска система. Германската политическа култура обаче зависи от коалиции между партиите и дава централна роля на профсъюзите, бизнес лидерите, центровете за анализ и гражданското общество. Дори ако оставим настрана предпазливостта на Меркел, нямаше никакъв шанс тя да излезе рязко от зоната на комфорт на Германия по собствена инициатива, без тласък от тези, които формират германското обществено мнение. Макрон обаче не успя да предизвика интереса им, камо ли да ги убеди. Когато Макрон постигнеше френско-германски споразумения, те бързо срещаха съпротива от останалата част на ЕС. Приемането на хартия на бюджет на еврозоната и напредъка към макроикономическа стабилност (френско-германската декларация от Мезеберг през юни 2018 г.) изискваше дипломатически умения. То обаче беше отхвърлено незабавно от една водена от Холандия коалиция и така и не беше прието от Европейския съвет. Този епизод показа как кризата на еврото, разширяването на ЕС и Брекзит промениха коренно вътрешната динамика на Европа, преобръщайки идеята за френско-германски съюз, който може да обедини останалите. На фона на новите коалиции, които се появиха в блока (Вишеградската четворка в Централна Европа и Ханзейската лига, организирана от Холандия), Макрон не успя да организира своя собствена фракция. Той не отчете реалността, че европейската политика е станала в основата си транснационална. Макар че имаше сериозен интерес към обещанието на неговото движение „Република, Напред!“ да се „европеизира“, той неведнъж се придържаше към двустранни преговори за сметка на един наистина безпристрастен, трансграничен съюз, който можеше да разклати германската доминация над политиката на ЕС. Обиколката му в Централна Европа през август 2017 г. имаше за цел да убеди отделни правителства да приемат неговите планове за козметични промени в правилата на ЕС за командированите работници (изпратени от работодател да работят в друга страна членка на временна основа). Малко усилия обаче бяха вложени в изграждането на трайни връзки с либерални политически сили. След травмиращите избори в Италия през март 2018 г. Макрон продължи да мисли, че Матео Ренци, маргинализираният бивш италиански премиер, е водещ събеседник и пропусна да подкрепи призивите на президента Серджо Матарела за създаване на управляваща коалиция, която да изключва крайнодясната партия „Лига“ и би осигурила на Франция далеч по-надежден партньор. В Испания, претендирайки, че говори с всички прогресивни и проевропейски сили, „Република, Напред!“ създаде специални връзки с десноцентристката партия „Сиудаданос“, вместо да превърне премиера Педро Санчес и неговата Испанска социалистическа работническа партия в съюзниците, които можеха да бъдат. Когато Макрон най-накрая реши да се обърне към европейските граждани със своя призив за „възраждане“, публикуван в 28 страни миналия месец, вече беше прекалено късно. Лидерите на Европа бяха загубили доверие в искреността му, нейните граждани бяха продължили напред, а партиите й бяха укрепили съюзите си. Всичко това означава, че предстоящите европейски избори няма да донесат промяната, на която се надявахме през 2017 година. Макрон няма да има голям избор, освен да се присъедини към центристката и либерална група в Европарламента. Някога символ на надеждата за промяна, френският президент рискува да се превърне в по-малък коалиционен партньор в управляването на статуквото в Европа. Подобни грешки можеше да бъдат избегнати, ако той беше възприел искрено транснационалната политика, беше започнал контакти с европейското гражданско общество и беше отделил време, за да разпространява призивите си за обновление. Това обаче щеше да изисква искрена вяра в хоризонталната политика „отдолу нагоре“. Макрон пропусна шанса си да си осигури лидерска позиция в Европа и да бъде смятан за достоен за доверие носител на промяната. Това нямаше да се случи, ако беше приел по-рано някакво напрежение във френско-германските отношения – например, ако беше поставил под съмнение европейските фискални правила или блокирал спорния газопровод „Северен поток 2“ от Русия (подобен ход щеше да му спечели огромна подкрепа в Южна и Източна Европа). Една възможност, от която все още може да се възползва, е ако откаже да подкрепи Германия и обхванатата й от скандали автомобилна индустрия в спора със САЩ за митата. Това все още може да стане повратна точка. Дотук зле прецененият фокус на Макрон върху тези предполагаеми двустранни интереси получи приоритет над плановете му за трансформация. Това струва скъпо на него самия и на европейския проект. Той трябва да поправи стратегията си.   БТА   *Шаин Вале е икономист и бивш съветник на Макрон по времето, когато той беше министър на икономиката на Франция.  ", "date": "2019.04.21", "title": "Макрон обеща да промени ЕС"}
{"url": "http://www.classa.bg/%D1%81%D0%B2%D1%8F%D1%82/item/394757-%D1%89%D0%B5-%D1%81%D0%B5-%D0%B4%D0%B8%D0%B3%D0%B8%D1%82%D0%B0%D0%BB%D0%B8%D0%B7%D0%B8%D1%80%D0%B0-%D0%BB%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%8E%D0%B0%D0%BD", "text": "Китай и крипто: несигурна връзка Доналд Тапскот – изпълнителен председател на Blockchain Research Institute – твърди, че китайският юан вероятно ще се превърне в криптовалута през следващите години. В миналото Китай нямаше прекрасни отношения с дигиталните активи. Миналата година страната забрани всички дейности, свързани с крипто търговия и платформите за обмен, изразявайки загриженост относно злонамереното поведение (т.е. хакерства и кражби) и променливия характер на цените на дигиталните валути. В допълнение, страната публикува списък на опасностите за околната среда, чиято цел е да спре през следващите години. Сред изброените елементи е копаенето на биткойн и крипто като цяло, макар че не е ясно кога (или дори ако) Китай ще се ангажира с това. Страната издава подобни списъци от години и не прави почти нищо за тези предполагаеми опасности, така че е трудно да се каже, дали добивът на биткойн наистина няма място в бъдещето на Китай. Списъкът е изготвен от Националната комисия за развитие и реформи (NDRC), организация, която се стреми да премахне всичко, което създава опасения за безопасността, „сериозно похабени ресурси“ или „замърсяване на околната среда“. За разлика от това, сегашният китайски президент Си Дзинпин коментира, че блокчейн – технологията, която е в основата на всички форми на крипто – е сред най-важните технологии за бъдещето на страната. Тапскот казва, че наскоро се срещна с заместник-председателя на Комунистическата партия в Китай. Сред обсъжданите теми беше предполагаемата забрана. Той твърди: Тапскот също имаше какво да каже по отношение на дигиталния финансов обмен. Той възкликна, че не само може да прави бизнес в Китай, но и че те вероятно ще доминират централните борси, благодарение на тяхната прозрачност и способности да откриват „лошо поведение“. Той казва, че на практика всички активи, дори ценни книжа, в крайна сметка ще се ориентират към децентрализиран обмен. Какво ще загуби Китай след забрана за копаене? Китай взе жестока позиция срещу криптовалутите, стигайки до там да забрани ICO през 2018 година. В същото време страната служи като глобален крипто-център, като около 60% от новите биткойни се добиват и се появяват от китайски пулове (басейни). Главната компания за крипто добив в страната, Bitmain, контролираше до 11 отделни ферми за копаене в Китай, до средата на 2018 година. Ако NDRC някога изложи  , Bitmain и други гиганти като тях биха могли да пострадат много и Китай ще загуби един от своите най-големи източници на приходи. Китай също е лидер в блокчейн пространството, с докладвани 263 блокчейн проекта до този момент.    Cryptodnes. bg  ", "date": "2019.04.21", "title": "Дигитализира ли се китайският юан?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394758-%D0%BF%D0%B5%D1%82%D0%B0-%D0%BD%D0%B5%D0%B4%D0%B5%D0%BB%D1%8F-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8%D1%8F-%D0%BF%D0%BE%D1%81%D1%82-%D1%81%D0%B2-%D0%BC%D0%B0%D1%80%D0%B8%D1%8F-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B0", "text": "  Покайният пример на света Мария Египетска е толкова многообхватен и поучителен, че светата Църква желае непременно да го запечати в нашите сърца. Защо, освен деня на нейната памет, на нея се посвещава и днешният неделен ден, т.е. Петата неделя на Великия пост, и освен това се предвижда бдение, на което нейният канон се съединява с  ? Изглежда, че има достатъчно основания за това, та да обърнем внимание на нейното обръщане и да се поучим от него. Нека изслушаме този урок.     Аз не ще разглеждам целия живот на преподобната. Ще се спра на първото действие на Божията благодат  върху нея, което я пробудило от греховния сън. И ще се спра не за да ви призова към подражание, защото как ще подражаваме на този, който не е от нас, но за да ви покажа как и всеки от нас може и е длъжен да постъпва така, та да получи същата благодат. Обръщането на света Мария Египетска е необикновено. Вие виждате, че тя изцяло е потънала в греха и на ум не й идва да се отдели от него. Но идва благодатта и със своето поразително действие я пробужда от греховния сън. Пробудена, тя вижда своята гибел и решава да промени живота си. С нея станало същото, както, ако някой би бил потопен в тиня и друг отвън със здрава ръка го извлича от дълбочината на калта и го поставя свободен на твърда земя. Такова е било обръщането на свети апостол Павел и на много други. Но онова, което спада към особените и извънредни действия на Бога, именно поради това не може да бъде общо за всички. И ако някой, основавайки се на тези примери, би се отказал да се грижи за своето обръщане и от всяко самопринуждение към това, казвайки като че ли на благодатта: ела, вземи ме и ще тръгна, такъв би бил несправедлив и сам би погубил себе си, предавайки се във властта на своето падение. Общият път за всички е: търсете и ще намерите, тропайте и ще ви се отвори. Макар и по тоя път действието на обръщащата Божия благодат да се изразява в поражение (на греха) и сътресение (на стария човек), но то се подготвя чрез личен труд, измолва се, така да се каже, от Господа. Той вижда мъчителния труд и дарява според труда. А в посочените извънредни случаи Той не очаква тоя труд, действа направо, а трудът идва след това. Така Господ действа над Своите особени избраници. Ние пък трябва да вървим по общия път и да принуждаваме сами себе си към обръщане, когато имаме за това благоприятно време и преминаваме спасителни дни. Как трябва да работим над себе си, за да заслужим тая благодат на обръщането, как да постъпваме и към какво да се принуждаваме, за да покажем на Всевиждащия Господ, че желаем, търсим и жадуваме Неговото спасително вседействие у нас? Ще ви посоча това накратко. Да вземем човек в такова положение, че му е дошла простата мисъл: наистина, трябва да се заема със себе си и да помисля за поправяне на своя живот. Проста мисъл, но няма налице нито съчувствие, нито желание да последва нейните внушения. Иска само разумът. Но нали, колкото и да иска това разумът, не ще се стигне до дело, докато не се възбуди ревността, енергията на заспалата съвест. Сега ще поведем душата, която мисълта за спасението, като небесна гостенка, е посетила по някакъв начин, към възбуждане именно на тая ревност. И така, споходила ни е мисълта за изправяне на нашия живот: съвестта ли я е внушила, или Ангелът пазител я е донесъл, да не я отхвърляме, а веднага да се заемем с нея и да започнем да вършим над себе си, така да се каже, операции, които биха дали възможност на тая мисъл да овладее с всички сили нашето същество. В този опит трябва да действаме противно на онова, което върши у нас грехът, изобщо противно на оня порядък от разположения, чрез които човек се задържа в греха. Грехът оплита душата с много мрежи или се скрива от нея зад много покривала, защото сам по себе си той е безобразен и от пръв път може да отблъсне от себе си всекиго. Тези покривала са: най-дълбокото и най-близо до сърцето покривало, състоящо се от самозаблуда, безчувствие и безгрижие. По-горе от него и по-близо до душевната повърхност лежи разсеяността с многогрижието, след което идва най-горното покривало – преобладаването на плътта, изявено във външния ред на живота, наситен с грехове и пороци. Грехът живее в сърцето, оттам овладява цялата душа, прониква в тялото и във всичките ни дела и отношения, и в цялото ни поведение. И така, нека започнем да сваляме тези покривала едно след друго, за да оголим душата, която е увита в тях, както в земята разкопават пласт след пласт, за да се извади зарито съкровище. Да започнем с най-горното покривало. 1. Трябва да прекратим навреме привичните дела и общуване, особено ония, чрез които се подхранва страстта към властване над другите. Очи, уши, език – това са най-широките канали на греховната храна. Да ги пресечем чрез вътрешно уединение. 2. След това да се заемем с тялото: да му откажем не само удоволствията, но и презадоволяването му с храна и сън. Така ще смирим плътта, душата ще се освободи от връзките с материята, ще стане по-подвижна, по-лека и по-възприемчива за добрите впечатления. Това именно извършва благоразумният пост. 3. Вътрешното уединение и постът облекчават душата в обръщането й към себе си. Но влизайки в себе си, тя среща там страшно смущение, предизвикано от многогрижието и разсейването на мислите. Грижите ту за едно, ту за друго, ту за трето се трупат в сърцето и не позволяват на душата да се заеме със себе си, не й позволяват да се спре, а все я гонят напред и напред. Трябва да задушим тези грижи, да ги прогоним от душата и сърцето поне сега, през тези дни. Докато това не е направено, никакви по-нататъшни действия върху себе си не са възможни или ще останат съвсем безплодни. Грижата гнети или измъчва сърцето. Но и когато това не става, в главата бродят празни мисли една след друга или една през друга и причиняват там такъв смут, какъвто става при снежна виелица или буря. При такова състояние на душата нищо трайно и твърдо не може да се посее в нея. Затова е необходимо да съберем своите разпръснати чеда – мислите, заедно, както овчарят събира овцете, или както стъклената леща събира разпръснатите лъчи на слънцето и ги обръща към себе си. Това се постига чрез вниманието и трезвеността. 4. Накрая грижите са стихнали, мислите са се успокоили, умът е събран и съсредоточен. Три или четири покривала са свалени. Сега ние стоим пред нашето сърце. Пред нас е нашият вътрешен човек, потънал в съня на безгрижието, безчувствието и заслепяването. Нека започнем сега бодро и да се потрудим усърдно. Започва главното дело – пробуждането от съня. Преди всичко трябва да побързаме да свалим от очите на ума покривалата, които го държат в заслепение. Защо човек не се страхува за себе си и не се грижи за себе си? Защото не вижда опасността от своето положение. Ако той би видял това, не би останал спокоен, както не може спокойно да седи у дома си оня, който вижда, че къщата е обхваната от пламъци. А човекът грешник не вижда опасността от своето положение затова, защото, по някакво самоизлъгване, му се вижда, че е в задоволително добро състояние. В ума му се прокрадват лъжливи ласкателни представи, които като в мрежа оплитат ума и закриват човека от самия него. Тия представи, или изтънчени помисли, са твърде много. Например някой казва: \"Аз съм християнин\" и се успокоява, както иудеите, които казвали: ние сме Авраамово семе, отнася върху себе си християнските преимущества и обетования – без християнството, или придава на името, мястото и облеклото онова, което може да се основава и крепи само на силата и вътрешното достойнство. На друг идва наум неговото видно външно състояние, или бият на очи неговите физически съвършенства – сила и красота и душевни дарби – умствени и естетически и го заслепяват толкова по-силно, колкото повече се отличава от другите. Друг се заслепява от своите качества на благоразумие и предвидливост, особено когато това му е спечелило уважението не само на простия народ. Накрая, друг почива на съзнанието, че не само той е грешен: и този е такъв, и онзи и трети. Лъже себе си, като се успокоява от грешните прояви у другите, като че ли поради многото съгрешаващи грехът се извинява. Такива и подобни мисли държат в заслепление. Ето защо, като влезем в себе си и съсредоточим своето внимание, трябва да премахваме една след друга тези опори на заслеплението, да разрушаваме тези празни надежди, или тези измислени оправдания на греховете, против които се е молил свети пророк Давид. Нека побеждаваме всяка подобна мисъл с християнско здравомислие. Да се убедим, че нашето християнство нищо не струва, ако ние сме лоши, че нашите съвършенства повече ни осъждат, отколкото да ни оправдават, ако не служат за слава Божия, защото нито уважението на другите, нито техните слабости ще ни помогнат. Разсъждавайки така, ние малко по малко ще обединяваме нашите мисли и ще застанем пред погледа на ума и съвестта, които ще нададат силен вик против нас, особено когато сравним себе си, каквито сме, с това, какво трябва да бъдем, и намерим, че за нищо не сме годни. Ако вследствие на това имаме чувството на страх и опасение за себе си, това е добър признак. Това е предвестие на бягството ни от греха, както разколебаването между войниците предвещава близкото бягство на цялата войска. Така, заедно със самонаблюдението се поражда самочувствието. Ето защо, като не изоставяме разсъжденията, които разобличават нашето заслепление, след първото движение на духовното чувство трябва да съсредоточим още по-силно нашето внимание върху себе си, за да почувстваме омраза към греха. Нека си представим по-живо какво представлява грехът сам по себе си. Той е язва, най-лоша от всички язви. Той ни отделя от Бога, разстройва душата и тялото, предава съвестта на мъчение, подхвърля ни на бедствия в живота, в смъртта и след смъртта, заключва рая, хвърля ни в ада. Дано чрез такива мисли в сърцето се породи отвращение към това чудовище. Ако поставим греха в отношение към дявола, ще видим какъв безобразен другар и господар си придобиваме чрез греха. Дяволът е в спор с Бога. Той като че ли говори на Всещедрия Бог: \"Ти всичко им даваш, а те престъпват Твоята воля. Аз нищо не давам, но действам така, че те ми служат неуморно\". Той е ласкател. Тук, хвърляйки ни в грехове, той обещава срещу тях някаква сладост, а там – със злобна насмешка ще ги показва за наше изобличение, ако не се покаем. Той се тресе от злобна радост, ако някой попадне в ръцете му. Като си спомним всичко това, дано почувстваме омраза към тоя човеконенавистник и към неговото дело у нас – греха. Накрая, нека се обърнем към Бога и да разсъдим какво нещо е грехът пред лицето на нашия всезнаещ и вездесъщ, всеблаг и всещедър Промислител и Изкупител. Като се самоизобличим в престъпно невнимание, дързост и неблагодарност към Него, дано възбудим у себе си спасителна жалост и скръб по Бога. По такъв начин, като вмъкваме в сърцето си едно след друго съкрушаващи чувства: ту отвращение и омраза към греха, ту страх и ужас от началника на греха, ту жалост и скръб за Господа, то малко по малко ще започне да се сгрява и да се раздвижва. Както електрическото поле привежда тялото в състояние на напрежение и възбуда, или както чистият и прохладен въздух го освежава и ободрява, така и тези чувства ще приведат в движение заспалата енергия на деятелните сили и накрая ще разположат човека да се изправи и да се спасява от това опасно положение. Това са първите грижи за спасение на душата. Когато всичко това стане, не бива да се бавим да подействаме върху себе си, и, от друга страна – да гоним от себе си съня на безгрижието. Като напрегнем всичките си сили, трябва и сега да пристъпим веднага към дело, без да отлагаме. Ако отложим, ще стане по-лошо: ще привикнем с греха, той ще се утвърди у нас и повече ще се заплетат обстоятелствата и греховните връзки. Накрая така ще се утежним от греха, че не ще можем дори и да станем, ще преминем предела, зад който може би няма връщане. Нека побързаме! При това нека помислим и за смъртта. Ние виждаме как хората един след друг си отиват оттук, ще дойде и нашият ред. Като меч над глава, ударът на смъртта е готов да ни порази внезапно. Ще се явим на съд. Нашите дела ще се явят пред Божиите ангели и светии. Там ние ще бъдем сами с делата си. От тях или ще бъдем осъдени, или оправдани. Нека помним, че в рая не се отива с грехове, а адът е запечатан с печата на Божието осъждане. Не е ли време да хвърлим тоя товар, който ни готви такава беда? За да бъде по-вярно действието на всички тези мисли, ние можем да ги обединим в един образ и носейки го в ума си, той ще действа върху нас отрезвяващо. Представи си, казва свети Тихон, че над тебе е съдът на Божията правда, под тебе е адът, готов да те погълне, пред тебе е смъртта, зад тебе са твоите безбройни грехове, отдясно и отляво са наредени множество злобни врагове. Като се устроиш така мислено, ти постоянно ще слушаш у себе си подбуждащ глас: \"Само ти ли ще останеш безгрижен за твоето спасение?\". С тези и подобни разсъждения и действия накрая ще падне и последното покривало на греха, състоящо се от безгрижие, безчувствие и заслепление. Разкрит пред себе си, сега човекът грешник не е безчувствен към своето опасно положение и нерядко чувства желание и стремеж да стане и да върви, но с това още не всичко е свършено. Очевидно тук не достига главното – благодатното съдействие. Трудът е извършен, стремежът е изявен, но всичко това са само опити в усилията от наша страна за привличане на благодатта, а съвсем не е самото дело, което търсим. Търсим и чукаме – а дарът е в ръцете на Подателя, Който разпределя всекиму. И тъй, при грижливо употребяване на посочените средства, ние можем да очакваме Божието посещение, което, макар винаги да е готово, никога не идва по наше решение. Поради това трябва да се поставяме в такива обстоятелства, в каквито е привикнала да действа благодатта, за да й съдействаме и ние. Да посещаваме светите храмове и да участваме в свещенодействията, да четем и да слушаме Словото Божие, да беседваме с богобоязливи хора, да се трудим и, главно, да се молим. Да се молим и в храма, и у дома, принуждавайки, така да се каже, неотстъпно Щедродарителя да ни обдари, като с насъщен хляб, с благодатната помощ за спасение. Така да се трудим с усърдие, да търсим и ще намерим. Така да тропаме и ще ни се отвори. Спасителят Господ ще види нашия труд за спасение и ще изпрати Своята спасителна благодат, която, слизайки, ще разкъса всички нишки на греха и ще даде на душата свобода да тича по Господния път. С други думи, идва това, което е било дадено даром на света Мария Египетска. Какво трябва да вършим след това, ще ни научи самата посетителка на душите, както е научила Мария Египетска, както научава всекиго, който се удостои с нея и й се подчини. Съдейки по всичко, което е необходимо да извършим над себе си, за да придобием тази подбуждаща към обръщане благодат, можем да се убедим, че най-благоприятното време за това са светите пости, най-вече  . Това е съкратена програма на един целесъобразен пост. Именно затова ни се сочи примерът на света Мария Египетска сега, през време на поста, та спомняйки ни за нея, да ни насочи към грижлива преценка – постили ли сме и извършили ли сме това както трябва? Ония, които са постили както трябва, ще се чувстват оживени, напрегнати, устремени към усилия в делото на спасението. Това е и неговата цел – или да придобием благодатта, или да си възвърнем загубената, или да усилим нейния огън, започнал да гасне, а не само да походим на църква и да попостим. Нужен е и този външен ред, но главното е в промяната на вътрешното настроение. Удостоил ли се е някой с това, нека да благодари на Господа, не се ли е удостоил, да бодърства. Нека пристъпим към спасителния път на труда над себе си и ще получим. Господ е близо. Нека и ние да се приближим към Него и непременно ще стане съединяване между любвеобилния Господ и нашата душа, създадена по Негов образ и подобие, търсена от Него и желан от нея. Амин.", "date": "2019.04.21", "title": "Пета неделя на Великия пост св. Мария Египетска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394759-21-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 753 г. пр.н.е. Ромул и Рем основават Рим.    През 1509 г. Хенри VIII става крал на Англия след смъртта на баща си Хенри VII.    През 1689 г. в Англия се извършва коронацията на Вилхелм III Орански и съпругата му Мария II Стюарт.    През 1792 г. Русия анексира Полското кралство.    През 1836 г. по време на Тексаската революция се e състояла битката при Сан Хасинто, в която тексаските войски начело със Сам Хюстън побеждават мексиканците, предвождани от ген. Антонио Лопес де Санта Ана.    През 1874 г. Васил Друмев е ръкоположен за епископ като Климент Браницки.    През 1898 г. започва Испано-американската война, в която Кралство Испания губи управлението над Куба, Пуерто Рико и Филипините.    През 1944 г. жените във Франция получават правото да гласуват.    През 1945 г. по време на Втората световна война Съветските войски достигат предградията на Берлин.    През 1956 г. хитът на Елвис Пресли Heartbreak Hotel става първата му песен, излязла начело в класацията на списанието „Билборд\".    През 1960 г. официално е открита новата столица на Бразилия - град Бразилия, построена само за четири години по авангардния проект на архитекта Оскар Нимайер.    През 1963 г. „Бийтълс\" и „Ролинг Стоунс\" правят съвместен концерт в Ричмънд.    През 1967 г. няколко дни преди парламентарните избори в Гърция, полковник Георгиос Пападопулос оглавява успешен държавен преврат и налага в страната военен режим, който продължава седем години.    През 1976 г. Валери Андре става първата жена генерал във френската армия.    През 1987 г. терористичната организация „Тигри за освобождение на Тамил Еелам\" извършва атентат в столицата на Шри Ланка - Коломбо. Убити са 106 души.    През 1989 г. 100 хил. студенти се събират на площад Тянанмън (Пекин) по повод смъртта на лидера на китайските реформи Ху Яобан.", "date": "2019.04.21", "title": "21 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/394751-%D0%B7%D0%B0%D1%89%D0%BE-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%82%D0%B5-%D0%BC%D0%B0%D1%80%D0%BA%D0%B8-%D0%BF%D0%BE%D0%B2%D0%B5%D0%B4%D0%BE%D1%85%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D1%80%D0%B5%D1%81%D1%82%D0%B0%D0%B2%D1%80%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D1%82%D1%80-%D0%B4%D0%B0%D0%BC", "text": "Ако пожарът в Нотр Дам се беше случил преди 20 или 50 години, френските луксозни модни къщи със сигурност щяха да се втурнат да подкрепят реконструкцията също толкова бързо, колкото и през 2019 г. Няма никакво съмнение в искреността на LVMH, Kering и другите фамилии, които поведоха кампанията за дарения след инцидента по-рано тази седмица, пише в свой анализ Bloomberg.     Париж, неговите улици и забележителности, играят специална роля в артистичния център на индустрията от най-ранните ѝ дни, така че възстановяването на това, което е загубено, е начин за опазване на собствената им история. Но повече от век, след като Коко Шанел продава първата си шапка, титаните на луксозната индустрия имат дори повече причини да финансират реставрацията на Нотр Дам. И тук не става дума за това, че са сред най-заможните във Франция - Бернар Арно от LVMH е най-богатият французин, а Франсоа Пино, който създаде Kering, е трети в класацията. L’Oreal и нейният акционер - фамилията Бетанкур Майерс, също е ключов дарител. Модата генерира 2,7% от брутния вътрешен продукт на Франция. Компаниите за лускозни стоки, включително L’Oreal, представляват около 19,8% от индекса CAC 40. При толкова голям дял от бизнеса на страната е съвсем естествено основните производители на висок клас стоки да решат да опазят една от култовите локации във Франция. Важно е, че го правят, защото продажбите на луксозни стоки се промениха през последното десетилетие. Границата между модата, изкуството, туризма и културата се размива, а развиването на брандовете зависи много повече от това да предлагат най-новите си чанти. Успехът ознава да смесят всички тези елементи в едно. Големите групи вече са ангажирани с изкуство и реставрация. През 2016 г. LVMH откри Фондация Louis Vuitton, център, създаден от Франк Гери, посветен на съвременно изкуство, който се намира в западната част на Париж. Междувременно Пино изгражда музей за своята частна колекция от изкуство в центъра на Париж. Нотр Дам е свързвана с наследството и красотата - ценности, които резонират с луксозната индустрия. Запазването на катедралата затвърждава позицията на дарителите, като пазители на тези характеристики, а в замяна подчертава начина на живот, който те искат да промотират. Fendi, част от империята LVMH, дари 2 млн. долара за възстановяването на Фонтана ди Треви в Рим. Bulgari даде 1,7 млн. долара за възстановяване на Испанските стълби. Същевременно италианският производител на кожени стоки Tod’s отпусна 28 млн. долара за реставрирането на Колизеума. Техният алтруизъм работи най-добре на места, които привличат туристите, а даренията им също така поставят имената им на локации, посещавани от милиони хора всяка година. Fendi дори проведе модно ревю на Фонтана ди Треви с Карл Лагерфелд. Реставрирането на Нотр Дам няма да е по-различно, макар че модни ревюта едва ли ще бъдат допуснати. Истинската цел за френските луксозни стоки е да запазят връзката си с китайците, които са номер едно копувачи на такъв тип продукти глобално. LVMH и Kering генерират по около една трета от продажбите си от Азия, включително от Япония. Париж е една от основните дестинации за пътуващите в региона и всичко, което засяга посещенията, може да засегне и продажбите на луксозни стоки. Така например терористичните атаки от 2015 г. в града и скорошните протести на “жълтите жилетки” нанесоха удар на търсенето. От друга страна, по-слабото евро може да повиши продажбите. За тези компании е наистина важно да се уверят, че Париж е запазен. Когато Нотр Дам бъде възстановена, тези дарители със сигурност ще получат похвали за това, че са помогнали за опазването на един символ на града. Те ще получат още повече от самите посетители. Така че за тях това е добра бизнес инвестиция.     investor.bg", "date": "2019.04.21", "title": "Защо луксозните марки поведоха кампания за реставрирането на Нотр Дам?"}
{"url": "http://www.classa.bg/%D1%81%D0%B2%D1%8F%D1%82/item/394752-%D0%BC%D0%B0%D0%B9%D0%BE%D1%80%D0%BA%D0%B0-%D0%BA%D0%BE%D0%BA%D1%82%D0%B5%D0%B9%D0%BB%D0%B8-%D0%B8-%D0%BA%D0%B0%D1%87%D0%B5%D1%81%D1%82%D0%B2%D0%BE,-%D0%BD%D0%B5-%D0%B1%D0%B5%D0%B7%D1%87%D0%B8%D0%BD%D1%81%D1%82%D0%B2%D0%B0-%D0%B8-%D0%BF%D0%B8%D1%8F%D0%BD%D1%81%D0%BA%D0%B8-%D1%80%D0%B5%D0%B2", "text": "Майорка е любимо място за германските туристи и особено за онези от тях, които идват тук \"на купон\". Купонджиите обаче вече не са желани на острова.  Ето как Майорка се опитва да спре ексцесиите на масовия туризъм.       Хуан Фортеса не робува на авторитети. \"Ей там горе седи кметът\", казва 68-годишният Хуан и сочи към един прозорец на втория етаж на кметството. \"Седи и нищо не върши!\". Пред очите на кмета всеки ден се разиграва една и съща сцена. Собственикът на едно кафене на площада рано сутрин изкарва маси и столове на тротоара, без изобщо да се замисля, че пречи на минувачите. Семействата с детски колички, чиновниците и възрастните хора с бастуни трябва да заобикалят терасата, докато отпускарите спокойно си пият кафето.     Хуан Фортеса е възмутен. \"Ние искаме в Палма де Майорка да бъдат защитени преди всичко интересите на местните граждани. Не искаме да се чувстваме като гости в собствения си град\", казва той. Хуан Фортеса е председател на общото сдружение на жилищните асоциации и е един от най-изявените граждански активисти в града. Неговата борба срещу уличните \"тераси\" на заведенията олицетворява и широко разпространеното настроение сред местното население. Мнозина смятат, че трябва да се води борба срещу ексцесиите на масовия туризъм. Така смята и Антони Ногуера. 39-годишният ляв политик е кмет на града  и спокойно би могъл да бъде син на Хуан Фортеса. Преди обед той пристига в Плайя де Палма. Всяка година стотици хиляди германски туристи прекарват тук отпуските си. На \"Балерман\" - това име, което според Норуега  би трябвало вече да е останало в миналото, все още е символ на един вид \"алкохолен туризъм\", на който кметът иска да сложи край.   Качество вместо масов туризъм Новото мото на Плайя де Палма се казва \"Палма Бийч\". Около тази марка са се обединили десетина фирми, които искат да превърнат туристическата ивица в луксозна туристическа дестинация. Заведенията тук предлагат коктейли вместо пиене от кофи и разхладителни безалкохолни напитки вместо пиянски рев, изтънчени ястия от морски продукти вместо традиционния братвурст. \"Искаме Палма де Майорка да бъде един успешен град, а не град, който загива от успеха си\", казва кметът Норуега. Затова в града вече наблягат на качеството, а не на масовия туризъм. А за да бъдат озаптени алкохолните туристи, полицията ще се намесва доста по-активно през това лято. За тази цел градският съвет обяви туристическата отсечка за специална зона, в която между другото е забранена консумацията на алкохол на улицата. И това не е единствената мярка за ограничаване на масовия туризъм в Майорка. През този законодателен период местното правителство въведе и туристически данък. От 2016 година туристите трябва да плащат допълнително между 25 цента и четири евро за нощувка, в зависимост от сезона и категорията на хотела. Само през миналата година тази мярка донесе почти 123 милиона евро на местното правителство. То инвестира приходите в опазване на околната среда и насърчава съхраняването на културното наследство.     \"Много хора на острова живеят пряко или косвено от туризма. Въпреки това ние трябва да регулираме тази дейност, тъй като островите не разполагат с достатъчно площ и ресурси\", казва министърката на туризма на Балеарите Бел Бускес. През миналата години на Майорка са пристигнали 12 милиона туристи. 4,3 милиона от тях са били германци. Всеки турист харчи средно по 1000 евро на острова. Две трети от всички трудещи се живеят от туристическия бизнес. Това обаче е само едната страна на медала. Другата страна са планините отпадъци, недостигът на питейна вода, пренаселените плажове и безбройните коли под наем, които кръстосват острова през летните месеци. Ограничения при отдаването под наем Най-радикалната мярка се отнася до даването под наем на квартири. След няколкогодишния огромен наплив на туристи, цените на жилищата в Майорка се повишиха и местните жители не могат да си намерят жилища на изгодни цени. Затова миналата година градският съвет наложи пълна забрана за отдаване на квартири под наем в жилищните блокове. Това стана под натиска на жилищната асоциация, която инициира подписка сред гражданите. Хуан Фортеса обаче не е напълно доволен. Вместо това той продължава да се бори срещу терасите пред заведенията. \"И аз понякога сядам на открито да пийна нещо. Но ние имаме нужда от правила, които важат за всички\", казва той. Активистът вече може да се похвали и с първи успех. Градската управа започна да маркира в жълт цвят максимално допустимата външна площ пред всяко заведение. Някой обаче ще трябва да контролира дали заведенията спазват ограниченията.  ", "date": "2019.04.21", "title": "Майорка: коктейли и качество, не безчинства и пиянски рев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394753-%D1%80%D0%B5%D0%BB%D0%B8%D0%B3%D0%B8%D1%8F%D1%82%D0%B0-%D0%BA%D0%B0%D1%82%D0%BE-%D0%BD%D0%B0%D1%87%D0%B8%D0%BD-%D0%BD%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0", "text": "Религията се е превърнала в един вид приличие. Прието е да се представяш за православен – това е просто белег на националната идентичност, все едно да те питат турчин ли си или българин,  коментира проф. Ивайло Дичев.       Ако ме попитате дали вярвам в бог, ще ви отвърна с въпрос: какво наричате бог? Дали имат предвид дядо с бяла брада, който седи на облаците и ни наблюдава с микроскоп? Не, в това не вярвам. Ако с тази метафора опитвате да изразите представите си за смисъл и морална норма – да, вярвам. Повечето хора, които познавам, мислят така. Сътворяването на света за шест дни, поглъщането и изплюването на Йона от кита, възкресяването на Лазар, конниците на Апокалипсиса – тези истории нормалните хора възприемат като морални притчи, не като исторически факти. Доксата, т. е. мнението на съвременния българин поне от времето на Възраждането се модернизира стъпка по стъпка, съответно ортодоксията (правилното мнение) вече е доста далеч от канона на едновремешната църква. Остават обаче традиционните ритуалните практики - религията се свежда до ортопрактика. Подобно разминаване на убеждения и действия в България е особено видимо. Вероятно високата теологическа традиция тук няма дълбоко корени, пък и модернизацията май не е докарана до край. И ето в примера с предстоящия Великден. На този най-важен за християнството празник векове наред се е говорило за победата над смъртта, надеждата, смисъла, спасението. Какво се дискутира в навечерието му у нас? Колко ще струва агнешкото, дали боите за яйца са опасни за здравето и дали италианските козунаци са подходящи за нашата трапеза. Формата се е откъснала от съдържанието и е заживяла свой собствен живот. Християнските моралисти често бичуват този феномен, аз обаче го наблюдавам с изследователско любопитство. Какво казва той за страната ни? Хора, които могат да се определят като истински православни са малко. Агенция Тренд например констатира преди година, че само 14% посещават религиозни храмове поне веднъж месечно, пак толкова смятат, че трябва да се сключва църковен брак. Вадим мюсюлманите и получаваме около десетина процента сериозно вярващи. Вероятно толкова или по-малко ще се окажат и тези, които спазват поста (които знаят, че той не е здравословна диета и че предполага въздържание не само от хранителни удоволствия). Толкова ще се окажат хората, които имат свой свещеник, пред когото се изповядват и чиито напътствия следват. Максимум 10%. Убежденията варират, вярата в чудесата е непоклатимо висока Е добре, тогава какво точно казват българите, които между две трети и четири пети според различните изследвания се определят като източноправославни? Казват: ние сме ортопрактици, правим нещата, които се изискват от нас, за да сме част от тази общност – ядем агнешко, боядисваме яйца, месим козунаци. А що се отнася до убежденията – те варират. В бог вярват 50-60 на сто, в рая и ада - под 40 (мисля, че раят по разбираеми причини бие ада, който буди едни неприятни асоциации). Затова пък вярата в чудеса, енергийни места и в пророчествата на Ванга е непоклатимо висока. Религията се е превърнала в един вид приличие. Прието е да се представяш за православен – това е просто белег на националната идентичност, все едно да те питат дали си турчин, ами не, българин съм. Все едно да седиш в сектор Б и да твърдиш, че не си от Левски. Не съм чувал политик да излезе на телевизора и да каже уважавам убежденията на всички, но аз лично не съм православен. Вярно, че подобно лицемерие е грях, но ако не си вярващ, значи не вярваш и в наказанието за греха, нали така? Това етнизиране на християнството вероятно има нещо общо с наследството на комунизма, защото се случва из цяла Източна Европа, дори при уж универсалистките католици. Бруталното и нехристиянско отношение към по-слаби хора като бежанци или роми и флиртът с бизнесмени и политици за нас сякаш не е проблем, защото боядисваме яйца. Не вярвахме и навремето във великото пришествие на комунизма, а че ходехме по комсомолски събрания, скандирахме на манифестации. Традиционните ценности и празните черупки Само че автономизиралата се форма не е съвсем безопасна. Настъпление на алтернативната десница навсякъде търси подкрепа от църквата, макар уж в Европа тя да е отделена от държавата. Агитират за връщане към някакви традиционни ценности, от които са останали само празните черупки. Вземете традиционното семейство - него отдавна го няма, 60 % от децата се раждат извън брак, половината бракове се разтрогват, а съвременната жена трудно ще се върне в кухнята и ще възприеме традиционната роля на машина за раждане на деца. Но попът продължава да произнася чудноватите си думи и да разменя короните на младоженците; включват се и ресторантските диджеи, които инсценират ритане на менче и други традиционни неща. Религиозният фундаментализъм у нас дори се върна към една такава традиция, каквато е вярата във вещици – нарекоха ги  джендъри и обявиха, че сменяли пола на децата по заповед на европейския сатана.     Въпросът е колко сериозно вярва един съвременен човек в тези неща,  в чудодейните икони, джендърите и менчетата. Днес хората са индивидуалисти, свикнали са да избират всичко от мелодията на мобилния телефон до конспиративната теория, с която си обясняват несправедливостите на света. Религиите ни се предлагат на един глобален пазар, където всеки намира онова, което ще реши екзистенциалните му въпроси. Ромите в България например не случайно се обръщат към евангелизма, както се случва и с други маргинализирани общности в Бразилия, Африка и другаде. В протестантските деноминации те намират онова равно човешко достойнство, което дълбоко расисткото българско общество им отказва. Протестантите впрочем са малко на брой, но много по-силно мотивирани, защото там всеки вярващ се смята длъжен да бъде проповедник, за разлика от мнозинството православни, които се сещат за отвъдното само по празници. А това прави палитрата на обществото ни много по-шарена. Имаме будисти, имаме атеисти, които са един вид вярващи с обратен знак, има агностици като моя скромност, които се съмняват и търсят. В САЩ днес съществуват десетки хиляди деноминации. Зрелищни телевангелисти извършват чудеса в реално време – как да не се впечатлиш? Групата, обединена около Евангелието на богатството и здравето, пък проповядва това, че Исус Христос бил искал от нас да сме богати и щастливи – тя със сигурност ще намери някой ден последователи и у нас. Най-куриозна си остава религията на Копимизма, която твърди, че копирането и споделянето на файлове е нейна върховна ценност и в този смисъл отстоява правото си на пиратстване в интернет. Други пък ще изберат да са фундаменталисти, да четат буквално някакви свещени текстове и да отхвърлят модерния свят. Религията е сбор от метафори, които предполагат тълкуване. Ако те помагат на човека да води един морален и полезен живот – подкрепям. Ако тези метафори се превръщат в оръжие на едни групи, които искат да се налагат на други – аз съм против, надявам се и вие. А за ортопрактиките около религиозните празници надявам се никой не възразява. Можем да се обединим около една програма-минимум: важното е да сме заедно, да си припомняме колко важни са връзките помежду ни. Това е най-старата традиция на човешката цивилизация.  ", "date": "2019.04.21", "title": "Религията като начин на употреба"}
{"url": "http://www.classa.bg/%D1%81%D0%B2%D1%8F%D1%82/item/394754-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-e%D0%B4%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%BD%D0%B0-93", "text": "Най-дълго властвалият монарх във Великобритания - кралица Елизабет II, днес навършва 93 години.За родената в Лондон на 21 април 1926 г. принцеса Елизабет периодът на формиране се оказва Втората световна война. Бъдещата кралица и по-малката й сестра, принцеса Маргарет, се обучават в домашни условия. Когато баща им става крал през 1936 г., Елизабет се оказва вероятната престолонаследничка. За да се подготви за бъдещата си роля, тя започва да изучава право и конституционна история, както и изкуства, музика, езда и плуване.     През октомври 1940 г., едва 14-годишна, принцеса Елизабет произнася първата си публична реч. През войната Елизабет прекарва по-голямата част от времето в замъка Уиндзор извън Лондон, вместо в главната кралска резиденция - Бъкингамския дворец в поразената от бомбардировки столица.     През 1947 г. е оповестен годежът на принцеса Елизабет и Филип Маунтбатън, който има гръцко, датско и германско кралско потекло. Сватбата им е няколко месеца по-късно в Уестминстърското абатство в Лондон. Младоженецът получава титлите принц Филип и херцог на Единбург.     Младата принцеса Елизабет, която вече е майка на две деца - принц Чарлз и принцеса Ана, на 25-годишна възраст се озовава в центъра на британския политически живот, след като баща й, крал Джордж Шести, умира внезапно през 1952 г.     След като става кралица, Елизабет ражда още две деца - принцовете Андрю и Едуард. През 1981 г. престолонаследникът принц Чарлз се жени за лейди Даяна Спенсър.      Бракът им е белязан от слухове за афера между Чарлз и бившата му приятелка, омъжената по това време Камила Паркър-Боулс, която през 2005 г. стана негова втора съпруга.      През 1992 г. е оповестено, че принц Чарлз и принцеса Даяна планират да се разделят. Това събитие, както и голям пожар в замъка Уиндзор, карат Нейно Величество да нарече 1992 г. \"annus horribilis\" - \"ужасна година\" на латински.      Даяна умира в автомобилна катастрофа през 1997 г. Кончината потапя нацията в скръб. Мнозина критикуват кралското семейство, в това число и кралицата, за студенината им към принцесата.     Кралица Елизабет Втора е казвала, че в подобни трудни времена я крепят християнската вяра и максимата \"умереност във всичко\", изповядвана от кралица Виктория.     Елизабет Втора е родена на 21 април 1926 г. и се възкачи на престола през 1952 г. на 25-годишна възраст.                                                                    ", "date": "2019.04.21", "title": "Елизабет II - eдна кралица на 93"}
{"url": "http://www.classa.bg/%D1%81%D0%B2%D1%8F%D1%82/item/394750-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D0%B4%D0%B2%D0%B5-%D0%B0%D1%82%D0%BE%D0%BC%D0%BD%D0%B8-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8-%E2%80%9E%D0%B1%D0%BE%D1%80%D0%B5%D0%B9-%D0%BA%E2%80%9C-%D1%81-%D0%BA%D1%80%D0%B8%D0%BB%D0%B0%D1%82%D0%B8-%D1%80%D0%B0%D0%BA%D0%B5%D1%82%D0%B8", "text": "В момента руските подводни лодки от серия „Борей“, както подводниците проект 955, така и подобрените 955А („Борей-А“), са стратегически и могат да носят на борда по 16 балистични ракети „Булава“ Министерството на отбраната на Русия разглежда възможността за построяване на две атомни подводници от новия тип „Борей-К“, които ще могат да изстрелват крилати ракети, съобщи в събота пред ТАСС източник от руския военно-промишлен комплекс (ВПК).  „Военното ведомство разглежда възможността за създаване на още два „Борея“, но не с балистични, а с крилати ракети с голям обсег. Ако се вземе това решение, подводниците ще се строят по новия проект „Борей-К“ с предаване на поръчителя след 2027 година“, заяви събеседникът на агенцията без да даде повече подробности за предполагаемите характеристики на новите подводници.  В момента руските подводни лодки от серия „Борей“, както подводниците проект 955, така и подобрените 955А („Борей-А“), са стратегически и могат да носят на борда по 16 балистични ракети „Булава“. В бойния състав на руския флот има три подводници проект 955 – „Юрий Долгорукий“, „Александр Невский“ и „Владимир Мономах“, а в момента се провеждат ходови изпитания на главната подводница от модернизирания проект 955А „Княз Владимир“, освен това в корабостроителницата „Севмаш“ в Северодвинск се строят още четири подводници „Борей-А“.  Към днешна дата Военноморския флот на Русия има два типа подводници: лодки от проект 949А „Антей“ и подводници проекти 885 „Ясень“ и 885М „Ясень-М“. В бойния състав на флота има шест „Антея“ (всеки има на въоръжение по 24 крилати ракети „Гранит“) и една подводница проект 885 „Северодвинск“. В момента се провеждат заводски ходови изпитания на главната подводница от модернизирания проект 885М „Казань“ и се строят още пет от този вид. (на „Ясените“ има по 32 пускови установки за ракети „Калибър“ и „Оникс“).  В състава на Военноморските сили на САЩ има четири стратегически подводници клас Ohio, които бяха превърнати в носители на крилати ракети. Те могат да носят до 154 „Томахоук“-а.    \r\n  ", "date": "2019.04.21", "title": "Русия може да построи две атомни подводници „Борей-К“ с крилати ракети"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394746-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B5-%D0%BF%D0%BE-%D0%BA%D1%80%D0%B0%D1%81%D0%B8%D0%B2%D0%B0,-%D0%B0-%D1%82%D0%B5-%D0%BD%D0%B0%D0%BF%D1%80%D0%B0%D0%B2%D0%BE-%D1%8F-%D1%80%D0%B0%D0%B7%D0%B1%D0%B8%D1%85%D0%B0", "text": "Футболната половинка на звездата на Интер Мауро Икарди Уанда Нара за пореден пъти беше засипана с негативи в социалните мрежи. Критиците на блондинката се множат с всяка минута, а тя спира да ги дразни. След като се намеси сериозно в плановете на Интер да задържи Икарди и засега е по-вероятно той да напусне, Уанда даде и друг повод да бъде атакувана. Бившият еротичен модел се показа по облекло, наподобяващо пижама, по улиците на Милано и с грим, който подчертава скулите и устните й, допълвайки визията с коментар - Ако нямате критици, вероятно нямате и успехи! \"Каква е тази пижама, виж се на какво приличаш\", \"Това е един от редките случаи, в които си облечена пред камерите\", \"Не приличаш на себе си, откога имаш такива скули и устни\", гласят част от по-коментарите, в които липсват нецензурни думи.", "date": "2019.04.21", "title": "Направи се по-красива, а те направо я разбиха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394747-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес, не разчитайте на обстоятелствата, защото и те няма да са перфектни. Ако имате проблем, тогава по всякакъв начин го решете. Времето ще е достатъчно за всичко, което сте планирали, но енергията може да не ви стигне. Как да се заредите с енергия? Разбира се, с положителен поглед върху нещата. Комуникирайте с приятни хора, така ще натрупате и мъдрост. ТЕЛЕЦ ( 21 април - 21 май )  Определено трябва да избягвате вълненията, риска и приключенията. Този ден може да стане толкова важен в съдбата ви, че ще го запомните за дълго време. В любовта, опитайте се да не прибързвате, дори да сте уморени от самотата. Ако блокирате съмненията и вътрешните си комплекси, може да откриете в себе си невероятни творчески таланти. БЛИЗНАЦИ ( 22 май - 21 Юни ) Не се препоръчва, да се втурвате от една крайност в друга, ако ситуацията с парите се обърне в друга посока. Вие далеч не сте беден човек, така че знаете колко трудно се трупат пари. Интригите по време на работа, могат да се превърнат в трудно изпитание за вас и да подкопаят вашият авторитет. Следете за здравето си и се занимавайте със спорт.   РАК ( 22 юни - 23 юли ) Ще трябва сами да затворите \"дупката\" във финансовото си положение. За професионални дела е чудесен ден, но за сключване на договори, времето все още не е дошло. Дори ако сте намерили спътник в живота, първо проверете неговата позиция. Възможни са трудности в отношенията с половинката, което ще влоши настроението ви. ЛЪВ ( 24 юли - 23 август ) Възможно е да преосмислите живота си, но не само по отношение на работата, но и личния. Толкова често пренебрегвате малките неща, че точно те, се превръщат в препятствия за кариерата ви. Сега ви е нужен душевен баланс, а безразсъдството може да навреди много. Между другото, е добре да посетите салон за красота. ДЕВА ( 24-ти август - 23 септември ) Ще се задълбочите в междуличностните взаимоотношения и така ще пропуснете нещо интересно в работата си. Богатото ви въображение, ще позволи да осъществите творческите си планове, но безразсъдството може да доведе до финансова криза. Здравословните проблеми, благополучно ще се решат до вечерта. ВЕЗНИ( 24 септември - 23 октомври) Не влизайте в конфликтни ситуации и не ескалирайте положението в колектива. Трудете се усърдно, така ще бъдете забелязани от вашите началници. Много добър ден за пътуване сред природата и на дълги разстояния. Влюбените, могат да изненадат избраника си, не само с необичайно действие, но и с подарък.   СКОРПИОН ( 24 октомври - 22 Ноември ) Предстои ви, спешно да решавате жилищни проблеми и спорове с роднини. Купуването на собствено жилище, което толкова дълго сте искали, ще стане приоритет . Не отравяйте живота си със съмнения относно избраника си, а открито говорете с него. Вечерта ви очаква неочаквано обаждане от приятел.   СТРЕЛЕЦ ( 23 Ноември - 21 Декември ) Препоръчително е днес, бавно и спокойно да обсъдите домашните въпроси с членовете на семейството си. Намерете обективен отговор на всичко, което ви вълнува. В личния живот, направете пауза и анализирайте миналите събития. Колкото по-наблюдателни и по-търпеливи бъдете, толкова по-бързо ще намерите решения в областта на финансите. КОЗИРОГ (22 Декември - 20 януари ) Днес, ще решите да вложите всичките си средства в покупки. Безразсъдството няма да свърши добре, дори ако придобиете желаното нещо. Изненада е възможна от лице, с което сте работили дълго време. Това може да бъде не само покана за среща, но и любовно обяснение. Ако сте готови за това, просто се усмихнете.  ВОДОЛЕЙ ( 21 януари -  19  февруари ) Днес, към всичко подхождайте съзнателно, за да не се разочаровате в бъдеще. Не бягайте от домашната работа, защото рано или късно, тя трябва да бъде свършена с ваше участие. Ако помните грешките си от миналото, тогава личния ви живот ще стане по-щастлив. Вечерта, ви очаква приятна разходка с приятел.   РИБИ ( 20 февруари - 20 март ) Първо трябва да преценяте силите си и чак след това да се заемате с неотложните проблеми. Рискът е оправдан, само ако е добре обмислен. Това е особено вярно за финансовата сфера, която в момента не ви радва особено. Взимайте вдъхновение, не само от общуването с хора, но и от книгите, след това се стремете към високи постижения.", "date": "2019.04.21", "title": "Дневен хороскоп 21 април"}
{"url": "http://www.classa.bg/%D1%81%D0%B2%D1%8F%D1%82/item/394748-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D0%B4-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5", "text": "Копнежът на много украинци за ново начало увеличава шансовете на комика Володимир Зеленски на балотажа в президентски избори. Има ли Петро Порошенко изобщо някакъв шанс да спечели изборите?         В Украйна ври и кипи. Преди балотажа в неделя настроенията са така напрегнати, както по времето на протестите на опозицията през зимата на 2014 година. В семействата, фирмите и в социалните мрежи се водят ожесточени спорове. Развалят се приятелства. Причината за тази възбуда е очертаващата се победа на комика Володимир Зеленски. Според последните анкети, той ще спечели около 60 процента от гласовете. А Петро Порошенко може да разчита на двойно по-малко гласове. С подобна преднина Зеленски спечели и първия тур от президентските избори. Резултатът от първия тур показва, че популярният комик Зеленски има поддръжнници в цялата страна, тъй като спечели повече гласове във всички региони. А това е рядък случай за украинските условия. Досега обаче не може и дума да става за някакъв обществен мир. Тъкмо напротив. Омразата витае във въздуха. Мнозина ненавиждат Порошенко и му желаят поражение. Макар че има и такива, които не смятат Зеленски за по-добър.     Само за няколко месеца Зеленски се превърна в носител на надежда за избирателите. Неговите бастиони са в източна и южна Украйна, където много граждани говорят руски и се чувстват пренебрегнати от настъплението на украинската култура и език през последните години. Зеленски произхожда от този регион, говори руски и хората го възприемат като \"един от нас\". Той обаче спечели гласове и в някои централни и западни части на Украйна. Неговите големи козове са популярността му като комик и фактът че е новак в политиката. След години на политически турбуленции и корупционни афери копнежът на много украинци за нови лица в политиката е толкова силен, че те изглежда са склонни да експериментират с един политически новак като държавен глава. Зеленски печели много и от една от своите роли в киното. В теревизионната серия \"Слуга на народа\" той играе учител по история, който става президент. Неговите популистки тиради срещу \"корумпираните и алчни\" украински политици в сериала допадат на много украинци.     Порошенко може да спечели само ако стане чудо По време на трите седмици между двата тура на изборите 41-годишният Зеленски демонстрира увереност. Той почти не водеше изборна борба и не даваше интервюта. Обръщаше се от време на време към своите поддръжници с иронични видеопослания в социалните мрежи. Вместо дискусии по същество, дни наред се водеха дискусии около предложението на Зеленски кандидатите да бъдат подложени на тест за алкохол и наркотици. 53-годишният Порошенко от своя страна се държеше по-скоро като подгонен и се отзоваваше на всички искания на опонента си. Дори се опитваше да го имитира в някои аспекти. В опита си да спечели младата аудитория Порошенко също публикува снимки в популярната услуга за изпращане на съобщения \"Телеграм\". Но неговите снимки и шеги изглеждаха доста недодялани. Броят на абонатите на двамата кандидати също говори в полза на Зеленски. Той има 145 000 последователи в \"Телеграм\", а Порошенко - едва 53 000. Анкетите сочат, че Порошенко може да спечели изборите само по някакво чудо. Неговата първоначална стратегия да представи опонента си като марионетка на руския президент Владимир Путин се провали. След петте години на власт Порошенко трябва да признае, че неговите външнополитически успехи като премахването на визовия режим например, са по-маловажни за украинците от покачващите се цени на природния газ и нарастващата бедност в страната. Обвиненията в корупция срещу неговото обкръжение също увредиха имиджа му. Порошенко почти няма и съюзнически партии, които биха се застъпили за него. Повечето висши политици очевидно изхождат от презумпцията за победа на Зеленски и изчакват. Бурни времена на хоризонта Наблюдателите в Киев смятат, че при победа на Зеленски в Украйна ще настъпят бурни времена. Неговата победа може силно да разтърси и без това крехката политическа система. Може да се стигне до предсрочни избори, до конституционна реформа с преразпределяне на властта, а и дори до улични протести. До улични протести може да се стигне, ако Зеленски се отвърне от досегашната прозападна политика и води курс на сближаване с Русия. Самият той се изявава като поддръжник на пътя на Украйна към ЕС, но сигнализира и готовност за компромиси с Русия. Роман Гончаренко  ", "date": "2019.04.21", "title": "Украйна пред политическо земетресение"}
{"url": "http://www.classa.bg/%D1%81%D0%B2%D1%8F%D1%82/item/394749-%D0%BE%D1%82%D1%80%D0%B5%D0%B6%D0%B8-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B8-%D0%BD%D0%B0%D1%80%D0%BE%D0%B4%D1%8A%D1%82-%D1%89%D0%B5-%D0%B8%D0%B7%D1%87%D0%B5%D0%B7%D0%BD%D0%B5", "text": "Огнян Стамболиев разговаря с автора на романа-бестселър „Бесарабия, моя любов!” Николае Дабижа Огнян Стамболиев: Уважаеми Николае Дабижа, досега ви познавахме като поет и публицист. Кое ви доведе до бреговете на прозата? Тази книга ли е вашия дебют в жанра на романа? НИКОЛАЕ ДАБИЖА: „ Бесарабия, моя любов!” / оригиналното заглавие на книгата е „Тема за домашно”, но преводачът избра първото заглавие – бел. ред. / е моя първи роман след около 80 книги с поезия, публицистика, есеистика, литературна история и учебници. Много често си мисля, че не аз написах тази книга, а че тя ме написа, че не аз избрах героите в тази история, и че не аз съм автор на техните истории. Убедих се в това, когато в един момент те престанаха да ме слушат и всеки тръгна по своя път, който повече не можеше да бъде определян от автора. Всъщност тук имаме един класически случай, когато героите разказват, а авторът просто ги записва. Това е роман за любовта и смъртта. Моите герои са двама влюбени, поставени в екстремни условия. Чувството им / едно, разделено на две/ се развива на фона на принудителните сталински разселения на народите из СССР, започнали през 1940 година в Бесарабия, днес Република Молдова. Книгата е почит е възхвала към онези поколения на интелектуалци, народни мъченици, а също и към любовта и човешката солидарност, и на първо място към жените. Авторът потвърждава /без да го афишира!/ убеждението си, че: и мъжът може да обича силно, както и жената, но само жената може да се жертва в името на любовта. Всички, които обичат ще се разпознаят в този роман. Тази книга, казах го неведнъж, е за вас, влюбените от всички възрасти и всички времена! О. СТ. : В предговора си съобщавате как тази идея ви е „намерила”. Какво бихте добавили още в този план? Н. Д. : Добрите романи се пишат в зрелите години. Сигурно нямаше никога да напиша тази книга, ако не преживях този нещастен инцидент през лятото на 2007, когато паднах в една пропаст близо до манастира Ципова край реката Днестър. Тогава, в този момент между живота и смъртта, ми се появи като някакво видение, като някакъв филм, тази книга и това продължи само няколко секунди. Спаси ме едно старо и доста разклонено черничево дърво, което смекчи удара при падането ми. В тези мигове на силна физическа болка, моят приятел Йоан Маринеску, журналист от Плоещ, чул какво си казали двама монаси от манастира, които дойдоха да ми помогнат: Падна от цели девет метра от камък върху камък. Как остана жив? Паднал върху една черница... И тогава единият монах попитал удивен: Откъде се е взела тази черница, след като вчера я нямаше. Може би моят приятел, журналистът, а също и монасите, преувеличаваха, но аз съм убеден, че Господ винаги е готов да ти помогне при трудни обстоятелства, да ти изпрати крило, за да те спаси. Да, Онзи Горе тогава ми прати крило, за да ме спаси. И така се появи и тази книга, която дълго преди този тъжен случай, исках да прочета... О. СТ. : Как работихте? Бързо или... Всъщност как пишете бързо или по- бавно? Н. Д.: Този роман просто се написа сам. Първо в ума ми. След три месеца боледуване и лечение, вече знаех съдържанието му наизуст. Като се върнах у дома, просто започнах да записвам по памет по една глава на ден. Стана бързо. Имах чувството, че писалката лети по белия лист без да ме слуша. Сама. За седемдесет и ри три написах всичките седемдесет и три глави на романа.Пишех, обаче без изобщо да следвам реда и хронологията. Започнах с една глава от средата, тази с прочутия отец Йоан Флоренски, след което написах една от началото, после една от края...Имах и един такъв момент: записах една глава, забравих я някъде, после когато събрах книгата, не я открих и взех та я написах още веднъж, отново! И след няколко седмица открих първия вариант, който бях затрупал по сноп вестници и с удивление установих, че двата текста бяха напълно еднакво, че се повтаряха дума по дума, разликата беше само в няколко запетайки и две или три сходни думи. След това започнах редактирането, реших да избегна на първо място поезията, защото прозата си има други закони и изразни средства и поезията би накърнила динамизма на повествованието. Исках да не правя литература от тази книга, защото литературата е нещо, което все пак е по- далече от живота. Когато поставих финалната точка, изпитах страх да прочета книгата. Оставих я настрани. Беше като текст без автор. Нямах чувството, че е моя, че ми принадлежи, я беше повече на героите в нея. Едва след половина година я отворих за нов прочит и пак преживях същите силни чувства. Дадох я на издателя Даниел Корбу от Румъния, който я прочете веднага и ми изпрати бележка, разбира се, пресилена: „ Книга за Нобеловата награда”. И едва тогава се осмелих да сложа името си на заглавната страница. О. СТ.: Вярвам, че сте се вдъхновили от великия поет Михай Еминеску, геният на румънската литература, по- конкретно от неговата забележителна проза... Н. Д.: Да, разбира се, портретът на Еминеску беше свален от една класна стая от войниците от Съветската армия на 28 юни 1940 / датата на поробването на румънската провинция Бесарабия от руснаците – бел. О. Ст. / и заменен с портрета на диктатора Сталин, който – на другия ден- учениците смъкват, за да върнат на мястото образа на любимия им поет. И това е символ, но понякога някои символи стават израз на диаметрално противоположни категории.Ние, в Молдова пратихме прескъпо на руснаците правото да имаме своя Еминеску. През трийсетте години в Транснистрия неговите книги бяха арестувани заедно с читателите им. След 1940, в Ивдел, съветски концлагер в Сибир някои от лагерниците са пеели песни по стихове на Еминеску преди да бъдат разстрелвани от руснаците. Това ми го разказа един о оцелелите, завърнал се след години в Молдова. Михай Еминеску, както и Христо Ботев за вас, българите, си остава Националия Поет за всички, които говорят румънски език. За нас той е повече от поет, той е духовен знак, ориентир в един много тежък период от нашата история, който ни помогна да оцелеем и за съхраним езика си. О. СТ.: Все пак, тази книга каква е? Фикция, чиста художествена измислица, или в нея има и реални моменти? Н. Д. : Мисля, че досега имам над сто представяния на книгата в различни населени места, а също и в училища на Румъния и Република Молдова. Много от оцелелите от руският ГУЛАГ се разпознават в нея: „ Тази книга е за мен!”, „Всичко това се случи точно така, както сте написали своя роман !”, ми казаха веднъж. В село Мирославещи, окръг Яш, един възрастен мъж, Стефан Хогаш, ми каза, че лично е познавам коменданта на концлагера Кудрявцев. „ Как така?”, попитах го аз. „ Та този мой герой е чиста измислица. Всички имена в романа са измислени. А Кудрявцев беше първото руското име, които написа перото ми.Този човек, бивш войник от Румънската армия, пленник на Съветската армия от 1944, е лежал в концлагера във Воркута, към Северния полюс, където комендантът се е казвал Кудрявцев. И Старецът ми го описа, като се оказа, че той прилича досущ на героя от книгата. Действието в романа обаче се развива в Колима, близо до Тихия океан. Но тук парадоксът е друг: в лагера във Воркута, с началник Кудрявцев, са били затворени и двамата мои чичовци, архимандритът Серафим Дабижа и отец Никодим Ону. Но те никога не ми бяха споменавали това име. Моето заключение по този повод е следното: човек наследява не само физическите черти, черти от характерите на своите родители и предци, както и предразположения на съдбата, но се ражда и с наследена памет, която спи в един от ъглите на Подсъзнателното и може някой ден да излезе наяве, а може това да не се случи никога. Тази книга, ако мога да се изразя и по друг начин, е фикция, художествена измислица, построена върху реални факти и събития. О. СТ.: А посетихте ли Сибир и местата, за които става дума в романа? Н. Д. : Не, не посетих Сибир, но от дете го нося в себе си. По една случайност не съм се родил там. Майка ми не е била включена в списък за депортиране в Сибир, само защото е била омъжена за военноинвалид от Съветската армия. А Сибир видях и в очите на моите роднини, селяни и свещеници, депортирани в концлагерите на този континент на студа и страха. Прочетох и доста книги за Сибир, за затворите и лагерите, разговарях с много хора от оцелелите, които се завърнаха от този леден ад. О. СТ.: Посветихте книгата си на интелектуалците от Бесарабия. Защо? Н. Д.:  В историята на Британия се казва, че около хилядната година един британски крал поискал да изтрие от лицето на земята народа на Уелс. Но някои мъдреци го посъветвали: „ Защо ти трябва да избиваш целия народ? Отрежи главите на учителите им, и народът скоро ще изчезне”.  Може би този крал е постъпил точно така. Скоро в Уелс вече престанали да говорят за своята история и култура. Защото заедно с учителите, книжовниците и интелектуалците бързо изчезва и народът. Така се процедираше дълго време и с нашите народи. Тези, които влязоха да ни „освобождават” в автоматите, насочени към нас, първо започнах лов на интелектуалците, на учителите, писателите, журналистите, свещениците... Те знаеха много добре, че именно по този начин ще обезглавят един народ, ще могат да го мачкат и моделират като парче пластелин. И истинско чудо е, че част от нашите интелектуалци, съвестта на народа, оцеля и устоя, и даде кураж на народа ни да продължи да живее. О. СТ.: Да, съдбата на Бесарабия, подобно на съдбата на нашата Македония, беше нещастна. Историята й е драматична, дори трагична. Вярвате ли, че Република Молдова ще се обедини с Република Румъния и защо това не се случи веднага след излизането й от омразната руско- съветска империя? Н. Д. : За Румъния и за Република Молдова може да се каже, онова което каза Оскар Уайлд за Англия и САЩ. Това са две страни, разделени от общия си език. През 1989 бях депутат в последния съветски Парламент. Тогава се обяви, че пактът Молотов- Рибентроп е вече невалиден и повярвах като всички, че ще се върнем в границите от 1939. Но не ни е било писано. Бесарабия е изконна част от Румъния...     О. СТ.:… такава изконна част от Българи е нашата Македония, но... Н. Д. : ...И Бесарабия бе направо погълната от Сталин.Нашата грешка, на интелектуалците и на политиците през 1989 – 1991 беше, че поискахме да се върнем в Родината- майка, от която бяхме насилствено откъснати, като направим това не наведнъж, а на части, с отделни стъпки. Първо да върнем латинската си азбука и езика, второ да възстановим националните символи, да уточним общата история на всички румънци. Като се заблуждавахме, че после тези неща няма да могат да се изяснят добре. И много, много сгрешихме! Другата ни голяма грешка беше, че вместо да се борим за свободата си, ние се борихме за независимостта си. Една държава може да бъде призната за независима дори от 150 страни в света, но пак да не бъде свободна. Това е случаят с Република Молдова. За нас сега е много важно присъединяването към ЕС, което ще означава практически връщането ни У ДОМА, в Европа, към ценностите на европейските народи. О. СТ.: На колко езика е преведена вече вашата книга? И колко издания има досега. Н. Д. : На румънски романът има досега пет издания с общ тираж 32 000 екземпляра. Според едно проучване на библиотекари това е най- търсената и четената книга през последните десет години, като само през 2010 е била заемана 100 000 пъти от библиотеките на Молдова. Романът вече излезе в престижното издателство „ Общество на писателите” в Париж в превод на Мари Августин Ханку и Константин Фрозен. На корицата издателите са написали, че това е: „ една от най- възвишените любовни истории”. Книгата е преведена вече в Германия, Италия, Англия, Русия, Испания, Сърбия, Унгария, САЩ, Франция и Китай. Благодаря на Вас, Огнян Стамболиев, че Вие направихте първия, при това отличен задграничен превод / аз чета на Вашия език/ на тази моя книга, при това осигурихте да бъде издадена добре, и така тя тръгна по света. О. СТ.: Вярвате ли, че този прекрасен роман, който сте написали, може да се екранизира? Аз съм убеден, че ще се получи един вълнуващ, силен филм... Н. Д. : Не, аз не написах, не съчиних тази книга, аз просто я записах. Да, записах всичко това, което ми показа екранът на Въображението. Затова много читатели ме упрекнаха, че не оставих главната героиня, Мария, да живее. Казах им: да можех да я оставя да жива, но тогава щях да ви излъжа. Да, мнозина читатели забелязаха, че това е един готов сценарии за киното. Досега прочетох няколко предложения. Серджо Продан, председателят на кинодейците в Молдова, се ентусиазира много от идеята, но уточни, че за да стане филм, ще са нужни няколко милиона евро, които Кишиневската киностудия, за съжаление сега няма. О. СТ. : Творите не само като голям, роден поет, но и като музикант. Сигурно музиката ви вдъхновява? Н.Д. : Много пъти музиката е в основата на моето творчество. Тя ме вдъхновява, подготвя за моето писане. Имах период, в който съчинявах стиховете си, рецитирайки ги. Сега, макар да пиша различно, чувам звуците, които за мен са много важни, сонорността / звучността/ на думите, на гласните и съгласните звуци, връзката между тях, която съществува при създаването на една книга или един текст. О. СТ.: Книгата ви бе посрещната от читателите с огромен интерес и топлота, като голямо събитие в румънската литература. Прочетох доста отзиви само със суперлативи. Предполагам, че и следващата ви книга ще бъде на същото високо ниво. Н. Д.: За романа се появиха над 200 рецензии в Румъния, Молдова, а също и в Канада, Сърбия, Италия, Щатите. Появи се дори отделна книга, в която са събрани всички рецензии и отзиви за романа досега. Много читатели искат да напиша продължение на романа. Някои дори ми подсказват разни идеи. Един литературен критик от Галац ми изпрати дълъг списък с конкретни предложения! По молба на читатели издадох междувременно сборник с разкази „Не се влюбвайте през пролетта”, книга която беше бестселър у нас през 2014, получи наградата на Съюза на библиотекарите, излезе в голям тираж – 10 хиляди. Това са онирични, философски, езотерични разкази. На българските читатели пожелавам здраве и вдъхновение! О. СТ. : И аз ви желая здраве и вдъхновение!   Огнян Стамболиев    Русе – Кишинеу", "date": "2019.04.21", "title": "\"Отрежи главите на интелигенцията и народът ще изчезне...\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394743-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B4%D1%80%D0%B5%D0%B2%D0%B5%D0%BD-%D0%BA%D0%B8%D1%82%D0%B0%D0%B9", "text": "Дори в древен Китай е установена връзка между различните части на тялото и вътрешните органи. Мъдрите китайци са открили, че чрез стимулиране на някои точки е възможно да се премахне болка - стоматологична, стомашна или главоболие, да се лекуват болести и да се стимулират вътрешните органи. Ако нещо ви боли - просто намерете правилната точка и я масажирайте за няколко минути!   Предлагаме ви да видите коя точка за кой орган отговаря.       Може би това лечение няма да помогне при много сериозни заболявания, но като се използват тези тайни, можете значително да облекчите болката. В края на краищата, не е необходимо да приемате лекарства, когато имате главоболие или зъбобол. Тази болка често е непоносима, а можете бързо да се отървете от нея.", "date": "2019.04.21", "title": "Тайните на древен Китай!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394744-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B8%D0%B7%D0%BF%D0%BE%D1%82%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Джулиана Гани е царица на првокацията и това личи по многобройните й снимки в социалните мрежи. С последния си фотос отново успя да привлече вниманието към себе си и най-вече към огромния й силиконов балкон, който радва мъжките погледи.  Красивата пловдивчанка е на романтична почива на о. Бали с любимия си - фитнес гуруто Илиян Найденов. Двамата са наели личен фотограф по време на визитата си в Индонезия и запечатват всяка крачка. Разбира се, правят съпричастни с преживяванията си и всички последователи в социалните мрежи, които с интерес следят през какво преминават в поредното им приключение.      Джулиана сподели доста интересни снимки от почивката си в Бали, но последният й фотос успя да засенчи всички останали. Природата на острова, екзотичните животни и тюркоазената вода останаха за заден план при наличието на огромен бюст.      Джулка се снима гола, хванала небрежно силиконовия си бюст. \"Разцепваш! Уникални гърди имаш. Завиждам на мъжа, който си ляга до теб\", гласи един от коментарите във \"Фейсбук\".", "date": "2019.04.21", "title": "Джулиана изпоти мрежата с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394745-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-%D0%BB%D1%8A%D1%81%D0%BD%D0%B0-%D0%B2%D1%8A%D0%B2", "text": "Легендарната Сашка Васева се появи в клип на по-младата си колежка Прея. Облечена в електриковожълто поло, дупнишката Мадона има няколкосекундна, но определено запомняща се роля във видеото към парчето „Лош навик\". [null] „Лош навик\" е само тийзър към първия ми албум.  \r\n   \r\n   Ще се постарая представянето му да е най-мащабното нещо, което сме правила като шоу\", споделя Прея, но не издава защо е включила емблемата на фолка във видеото, уточнява в. „Телеграф\". Феновете на шоколадовата певица, която вече се продуцира сама и не е в редиците на „Монте Мюзик\", са раздвоени от художественото включване на Сашка Васева в клипа. \r\n   \r\n    Противно на очакванията, повечето от тях харесват появата на Сашка и дори я асоциират с доброта и чистота. Феновете сравняват визията на Прея с тази на Наоми Кембъл и споделят, че шоколадовата изпълнителка е копие на топмодела в някои от кадрите в близък план. \r\n      ", "date": "2019.04.21", "title": "Сашка Васева лъсна във..."}
