{"url": "http://www.classa.bg/%D1%81%D0%B2%D1%8F%D1%82/item/398907-goldman-sachs-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%80%D0%B5%D1%86%D0%B5%D1%81%D0%B8%D1%8F-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Анализаторите на Goldman Sachs заявиха, че търговската война между САЩ и Китай ще доведе до рецесия в американската икономика. Според „Ройтерс“, Goldman Sachs не очаква Вашингтон и Пекин да сключат търговско споразумение преди президентските избори в САЩ през 2020 г. Поради по-значителното от прогнозираното въздействие на търговската война върху икономиката, Goldman Sachs понижи прогнозата си за икономическия растеж в САЩ през четвъртото тримесечие на 2019 г. с 0,2 процентни пункта, до 1,8%. Според експертите ситуацията може да принуди американските частни компании да намалят разходите и инвестициите.     По-рано американските икономисти признаха началото на търговска война между Китай и САЩ, а Централната банка на Китай намали обменния курс на юаните до минимум от декември 2018 г. В отговор САЩ обявиха Пекин за валутен манипулатор. Ръководителят на Централната банка на Китай предупреди за сътресения на финансовия пазар поради действията на Вашингтон.    ", "date": "2019.08.15", "title": "Goldman Sachs прогнозира рецесия на американската икономика"}
{"url": "http://www.classa.bg/%D1%81%D0%B2%D1%8F%D1%82/item/398908-le-monde-%D0%B5%D0%B4%D0%BD%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%BD%D0%B0-%D1%81%D0%B0%D0%BB%D0%B2%D0%B8%D0%BD%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-%D1%89%D0%B5-%D0%BF%D0%BE%D1%81%D1%82%D0%B0%D0%B2%D0%B8-%D0%BF%D0%BE%D0%B4-%D0%B7%D0%B0%D0%BF%D0%BB%D0%B0%D1%85%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D1%81", "text": "На вълната на народната популярност Матео Салвини възнамерява да се отърве от коалиционните партньори и да управлява Италия сам, пише Le Monde в редакционна статия. Според изданието тази перспектива застрашава самото съществуване на ЕС, тъй като лидерът на италианската крайна десница определи Европейския съюз и еврото за свои основни врагове. „ , пише Le Monde в редакционна статия. Твърдо застанал на фундамента на народната популярност, настоящият ръководител на Министерството на вътрешните работи в правителството на Конте, което  , смята, че вече няма нужда от коалиция със своя партньор - Движението на петте звезди и в случай на предсрочни избори може да управлява сам. Както се опасява изданието,  .     Според навика си да не се обвързва предварително със задължения, лидерът на италианската крайна десница обяви предстояща среща с потенциални бъдещи коалиционни партньори - „постфашистката“ партия „Братя на Италия“ и политическия съюз на Берлускони „Напред, Италия“. Както обаче подчертава вестникът, ако се осъществи съюз с тези политически сили, Салвини ще поставя условията. От много гледни точки предстоящите избори, чиято точна дата все още не е известна, могат да станат най-важните след основаването на италианската република, смята Le Monde. Ръководителят на „Лига“ вече определи противника си - това ще бъде Европейският съюз и най-вече еврото. Именно те са отговорни за икономическия спад в страната. В отговор на икономическите проблеми на страната Салвини обещава на италианците да се освободи от задължения към ЕС, за да проведе   - въвеждането на плоска данъчна скала, която заплашва страната с рязко увеличаване на бюджетния дефицит. Според изданието, след  , реториката на Салвини е по сърце на голяма част от електората, който се е разочаровал от   средства. Последиците от решението, предложено от Салвини, могат да бъдат катастрофални, предупреждава изданието. Външният дълг на Италия е €2,3 трлн., тоест над 130% от БВП и много експерти вече се съмняват в стабилността на икономиката на страната, а нов шок може да предизвика   на финансовите пазари. Въпреки това, не само икономическите проблеми предизвикват безпокойство:  , казва Le Monde. Така изборът, който правят италианците, заплашва с последствия за целия континент, подчертава изданието.    ", "date": "2019.08.15", "title": "Le Monde: Едноличната власт на Салвини в Италия ще постави под заплаха съществуванието на ЕС"}
{"url": "http://www.classa.bg/%D1%81%D0%B2%D1%8F%D1%82/item/398909-%D1%81%D1%80%D0%B5%D0%B4-%D1%87%D0%B5%D1%85%D0%B8%D1%82%D0%B5-%D1%81%D0%B5-%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%BE-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BA%D1%8A%D0%BC-%D1%80%D1%83%D1%81%D0%B8%D1%8F-%D0%B8-%D1%81%D0%B5-%D0%B5-%D0%BF%D0%BE%D0%BD%D0%B8%D0%B6%D0%B8%D0%BB%D0%BE-%D0%BA%D1%8A%D0%BC-%D1%81%D0%B0%D1%89", "text": "Чешките граждани са започнали да се доверяват повече на Русия, а нивото на доверие в САЩ, напротив, е намаляло, това се посочва в проучване на населението, проведено от пражката социологическа агенция STEM. Русия предизвиква симпатии у 34% от чехите, съобщава ТАСС във връзка с изследването. Тази цифра е най-високата през последните 13 години. Предишно проучване на STEM през 2017 г. разкри 30% от анкетираните, които са положително отнасящи се към Русия. Броят на чехите, които симпатизират на САЩ, също е намалял, техният брой е намалял до 41%, което е с 9% по-малко в сравнение с 2017 г.     Наблюдава се низходяща тенденция в нивото на доверие на чехите във водещи европейски страни. Броят на симпатизантите на Франция, Германия и Великобритания намаля. Проучването е проведено от 14 до 30 юни и в него са участвали 1004 души от всички сегменти на Чешката република. През юли проучване на Института за изследване на общественото мнение „Кантар Емнид“ в Източна Германия показа, че повечето от хората в този регион са за отмяна на санкциите срещу Русия.  ", "date": "2019.08.15", "title": "Сред чехите се е увеличило доверието към Русия и се е понижило към САЩ"}
{"url": "http://www.classa.bg/%D1%81%D0%B2%D1%8F%D1%82/item/398910-%D1%82%D1%80%D1%8A%D0%BC%D0%BF-%D0%B4%D0%B0-%D1%81%D1%8A%D0%BC-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BC%D0%B8-%D1%81%D1%82%D1%80%D1%83%D0%B2%D0%B0-$3-5-%D0%BC%D0%BB%D1%80%D0%B4-%D0%BD%D0%B5-%D0%BC%D0%B8-%D0%BF%D1%83%D0%BA%D0%B0", "text": "Президентът на САЩ Доналд Тръмп обяви, че президентският пост му струва цяло състояние. Откакто е начело на страната той бил изгубил между 3 и 5 млрд. долара, като част от тази сума е похарчена за адвокатски хонорари, тъй като всеки ден някой подавал жалба срещу него. „Да бъда президент ми струва цяло състояние“, каза Тръмп по време на реч в завод на Shell в Монака, Пенсилвания, близо до Питсбърг. \r\n „Някои казват: „О, той е предоставил на човек от Саудитска Арабия стая за 500 долара “, каза Тръмп, коментирайки съобщенията, че саудитският престолонаследник Мохамед бин Салман и антуражът му са резервирали няколко нощувки в хотел в Тръмп. „А какво ще кажете за 5-те милиарда долара, които ще загубя?“, попита Тръмп, и посочи високите такси на адвокатите си, „защото всеки ден някой ме съди за нещо.“ \r\n           „Вероятно ми струва от 3 до 5 милиарда долара за привилегията да бъда (президент) - и няма как да е по-малко - не ми пука! Ако си богат, това няма значение. Просто искам да си свърша добре работата“, добави Тръмп. \r\n Тези числа обаче са практически невъзможни за проверка. Президентът не е предоставял никога данъчните си декларации, а преди време бе уличен, че преувеличава размера на състоянието си. През април 2019-а шефът на бюджетната комисия в Конгреса на САЩ Ричард Нийл поиска от министъра на финансите Стивън Мнучин да предостави данъчните декларации на Тръмп за периода 2013- 2018 година. Министърът отказа да изпълни искането поради липса на „легитимно основание”. След Ричърд Никсън Тръмп е първият президент, отказал да предостави данъчните си декларации. \r\n В същата реч Тръмп насочи стрели и към предшественика си Барак Обама. „Никой не гледа това, че Обама получава 60 милиона долара за книга. Това е ОК, макар никой в историята да не е получавал толкова пари за книга. ... Всичко е насочено към мен\". \r\n     \r\n", "date": "2019.08.15", "title": "Тръмп: Да съм президент ми струва $3-5 млрд. Не ми пука!"}
{"url": "http://www.classa.bg/%D1%81%D0%B2%D1%8F%D1%82/item/398911-%D0%BD%D0%B0%D1%81%D0%B8%D0%BC-%D1%82%D0%B0%D0%BB%D0%B5%D0%B1-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8%D0%BC-google-%D0%B8-facebook,-%D0%BF%D1%80%D0%B5%D0%B4%D0%B8-%D1%82%D0%B5-%D0%B4%D0%B0-%D0%BD%D0%B8-%D1%83%D0%BD%D0%B8%D1%89%D0%BE%D0%B6%D0%B0%D1%82", "text": "\"Трябва да унищожим Google и Facebook, преди те да ни унищожат. И това трябва да се направи сега, преди да е станало твърде късно, когато вече не можем да го направим, защото те ще са станали непобедими. Капитализмът в САЩ винаги е работил, благодарение на антитръстовото законодателство, което позволява, веднага щом една компания стане твърде голяма, да й се попречи да контролира правителството. Освен това, веднага щом една компания придобие твърде голяма тежест в САЩ, тя губи популярност. Мисля, че американското обществено мнение мрази ГАФАМ. Съединените щати си остават страна на предприемачите, които не обичат икономическите мастодонти. Средният американец изпитва естествено недоверие към държавата, няма да се остави да бъде контролиран от субекти, по-силни от държавата!\".     - Тревожна ли е нарастващата власт на ГАФАМ*? - Разбира се, те контролират живота ни и могат да задушат или да пробутат когото си искат. Видяхме го по време на последните президентски избори в САЩ: скандалът с “Кеймбридж Аналитика” послужи на Тръмп. Но, от своя страна, председателят на административния съвет на компанията-майка на Google по онова време помогна на Хилари Клинтън за кампанията й. Неотдавна Тулси Габард, една от кандидатките за първичните избори на Демократическата партия, подаде жалба срещу Google, който премахна рекламната й кампания веднага след първия дебат на демократите. Трябва да следим дали ще спечели, това ще бъде интересно. ГАФАМ подмолно създава форма на монокултура в информацията. Проблемът е, че колкото повече нараства властта им, толкова по-непрозрачна, дори невидима става тя. Първото нещо, което правеха военните в банановите републики, когато имаше държавен преврат, бе да поемат контрола над националната телевизия, за да се обърнат към народа.    Днес вече няма еквивалент на тази държавна телевизия. Но ако не бъдат спрени ГАФАМ, те ще контролират демокрацията и ще влияят на общественото мнение. - Трябва ли обаче да се разрушат Google и Facebook? - Трябва да се унищожат Google и Facebook, преди те да ни унищожат. И това трябва да се направи сега, преди да е станало твърде късно, когато вече не можем да го направим, защото те ще са станали непобедими. Капитализмът в САЩ винаги е работил, благодарение на антитръстовото законодателство, което позволява, веднага щом една компания стане твърде голяма, да й се попречи да контролира правителството. Освен това, веднага щом една компания придобие твърде голяма тежест в САЩ, тя губи популярност. Мисля, че американското обществено мнение мрази ГАФАМ. Съединените щати си остават страна на предприемачите, които не обичат икономическите мастодонти. Средният американец изпитва естествено недоверие към държавата, няма да се остави да бъде контролиран от субекти, по-силни от държавата! - Тези гиганти продукт на финансовия капитализъм ли са или негово извращение? - Това е извращение. Не харесвам думата “капитализъм”, предпочитам “класически либерализъм” или “свободна търговия”. Обикновено съществува естествен механизъм на “творческо разрушение”, при който, щом една компания стане твърде голяма, икономиите от мащаба изчезват и възвръщаемостта намалява. Дори без антитръстовия механизъм, към който много рядко се прибягва, компаниите, които някога прекарваха петдесет до шестдесет години в S&P 500**, вече прекарват там между десет и дванадесет години: обновяването е мащабно. Този механизъм на класическия либерализъм позволява не да се помага на хората да се издигат, а да се направи място на другите. Никой не може да остане “на върха” дълго време. С интернет обаче този механизъм вече не работи. Нашата антитръстова система не е пригодена към гигантите в сектора. Тя работеше за телекомуникационната компания A&T или за петролните компании, но не е приспособена за цифровите гиганти. Когато работи, класическият либерализъм дава възможност на хората да унищожат онзи, който е на върха. Но днес една компания, която иска да заеме мястото на Google, не може да го направи. Google притежава 92 на сто от пазарните дялове в световните уеб търсачки! Google познава разговорите на хората, той може да подсказва по средата на имейлите как трябва да завършат. Невероятно е, че приемаме всичко това. - Но не е ли унищожаването на Facebook и Google като отрязването на главата на хидрата, която веднага ще порасне отново? Не е ли по-добре да се регулират? - Разбира се, но трябва главата, която израства, да бъде главата на друг, това е предизвикателството! Европейският съюз избра регулацията. Но проблемът на регулацията е, че мултинационалните компании имат по-силни адвокати от регулаторите: мощните компании обичат правилата, защото знаят как да ги заобикалят. Това ще им помогне да заздравят хегемонията си за сметка на малките компании, без да позволяват да се появят нови участници. Трябва да се проследят различните дейности на Google, да му се попречи да бъде едновременно в управлението на електронната поща и на сърфирането в интернет и да се раздели с YouTube. Да не му позволим да контролира целия ни живот: трябва да се разделят данните между няколко участници. - Ако разрушим Google и Facebook, няма ли риск да изостанем зад китайските цифрови гиганти? - Това не е приемлив аргумент. Идеята, че “ако ние не направим това, Китай ще го направи”, е аргумент на лобистите на Google, който според мен е неоснователен. “Да оставим хората да ни четат писмата и да контролират живота ни, иначе китайците ще го направят”: как може да смятаме това за сериозен аргумент? Трябва да попречим и на китайските гиганти да използват нашите пазари. - Няма ли алтернативи? - Ако антитръстовият механизъм не работи, един от начините за сваляне на цифровите гиганти е съдебният процес, който е много ефективен в САЩ. Видяхме го с “Монсанто”: в продължение на двадесет години агрохимичната компания купуваше служители на Федералното министерство на околната среда, като им даваше доходоносна работа в края на кариерата. Това попречи на регулатора да сложи край на хегемонията на “Монсанто”, докато един обикновен ищец не заведе дело срещу компанията: днес тя е изправена пред 18 хил. жалби. Така може да бъде разклатен и Google, ако държавата не въведе ефективен антитръстов механизъм. Това се нарича   (деликтна система), каквото вие нямате в Европа, където регулацията идва отгоре.   *       ", "date": "2019.08.15", "title": "Насим Талеб: Трябва да унищожим Google и Facebook, преди те да ни унищожат"}
{"url": "http://www.classa.bg/%D1%81%D0%B2%D1%8F%D1%82/item/398912-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%81%D1%8A%D0%B2%D0%B5%D1%82-%D0%BC%D0%BE%D0%B6%D0%B5-%D0%BB%D0%B8-%E2%80%9E%D1%80%D0%BE%D1%81%D0%B0%D1%82%D0%BE%D0%BC%E2%80%9C-%D0%B4%D0%B0-%D1%81%D1%82%D1%80%D0%BE%D0%B8-%D0%B0%D0%B5%D1%86-%E2%80%9D%D0%B1%D0%B5%D0%BB%D0%B5%D0%BD%D0%B5%E2%80%9D,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B7%D0%B0-%D0%BA%D1%80%D0%B5%D0%BC%D1%8A%D0%BB-%D0%BD%D0%B0%D1%82%D0%BE-%D0%B5-%D0%B2%D1%80%D0%B0%D0%B3", "text": "От Атлантическия съвет на България поставят въпроса допустимо ли е руска държавна корпорация да изгражда у нас ядрен обект, след като в официалната си военна доктрина Кремъл определя страните от НАТО като неприятелски. От обществената организация питат още как би функционирала АЕЦ, построена от руската държавна компания ”Росатом” в случай на конфликт с Русия. Същевременно от АСБ напомнят, че ядрените военни проекти на Русия се развиват от \"Росатом\", като финансирането за тях идва включително от изграждането АЕЦ в други страни. \"Руските военни ядрени проекти се развиват от корпорацията \"Росатом\", която обединява всички предприятия, научни институти, проектантски бюра и други фирми, които развиват и използват ядрените технологии както за мирни, така и за военни цели. Част от приходите за изграждане на АЕЦ в други страни, както и печалбите от тях се преливат във военните ядрени проекти. Както е известно последните са насочени преди всичко срещу държавите-членки на НАТО, сред които е и България.\" - цитират от АСБ коментар на проф. Георги Касчиев във връзка с взрива край Архангелск.     Във връзка с това от АСБ поставят на общественото внимание четири въпроса, свързани със сигурността на България. \"Предвид това, можем да попитаме: Може ли да допуснем компания от държава, която във военната с доктрина разглежда НАТО (а следователно и България) като неприятел, да строи ядрена централа у нас? Как би функционирала тази ядрена централа в случай на криза или конфликт с Русия? След като част от печалбите на \"Росатом\" за изграждане на АЕЦ в други държави се използват за финансиране на руски военни ядрени проекти, тогава България лоялен член ли е на НАТО?Още повече, че Москва нарушава международните си задължения, като Договора за ликвидиране на ракетите със среден и малък обсег (INF). Това развитие няма ли един ден да доведе до евентуални санкции на САЩ против държави, които с покупките си от \"Росатом\" де факто финансират руски военни ядрени проекти?\" - гласи публикация във Фейсбук страницата на АСБ.", "date": "2019.08.15", "title": "Атлантическият съвет: Може ли „Росатом“ да строи АЕЦ ”Белене”, след като за Кремъл НАТО е враг?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398913-%D0%BA%D0%B0%D0%BA-%D0%B1%D0%B5%D1%88%D0%B5-c%60est-la-vie-%D0%BD%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B8", "text": "Не, Пламен Георгиев не заслужава прост тризонет с барбекю и каруца на покрива. Човекът заслужава паметник в цял ръст на видима отвсякъде площадка в центъра на София. По възможност - с Наказателния кодекс под мишница и с горд светодиоден поглед, вперен напред по посока Валенсия. За 14 дни бившият ръководител на КПКОНПИ превъртя играта на номенклатурата и сбъдна бляна на всеки бивш, настоящ и бъдещ чиновник - да се издига в ранг, докато си почива.     Ако случайно сте изпуснали парапета на витата му кариерна стълбица, вината не е във вас. В края на юли Пламен Георгиев подаде оставка от Комисия \"Антикорупция\", след като прекара по-голямата част от 2019 г. в безсрочен отпуск заради скандала с недекларираната надстройка на терасата си. Веднага след връщането на ключа от директорския си кабинет, Георгиев активира магистратския жокер \"Статут на несменяемост до 65-годишна възраст\" и възстанови запазеното си щатно място в Специализираната прокуратура. Но сърце, майко, юнашко не трае подобен символичен назадък в професионалното развитие. На четвъртия ден от връщането си в съдебната власт Пламен Георгиев отново пое напред, нагоре и навън. Този път - на дипломатическа служба, като генерален консул на Република България във Валенсия. Без официални мотиви. Без конкурс за длъжността. Без предходен дипломатически опит. С всички гарантирани улеснения, привилегии и имунитети, със заплата в евро и осигурени семейни разноски. В конкретния случай - с охрана от НСО. Нивото му на владеене на испански език е \"А2\" (според , публикувана в Народното събрание), но език се учи най-добре на местна почва, а при 4-годишен мандат и възможност за удължаване всеки ще се справи. Назначението се случва без особена грижа за стиковката с единственото допустимо изключение по закон: човек извън състава на дипломатическата служба може да бъде назначен за ръководител на задгранично представителство само ако е \"изявена личност, която се ползва с безспорно добро име и авторитет в Република България\". Срамежливото решение, взето на закрито заседание на Министерски съвет, беше обявено като свършен факт със седмица закъснение. Докато семейство Георгиеви вече поръчват сенници с палмови щампи за новата тераса, вечно признателният български народ маха с ръка и цъка с почуда на поредния кадрови финт на ГЕРБ в стил \"Трудоустроен, докато забрави служебните тайни\". Пистата за ранно пенсиониране на \"добре осведомени другари\" очевидно не е ново изобретение. По същия начин през февруари 2018 г. кабинетът \"Борисов\" назначи бившия шеф на НСО ген. Ангел Антонов за генерален консул на България в Санкт Петербург, докато прокуратурата още разследваше ръководството на службата за злоупотреби. Солун бе пристан за бившите директори на ДАНС Петко Сертов и Владимир Писанчев, бившият главен прокурор Никола Филчев преживя 2 години като посланик в Казахстан, а доскорошният началник на Националната разузнавателна служба Драгомир Димитров кара първа година от мандата си на генерален консул в Мюнхен. Не искаме да сме лоши пророци, но няма да се учудим, ако наесен видим как Сотир Цацаров стяга куфарите към отговорна задгранична служба в клуба на младите пенсионери с милиционерски архиви. Трудно е да слезеш с чест от високите етажи, когато лоялността тежи повече от личното достойнство. Да му мислят редовите дипломатически служители, които са длъжни да минават през атестации и конкурси, за да помръднат напред в йерархията. Да му мислят онези политици, които се заблуждават, че си купуват застраховка \"Трудова злополука\", като разхвърлят развенчани си приятели по посолствата, понеже присъствието им в България се е оказало нетърпимо. Да му мислят и всички останали, които утре ще се окажат в позиция да разчитат на съдействие от \"Мисия Валенсия\" или еквивалентите й в други точки по света.  ", "date": "2019.08.15", "title": "Как беше \"C`est la vie\" на испански"}
{"url": "http://www.classa.bg/%D1%81%D0%B2%D1%8F%D1%82/item/398914-%D0%BA%D0%BE%D0%B9%D1%82%D0%BE-%D0%B2%D0%B0%D0%B4%D0%B8-%D0%BD%D0%BE%D0%B6,-%D0%BE%D1%82-%D0%BD%D0%BE%D0%B6-%D1%83%D0%BC%D0%B8%D1%80%D0%B0", "text": "След като станаха известни факти по т.н. афера  , която разтърсва Скопие, трудно могат да бъдат спрени слуховете за политическа криза с възможност за падане на правителството. Някак от само себе си идва и поговорката   Позната е и в Повардарието. Споменът, че сегашните управляващи в Република Македония, вече Северна Македония, дойдоха на власт, след като бяха оповестени записи, изобличаващи експремиера Никола Груевски и обкръжението му в незаконосъобразни действия, още не е избледнял. А ето как тези дни се оказва, че и днешни висши чиновници в Скопие имат недопустими от закона привички. Изтичат в медийното пространство разговори между бизнесмени, политици, магистрати, в които се споменава и името на премиера Зоран Заев. Уликите идват след публикации в малкия италиански вестник  , за който е известно, че  стои близо до управляващата в Италия „Лига“. А сръбският президент Александър Вучич не скри:      Белград явно има за какво да си връща на Скопие, например за случая „Гомор Морина“, но трудно може да се докаже негова съпричастност към публикацията. Морина е член на АОК (Армията за освобождение на Косово) и по искане на Сърбия има европейска заповед за задържане поради участие в зловещи действия срещу сърби по време на войната от 90-те години. Задържан е при преминаване на границата със Северна Македония, но по искане на Прищина съдът в Скопие разреши освобожданетето му след месец престой в затвора. Ролята в случая на управляващи политици от албански произход в Скопие, включително на председателя на Собранието (парламента), е широко обсъждана тема в македонските медии. Факт е, че Скопие не се съобрази с искането на Белград за екстрадиция. Тези дни обаче медии и общество са заети с дебати що за случай е публикуването на записите от   и дали това ще е началото на края на управлението на Зоран Заев. В записите бизнесменът Боян Йовановски (известен като Боки 13) изнудва Йордан (Орце) Камчев за 1.5 млн. евро, необходими за освобождаването му от задържане. А имена като това на Катица Янева, ръководител на спецпрокуратурата в Северна Македония, се чуват като съпричастни към случая и поели отговорност за нещо като съдействие. Признания, че това е собственият ѝ глас, вече има, има и глас, който твърди, че е близък със Зоран Заев и премиерът е известѐн за случая, но остава другата интрига. Орце Камчев е онзи бизнесмен с доста авоари, който София предложи за свой почетен консул при съседката, а правителството на Зоран Заев отказа тази кандидатура. Нова македоно-българска шумотевица, от която България никак, ама никак не се нуждае в сложната обстановка на Балканите. Особено когато не се знае как ще завършат заседанията на смесената комисия за т.н. от нас „обща история“ и отразяването ѝ в учебниците в двете държави. Нали така е написано в прословутия Договор за добросъседство и сътрудничество от преди 2 години? Явно сагата с Гоце Делчев ще има продължение. Информации за записи, подслушвания и уличаващи документи се носят и от други страни в региона. Сигурно е нова мода за решаване на политически въпроси, свързани с това кой докога да управлява. В Белград подслушвали президента, в Скопие опозицията в лицето на ВМРО-ДПМНЕ обвинява управляващите, че  И се искат не само оставки, ами и предсрочни избори. Даже нейни дейци наричат правителството   Подчертава се, че   (Боки 13)   (Орце Камчев)  Разбира се, че премиерът Зоран Заев категорично отрича намеса в случая и обещава да направи всичко по силите си, за да изчисти репутацията на управляващата партия СДСМ, но дори коалиционните партньори, като албанската ДСИ, са изнервени. Оттам идват изказвания като   И това – в навечерието на приемането на Северна Македония в НАТО и при надежда наесен да започнат преговори за членство в ЕС. От Запад, най-вече от Вашингтон,  няма как да кажат друго, освен да се извърши   и се накажат виновните. Правителството не бива да пада, защото има още какво да прави за приемането на страната в Алианса. ЕС може и да почака. Но и Брюксел не се е засилил по темата, видно е. Така се действа днес, не само на Балканите. Нима не прави впечатление как реагира Атлантическият съвет например по вноса на руско оръжие в Сърбия, която не е член на НАТО, въпреки че участва в общи учения в Черно море тази година? Деймън Уилсън, вицепрезидент на организацията, каза, че вносът на руско оръжие от Белград е   и тези действия са   Трябвало да се мине през нормализиране на отношенията с Косово, а не през внос на руско оръжие. И още, че  . Няма нищо скрито-покрито,  , да се знае кои са на правия път. Сигурно затова президентът Вучич заяви, че  Какво повече трябва да кипне на Балканите, за да е ясно, че  , както пишат в Белград, но акцентират върху главната роля на Сърбия в тази битка. Екзотични идеи от рода да се предаде Косово за ползване от Москва, за да се запази като сръбска територия, само показват колко обезсърчени и загубили вяра са сърбите в борбата си за  Големите имат своите игри и няма да е изненада, ако накрая спретнат една нова Ялта за Балканите. Историята трябва да се учи и да не се забравя. Онова със записите и подслушванията е част от голямата игра за влияние, за запазване на позиции чрез удобни лидери и местене на пешките при необходимост. Ето, и опозицията в Унгария заговори, че ж. п. линията  Будапеща – Белград не е изгодна, и то при финансовото участие на Китай. По-приемливо било усилията на държавата да се насочат към Триест, Италия, където унгарското правителство вече е закупило терен за изграждане на пристанищна и логистична база. Защо Будапеща да се меси из Балканите и да подкрепя китайския  чрез строеж на ж.п. линия от Белград до Будапеща! Не е известен отговорът  на Виктор Орбан, но се знае как Вучич отговаря на заплахите, че ще последва съдбата на Кадафи в Либия:  Това трудно се проумява от онези, които редят картите на Балканите, Близкия изток и всичко около Русия. Те не забелязват с години как в Амстердам някой си Фестим Лато е създал собствена армия в частен имот, обучавал е бойци, бил е приятел с доскорошния премиер на Косово Харадинай и дори си е организирал военни паради, но упрекват външния министър на Сърбия Дачич, че призовал сърбите с американско гражданство да подкрепят Тръмп за следващ мандат като президент. В САЩ има 650 хил. сърби, но не те, а евреи подкрепят безрезервно Тръмп, докато албанската диаспора винаги гласува за Демократическата партия. Всички знаят защо. Поне това твърди Дачич, а сръбските медии го тиражират. Обикновено в такава обстановка нормалният въпрос е   или по-скоро   Да се измъкнем като мокра връв в случая с аферата „Рекет“ в Скопие няма да е лесно, макар че е възможно. Ако политиците у нас случайно се разговорят с редови македонски граждани, ще чуят:  Ще разберат също, че населението в Повардарието е загубило вяра в това управление, което повтаря действия на предишното. Унинието, отчаянието и липсата на енергия са толкова познати, че няма смисъл от препирни дали сме един народ в две държави, или всеки си има своя история и идентичност. Разбираме се без превод, молим се в черквите на един език, но това не интересува онези, които редят пасиансите в региона. Те имат свои цели и не ги крият. Дори ги демонстрират. Наистина накъде? Убедихме се, че балансите не ни се удават. Но друго все още не е измислено. Търси се кой да мисли и как да го прилага. Явно предстои.    ", "date": "2019.08.15", "title": "Който вади нож, от нож умира"}
{"url": "http://www.classa.bg/%D1%81%D0%B2%D1%8F%D1%82/item/398905-%D0%BE%D1%81%D1%82%D1%80%D0%BE%D0%B2-%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Британската история се превърна в бойно поле на Брекзита. Решението на британските избиратели преди три години да излязат от Европейския съюз беше подхранвано от схващането, че Великобритания по принцип е отделена от континенталните си съседи – остров-държава, а не европейска сила. Подкрепящият Брекзит консервативен депутат Джейкъб Рийс-Мог сравнява Брекзит с историческите британски военни победи на континента, като казва, че „това е Ватерло, това е Аженкур, това е Креси“. Лидерът на Партията на Брекзита Найджъл Фараж възпламенява тълпите със сирени за въздушна тревога и музика от трилъра за Втората световна война „Голямото бягство“. Подобни патриотични послания предизвикват силни чувства в епохата на засилващ се национализъм. Противопоставящи се на Брекзита политици и историци обаче казват, че този възглед е твърде опростенчески и може в крайна сметка да направи Великобритания по-слаба, а не по-силна.     Бившият британски министър-председател Гордън Браун заяви в неделя във в. „Обзървър“, че заради една „разрушителна, популистка, националистическа идеология“ Великобритания „върви в просъница към забвение“. Браун, който оглавяваше Лейбъристката партия и беше министър-председател между 2007 и 2010 г., обвини сегашния консервативен министър-председател Борис Джонсън, че „апелира към абсурдния и лъжлив образ на британския патриот, който храбро се опълчва на непреклонна Европа, решена да ни превърне във васална държава“. Почетният професор по история в университета в Кембридж Ричард Дж. Еванс изрази съжаление от засилващата се тенденция да се „говори за Европа, все едно тя е нещо отделно, все едно Великобритания не е част от Европа“. „Наскоро отидох на летище „Гетуик“ и там има огромна реклама на авиокомпания, която гласи „Европа е по-близо, отколкото си мислите“, каза той. „А аз си помислих – ами да, тя е по-близо, отколкото си мислите, ние сме в нея.“ Еванс каза, че възгледът за Великобритания като изключение от европейското правило пренебрегва „множеството връзки между Англия и континента през вековете“. „Ако погледнете нашите суверени, те са били французи, холандци, германци“, каза той и отбеляза колко силно е преплетена в културно отношение Великобритания с континентална Европа. Подобно на Еванс, професорът по история в университета на Торонто Маргарет Макмилан настоява, че Брекзитът е „подхранван от много невярна представа за миналото“ и от носталгия по дните, когато Британската империя е обхващала една четвърт от земното кълбо. Макмилан каза, че много хора във Великобритания и особено в Англия, в която живеят пет шести от населението на Обединеното кралство и в която гласовете за напускане на ЕС бяха най-много през 2016 г., „страдат от екзистенциална криза кои са“. „Мисля, че те са загубили своята империя и чувството да си водеща световна сила и изглежда са го приели, но мисля, че витае усещането „Някога бяхме велики, а сега не сме“, каза тя. Подкрепящите Брекзит историци отхвърлят това схващане и гледат на ЕС като на недемократична пречка за британския суверенитет. Според историка от Кембриджския университет Робърт Тумс фактът, че Великобритания не е преживяла окупация или диктатура през 20-и век, я различава от много нейни съседи. Той обаче мисли, че историческите различия между Великобритания и останалата част на Европа често се преувеличават, а Брекзитът е движен от по-непосредствени тревоги. „Ние със сигурност бяхме по-слабо свързани с цялата идея за европейската интеграция, отколкото страни като Франция или Германия“, каза той. „Но мисля, че отношението към Европа всъщност не е кой знае колко по-различно в много държави от ЕС. И мисля, че това има много общо с по-скорошни събития – кризата в еврозоната, демократичния дефицит в ЕС и факта, че ЕС е станал толкова по-важен за живота на хората, а те имат доста малък контрол върху това, което прави той.“ Тумс твърди, че във време на международна нестабилност е по-добре Великобритания да бъде извън непредсказуемия блок. „Мисля, че сравнително сплотена и сравнително демократично управлявана единица е много по-вероятно да успее да се справи с всякакви възможни бури, отколкото всъщност доста неустойчива, непопулярна и много слаба конфедерация“, каза той. Историкът Андрю Робъртс, биограф на Уинстън Чърчил, каза неотдавна, че „идеята, че твоят суверенитет на практика е в ръцете на някой друг и извън страната ти, просто е неприемлива за всеки, който има някакво усещане за британска независимост“. Други обаче, като Браун, твърдят, че демократичните институции на Великобритания са заплашени от Брекзита. Крайният срок за излизане на Великобритания от ЕС – 31 октомври, наближава, а страната е изправена пред политическа криза. Консервативното правителство на Джонсън е решено да напусне със или без споразумение за Брекзит, но парламентът ще се опита да му попречи да изведе Великобритания от ЕС без сделка. Съюзниците на Джонсън намекват, че той може да прекрати работата на парламента или да откаже да се оттегли, ако загуби вот на недоверие, предизвиквайки криза за древната, но отчасти неписана конституция на Великобритания. Бившият британски външен министър Малкълм Рифкинд заяви в писмо до лондонския в. „Таймс“, че ако Джонсън „се опита да попречи на парламента и избирателите да имат последната дума по вариант без сделка, той би създал най-сериозната конституционна криза, откакто действията на Чарлз Първи довели до гражданската война“ през 17-и век. Това противопоставяне завърши с екзекуцията на монарха. Междувременно Брекзит отслабва връзките, обединяващи четирите нации на Обединеното кралство: Англия, Шотландия, Уелс и Северна Ирландия. В Шотландия, която отхвърли възможността за отделяне от Великобритания на референдум през 2014 г., а после през 2016 г. гласува за оставане в ЕС, се увеличава натискът за нов референдум за независимост. В Северна Ирландия, която също гласува за оставане в ЕС, заплахата, че ще има строго охранявана граница със съседна Република Ирландия засилва подкрепата за обединена Ирландия – идея, която в исторически план е била анатема за протестантското, пробританско юнионистко мнозинство в Северна Ирландия. „Никога не съм мислела, че ще чуя хората в Северна Ирландия да говорят за това как може би е време отново да се обединят с Юга, така както говорят за това сега“, каза Макмилан. „Винаги е имало фантазьори, които са казвали „някой ден пак ще се обединим“, но сега виждаме как го казват обикновени протестанти.“ „Много е възможно Обединеното кралство да не оцелее, ако стане Брекзит.“  ", "date": "2019.08.15", "title": "Остров или европейска държава?"}
{"url": "http://www.classa.bg/%D1%81%D0%B2%D1%8F%D1%82/item/398906-%E2%80%9E%D1%80%D0%BE%D0%BC%D1%81%D0%BA%D0%B8%D1%82%D0%B5-%D0%BF%D0%B0%D0%BB%D0%B0%D1%82%D0%B8%E2%80%9C-%E2%80%93-%D0%B0%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%BD%D0%B8%D1%8F%D1%82-%D1%84%D0%B5%D0%BD%D0%BE%D0%BC%D0%B5%D0%BD-%D0%BD%D0%B0-%D1%80%D1%83%D0%BC%D1%8A%D0%BD%D0%B8%D1%8F", "text": "В румънските полета и околностите на градовете невероятни азиатски пагоди блестят с хиляди орнаменти, отличавайки се рязко от скромните къщи наоколо: това са „ромските палати“ – нов архитектурен феномен, издаващ стремежа към социален престиж в средите на едно маргинализирано малцинство. Тези палати, изникнали с хиляди от края на комунизма със забогатяването на някои роми, са разпознаваеми с техните внушителни пропорции и с техните богато украсени фасади, редуващи метални обшивки, гипсови статути и мраморни колони. Понякога те излагат на показ знака на долара или логото на известна германска автомобилна марка. Но най-вече техните покриви – пирамидални и разположени един над друг, напомнящи храмове от Далечния изток, са тези, които изненадват. Според румънския архитект Рудолф Греф, автор на изследване по този въпрос, тези покриви представляват „заостряне“ на типично румънски архитектурни елементи.     Често осмивана и определяна като „абсолютен кич“, „ромската архитектура отразява, парадоксално, една част от румънската история, за разлика от съвременната архитектурна практика, прилагана от самата държава“, посочва той за АФП. Тези постройки се различават според регионите: в Трансилвания /Централна Румъния/ те са вдъхновени от католическите църкви, в Банат /Югозападна Румъния/ те копират неокласически сгради, докато в южната и в източната част повтарят неорумънския стил, напомнящ традиционните къщи на селяните или постройките на болярите – старите местни велможи, подчертава той.     Понякога тези постройки просто възпроизвеждат официална сграда, която е оставила следа в съзнанието на собственика: в Бузеску /Южна Румъния/ Дан Финуцу – заможен ром, починал през 2012 г., бе накарал да му построят реплика на сградата на съд, който го беше осъдил на затвор за измама през 90-те години на миналия век. Със своите десетки палати, издигнати от двете страни на главната улица, тази общност от 4000 жители, разположена близо до столицата Букурещ, представлява концентрирана проява на този феномен, зародил се през 90-те години.     Падането на режима на Чаушеску в края на 1989 г. в действителност насърчи това номадско малцинство да заяви своята идентичност, след като е било в робско положение в продължение на няколко века, а след това е било подложено на принудителна асимилация по време на комунизма. „Първите палати бяха построени в началото на 90-те години, когато ромите си върнаха една част от златото, конфискувано от комунистите“, посочва един от ромските лидери в Бузеску – Костика Станку, имайки предвид златните монети, предавани от поколение на поколение от ромските жени преди са бъдат конфискувани от режима в съответствие с указ от 1978 г.     Други роми са похарчили парите, спечелени от продаване на старо желязо или от поработване на дребно, за да посторят къщи, предназначени да блестят и да впечатляват, като в същото време отразяват социалната йерархия в средите на тази общност от около 2 милиона души, чиято основна част продължава да живее в бедност. Израз на „престижа и благополучието“ на собствениците, по думите на Греф, тези палати пораждат развихрена надпревара между съседи: нови етажи, допълнителни кули и все по-внушителни колони се добавят постепенно към първоначалната постройка в резултат на развитието в благосъстоянието и във вкусовете на собствениците. Тези постройки са снимани масово от минаващите туристи, въпреки че те не се посещават. С някои изключения техните архитекти са останали анонимни. Докато основната част от ромското малцинство, наброяващо около два милиона души, живее все още в бедност, източниците на финансиране на тези постройки остават най-често неясни. Парадоксално техните собственици често обитават само една или две малки стаи, а големите помещения с подова настилка от мрамор и с позлатени украси се използват само при празнични поводи. „Поддръжката е много скъпа“, подчертава 72-годишният Станку, според когото това явление започва да бележи застой. Вече много постройки в Бузеску изглеждат празни и „палатите в строеж няма да бъдат завършени заради липса на пари“, отбелязва ромският лидер. Самият той живее в малка къща с градина. С близо четири милиона нейни граждани, емигрирали през последните години, Румъния преживява тревожно намаляване на населението, като в много от нейните села вече живеят само стари хора. Едно развитие, което е констатирала и Лидия – 60-годишна собственичка на подобен палат в Бузеску. „Нещата не са вече както преди. Хората заминаха, кой в Букурещ, кой в чужбина. Те искат да печелят пари там и да останат там“, отбелязва с горчивина тя пред внушителния портал на своето имение.  ", "date": "2019.08.15", "title": "„Ромските палати“ – архитектурният феномен на Румъния"}
{"url": "http://www.classa.bg/%D1%81%D0%B2%D1%8F%D1%82/item/398897-%D0%B7%D0%B0%D1%89%D0%BE-%D0%B2-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%BE%D0%B1%D0%B8%D1%87%D0%B0%D1%82-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Корените на Борис Джонсън са в Турция. Но въпреки това там никак не го обичат. Причината: прадядото на Джонсън - \"предателят\" Али Кемал. Ето какво се знае за потеклото на британския премиер:         Обичайно турците изпитват гордост, когато някой от семейството се издигне. Но макар Борис Джонсън, с неговите \"истанбулски корени\", да стана премиер на Великобритания, в Турция това не предизвика никаква радост, пише турският журналист Джан Дюндар на страниците на германския \"Ди Цайт\". Борис Джонсън и историята на турския му прадядо Според Дюндар, основната причина за това е лошата репутация на прадядото на Джонсън - Али Кемал, който е бил министър на образованието и на вътрешните работи в османското правителство. Неговото име е станало нарицателно - в Турция хората, смятани за предатели, и до днес биват наричани \"Али Кемал\". Кемал, който е бил не само политик, но и високообразован журналист, е водил доста бурен живот в Алепо, Париж, Женева и Кайро. В своите статии той клеймил Турската война за независимост и настоявал за смъртно наказание за Мустафа Кемал Ататюрк.     Когато обаче Войната за независимост се увенчава с успех и Мустафа Кемал основава съвременна Турция, прадядото на Джонсън рязко променя позицията си, определяйки триумфа като \"празник на турците\". Но е твърде късно - след ареста му през 1922 година той попада в ръцете на разгневените тълпи, които го пребиват до смърт и провесват трупа му на видно място. Някои историци определят случилото се като \"петно върху републиката\", други виждат в него просто \"предупредителен сигнал за потенциалните предатели\". Али Кемал се е женил два пъти. Синът му от неговата втора съпруга става дипломат. През 1978 година, когато една нелегална организация на марксистко-ленинистки арменци извършва нападение срещу турското посолство, той е ранен, а съпругата му загива. Синът на Али Кемал от първия му брак с англичанката Уинифред Ема Кемал, починала само на 25 години, на свой ред също се жени за британка - именно те са бабата и дядото на Борис Джонсън. Швейцарската следа. И една мумия. Дядо му Осман бяга в Лондон след убийството на Али Кемал. На Острова той приема името Уилфред Джонсън, научаваме от информация на \"Люцернер Цайтунг\", който открива и швейцарска следа в биографията на Джонсън - макар британка, прабаба му Уинифред произхождала от Люцерн. И още нещо: мумия, намерена в Базел през 1975 година, била идентифицирана през 2018 като пра-пра-пра-пра-пра-прабабата на днешния британски премиер. Жената се казвала Ана Катарина Бишоф-Гернлер. Същият вестник твърди още, че Джонсън имал германски предци в династията Вюртемберг и далечно родство с британското кралско семейство. В статията си за \"Ди Цайт\" Джан Дюндар разказва, че Джонсън е бил няколко пъти в Турция, срещал се е там с роднини и е чел вестниците, за които навремето е писал неговият прадядо. Заключението му: \"Али Кемал е бъркал\". А когато Джонсън бе избран за премиер, един турски вестник написа: \"Той е турчин, но не е един от нас\".    ", "date": "2019.08.15", "title": "Защо не обичат Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/398896-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BC%D0%B5%D0%B6%D0%B4%D1%83%D0%BF%D0%BB%D0%B0%D0%BD%D0%B5%D1%82%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA", "text": "Многомащабната магнитосферна мисия (MMS) на НАСА, която се състои от четири еднакви космически кораба, успя да направи първите измервания на междупланетен удар. Междупланетарните сътресения са вид сблъсък без колизия, при който частиците прехвърлят енергия чрез електромагнитни полета, вместо да отскачат директно едни от други, се казва в съобщение на космическата агенция. Това явление се случва в цялата Вселена, например в свръхнови, черни дупки и далечни звезди. Междупланетните сътресения започват на Слънцето, което непрекъснато освобождава заредени потоци от частици, наречени „слънчев вятър\". НАСА публикува описателно видео, което показва слънчевия вятър, който обикновено може да бъде бавен или бърз. Когато бърз поток на слънчевия вятър надвинава по-бавен поток, той създава ударна вълна. \"MMS успя да измери въздействието благодарение на своите безпрецедентни инструменти с висока разделителна способност и скорост. Този набор от инструменти може да измерва йони и електрони около космическия кораб до шест пъти в секунда. Тъй като ударните вълни с висока скорост могат да преминат пред космическия кораб само за половин секунда, високоскоростното вземане на проби е от съществено значение за улавяне на сблъсъка\", обясниха специалистите. Мисията, стартирана през 2015 г., се фокусира върху изучаването на магнитната среда, която заобикаля нашата планета. В новото проучване изследователите анализираха феномен, възникнал през януари миналата година. По време на наблюдението устройствата на НАСА заснеха първия визуален пренос на енергия, който се извършва по време на междупланетен сблъсък. \"MMS получи безпрецедентни многоточкови измервания на частици и полета на междупланетен сблъсък\", казват изследователите в статия, публикувана в Journal of Geophysical Research.", "date": "2019.08.15", "title": "Регистрираха за първи път междупланетен сблъсък"}
{"url": "http://www.classa.bg/%D1%81%D0%B2%D1%8F%D1%82/item/398898-%D0%B0%D0%B2%D0%B8%D0%BE%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%B2%D0%BD%D0%B0%D1%81%D1%8F%D0%BD%D0%B5%D1%82%D0%BE-%D0%BD%D0%B0-%D0%BB%D0%B0%D0%BF%D1%82%D0%BE%D0%BF%D0%B8-macbook-pro-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5", "text": "Федералната авиационна администрация на САЩ (FAA) забрани транспортирането на някои лаптопи на компанията Apple в самолетите. Решението бе обявено във вторник и се дължи на неотдавнашни изявления на американската мултинационална компания за риска от пожар на батериите на някои от нейните единици на пазара, сочи доклад на The Hill. FAA заяви, че е наясно, че батериите, макар и масово извадени от пазара, все още продължават да са част от някои модели MacBook Pro и основните авиокомпании в страната са сигнализирани в това отношение. Въпросните продукти са 15-инчовите лаптопи MacBook Pro, продавани между септември 2015 г. и февруари 2017 г. Миналия юни Apple предупреди, че при „ограничен брой от тези компютри батерията може да прегрее и да представлява риск за сигурността\". FAA препоръча на авиокомпаниите да следват инструкциите за безопасност от 2016 г. за устройства, съдържащи изтеглените батерии, които не могат да бъдат превозвани нито като товарен багаж, нито в кабината. На 1 август Агенцията за въздушна безопасност на Европейския съюз стартира подобна мярка, която предупреди регионалните авиокомпании да се придържат към наредбата от 2017 г., която задължава пътниците с устройства MacBook Pro, оборудвани с литиеви батерии, изтеглени от пазара, да ги изключат по време на полети.", "date": "2019.08.15", "title": "Авиовластите на САЩ забраниха внасянето на лаптопи MacBook Pro в самолетите"}
{"url": "http://www.classa.bg/%D1%81%D0%B2%D1%8F%D1%82/item/398899-%D0%BF%D1%80%D0%B5%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BF%D0%B0%D1%80%D1%84%D1%8E%D0%BC%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD-%D0%BE%D1%82-%D0%BA%D0%BB%D0%B5%D0%BE%D0%BF%D0%B0%D1%82%D1%80%D0%B0", "text": "Група изследователи са пресъздали парфюма, който последният фараон от Древен Египет е използвал, въз основа на някои остатъци, открити в амфори. При археологически разкопки, извършени през 2012 г. в египетския град Тел ал Ал Тимай от професорите Робърт Литман и Джей Силвърстайн от Университета в Хаваите (САЩ), бяха открити руините на древен комплекс, в който най-вероятно се е помещавала къщата на търговец на парфюми. На обекта е открита зона за производство на някакъв вид течности, както и амфори и стъклени бутилки с остатъци, в допълнение към голямо количество сребърни и златни бижута, което предполага наличието на парично заплащане за изготвяните там аромати. Контейнерите не излъчвали осезаеми миризми, но съдържали изсъхнали останки, на които учените извършили химически анализи, за да разкрият съставките на течностите, които са приготвяни. След това професорите се обърнали със своите открития към двама египетски парфюмни експерти, които помогнали за пресъздаването на миризмите, като следвали допълнително и формулите, открити в старогръцки текстове. Възпроизведен е ароматът от смирна, смолисто ароматно вещество, извлечено от кората на дърво, родено в Североизточна Африка. Експертите добавили кардамон, зехтин и канела, следвайки рецептите. Ароматът на получения парфюм има интензивен, пикантен мирис, малко подобен на мускус, един от най-диференциалните компоненти в парфюмерията, който се секретира от жлезата на един вид антилопа. „Това предизвиква страхотна емоция - да ухае на парфюм, който никой не е помирисвал от 2000 години, който и Клеопатра вероятно е използвала\", казва Литман. Освен това професорът потвърждава, че ароматът „е бил най-цененият в древния свят, направо Шанел №5 на Древен Египет\". Понастоящем парфюмът е експонат от изложба в Националния географски музей, във Вашингтон.", "date": "2019.08.15", "title": "Пресъздадоха парфюма използван от Клеопатра"}
{"url": "http://www.classa.bg/%D1%81%D0%B2%D1%8F%D1%82/item/398903-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%8F%D1%82-%D1%82%D0%B5%D1%80%D0%BE%D1%80", "text": "Масовата стрелба в Ел Пасо, Тексас, е едно нежелано напомняне: тероризмът, породен от крайнодяната идеология, е във възход. Нападението, при което загинаха 22 души, се случи по-малко от шест месеца след смъртоносни атаки над две джамии в Крайстчърч, Нова Зеландия, и в синагога в американския щат Калифорния по-рано през тази година. Общото между тях? Всяка една от атаките е вдъхновена от расистка теория, известна като „Голямата замяна”. Тя се заиграва с идеята, че бялото население бива постепенно заменено чрез миграция и разрастването на малцинствените общности. Тези нападения не са и изолирани инциденти, а са доказателство за съществуването на една по-обширна мрежа, която е поела по пътя към въоръжаването. Същевременно в голяма степен тя успява да се изплъзне от внимателно надзираване от страна на властите. Официални данни от Великобритания, разкрити през юни, показват, че крайнодесните екстремисти представляват най-голяма част от заподозрените в тероризъм от 2004 г. насам. В Германия последният доклад на службите сочи, че в страната има около 12 700 крайнодесни екстремисти, които са готови да използват насилие. Около 113 атаки са извършени от ултраконсервативни терористи в периода 2003-2017 г., от които почти половината са се случили през 2017-а. Това показват данните на Global Terrorism Index. В Щатите доклад от Антидефламационната лига, публикуван през януари, показва, че крайнодесни екстремисти са убили 50 души миналата година. Крайнодесни екстремисти са отговорни за 73% от смъртните случаи при терористични нападения от 2009 г. насам. Възходът на това, което изглежда като атаки на „самотни вълци”, всъщност е знак, че крайнодясното постепенно става по-добре организирано и по-добре въоръжено. Крайнодесните екстремисти от различни държави се свързват едни с други все по-успешно. Анонимни форуми в интернет и екстремистки ехо-камери като 8chan позволиха разпръснати групи и индивиди да се обединят около сходни оплаквания, врагове и стратегически цели. Кампании за разпространяване на пропагандни материали, съобщения на омразата и подбуждането към насилие срещу евреи, мюсюлмани, чернокожи, мигранти и либерални политици често биват инициирани и планирани в тези скрити и същевременно глобални ъгли на интернет.     Ново изследване на Института за стратегически диалог показва, че техните идеи се разпространяват из масовите социални мрежи и биват възприемани от политически партии. Междувременно нападения и манифести, публикувани онлайн, привлякоха вниманието към тези групи и тяхната идеологическа мотивация, като по този начин ги популяризираха още повече. Крайнодесните групи, специално в Европа, също така се въоръжават все повече. През юли акции срещу крайнодесните в Италия доведоха до намирането на склад за оръжия и ракета „въздух-въздух”, както и неонацистки текстове. Френската полиция от своя страна арестува 10 членове на крайнодясна група миналата година по подозрения, че нейни членове са координирали нападение срещу мюсюлмани. При акцията полицаите откриха 36 огнестрелни оръжия и хиляди амуниции за тях. В Германия група крайнодесни екстремисти, познати като Nordkreuz („Северен кръст”), вече разследвани от 2017-а насам по подозрение за организирането на терористична атака, съставиха „смъртен списък” с 25 000 леви политици, подкрепящи миграцията. Освен това членовете на групата са складирали и оръжия, съобщиха медиите през юни, цитирайки източници от службите.     Въпреки статистическите доказателства, които сочат за засилването на крайнодесния терор и серията от скорошни предупреждения – включително атаките в Крайстчърч и Ел Пасо – отговорът от страна на властите не отговаря на нивото на заплахата. Законотворци из Европа се бавят в това да обърнат внимание на сериозността на заплахите, които носи тероризмът, вдъхновен от белия расизъм. Великобритания например включи „екстремно десния” тероризъм в официалните предупреждения за заплаха едва преди няколко седмици. В контраст с ресурсите, които се изливат в борбата с насилието, поредено от ислямисткия екстремизъм, малко внимание се обръща на въоръжаването на крайнодясното. Няма координация на международно ниво за следене и предотвратяване на екстремизмът, породен от бял национализъм, въпреки доказателствата за контактите между различни групи онлайн. Ресурсите, които се заделят за справяне със заплахата, са много по-малки. В САЩ например Доналд Тръмп оряза федералното финансиране за групите, които се борят с агресивния крайнодесен екстремизъм. Донякъде това, че правителствата са неподготвени да се справят със заплахата, е свързано и с промяната, която се случва в крайнодясното. Повечето групи не отговарят на сегашните определения за глобален тероризъм и за разлика от джихадистките групи няма международно признат списък с отявлени крайнодесни екстремистки движения. Поради тази причина повечето насилствени инциденти, причинени от крайнодесните, въпреки глобалното им отражение и това, че разчитат на международни мрежи за вдъхновение, често биват класифицирани в категорията „вътрешен тероризъм” или изобщо не биват определяни като „тероризъм”. Фактът, че бели националисти често действат в не толкова стегнати структури като тези на джихадистките групи (като „Ал Кайда” или ИДИЛ) допълнително усложнява проблема. Техните нетрадиционни форми на организация се развиват в голяма степен под радара на службите за сигурност и понякога могат да останат незабелязани. Тези задни вратички и мъртви точки имат сериозно отражение върху сигурността. Само тази година крайнодесният тероризъм е отнемал животи и е предизвиквал страх сред малцинствени общности в САЩ, Европа, Австралия и Нова Зеландия. Правителствата и органите на реда трябва да направят усилието да си споделят информация и най-добрите практики за справяне с този тип нападения, за да може да се стигне до по-добри и координирани политики. Властите също така трябва да инвестират в програми за превенция на радикализацията и срещу екстремизма, които да са насочени към хора, застрашени от това да им повлияе радикалната крайнодясна идеология. Също така трябва да има и по-добро финансиране за гражданските инициативи, които се борят с омразата и екстремизма. Но може би най-важното е да се събудят и да осъзнаят срещу каква заплаха сме изправени и какво е новото лице на терора около нас.    ", "date": "2019.08.15", "title": "Крайнодесният терор"}
{"url": "http://www.classa.bg/%D1%81%D0%B2%D1%8F%D1%82/item/398900-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%BD%D0%B0%D1%81%D0%B0-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%BF%D1%8A%D1%80%D0%B2%D0%BE%D1%82%D0%BE-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5-%D0%BD%D0%B0-%D0%B8%D1%81%D0%BB%D0%B0%D0%BD%D0%B4%D1%81%D0%BA%D0%B8-%D0%BB%D0%B5%D0%B4%D0%BD%D0%B8%D0%BA", "text": "НАСА публикува шокиращи сателитни снимки, които показват постепенното изчезване на огромния исландски ледник Окиокул, известен още като ОК, през последните три десетилетия. Ледникът се топи през целия 20 век и бе официално обявен за „мъртъв\" през 2014 година. Според геоложка карта от 1901 г. ОК обхваща площ от около 38 квадратни километра, пише НАСА. През 1978 г. въздушните снимки показват, че ледникът измерва само 3 квадратни километра, докато днес в него се намира по-малко от един квадратен километър лед. В сателитните снимки, показани от НАСА, може да се види драстичната разлика във външния вид на ледника между 1986 и 2019. На първото изображение ОК се появява като солидно бяло петно, което покрива огромен планински склон, но във втория се вижда само малък кръг лед на върха на вулкана. На 18 август учените ще се съберат на върха на вулкана ОК, разположен на запад в Исландия, за да поставят възпоменателна плоча със строго предупреждение за извънредната ситуация. „Покойникът, който помним, е Окиокул, ледник, който някога е бил емблематичен и е обявен за мъртъв през 2014 г.\", съобщиха от НАСА. „ОК е първият исландски ледник, който загуби статута си на ледник. В следващите 200 години се очаква всички наши ледници да последват същия път\", ще се казва в табелата, озаглавена „Писмо до бъдещето\". \"С този паметник ние признаваме, че знаем какво се случва и какво трябва да се направи. Само в бъдеще ще знаем дали сме го направили\", продължава съобщението от август 2019 г..", "date": "2019.08.15", "title": "Снимки на НАСА показват първото изчезване на исландски ледник"}
{"url": "http://www.classa.bg/%D1%81%D0%B2%D1%8F%D1%82/item/398901-%D1%82%D1%80%D1%8A%D0%BC%D0%BF-%D0%B7%D0%B0%D0%B1%D0%B0%D0%B2%D1%8F%D0%BC%D0%B5-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9,-%D0%B7%D0%B0-%D0%B4%D0%B0-%D0%BD%D0%B5-%D0%BF%D0%BE%D0%B2%D0%BB%D0%B8%D1%8F%D0%B5%D0%BC-%D0%BD%D0%B0-%D0%BA%D0%BE%D0%BB%D0%B5%D0%B4%D0%BD%D0%BE%D1%82%D0%BE-%D0%BF%D0%B0%D0%B7%D0%B0%D1%80%D1%83%D0%B2%D0%B0%D0%BD%D0%B5", "text": "Президентът на САЩ Доналд Тръмп оправда решението за забавяне на налагането на нови мита за определени китайски стоки от 1 септември до 15 декември, обявено по-рано от Службата на търговския представител на САЩ. \"Правим го за празничния сезон, в случай че някои от митата окажат влияние върху американските потребители\", каза президентът пред репортери. Отсрочените ставки от 10% се отнасят за продукти на стойност 300 000 милиона долара, като лаптопи, мобилни телефони, конзоли за видеоигри, определени играчки и някои артикули за облекло и обувки. Що се отнася до сегашните мита, Тръмп твърди, че те практически не са оказали влияние върху купувачите. \"Единственото въздействие беше, че сме събрали почти 60 000 милиона долара от Китай. Това, което направихме, е да забавим митата, така че да не повлияят на сезона за коледно пазаруване\", заяви обитателят на Белият дом.", "date": "2019.08.15", "title": "Тръмп: \"Забавяме митата за Китай, за да не повлияем на коледното пазаруване\""}
{"url": "http://www.classa.bg/%D1%81%D0%B2%D1%8F%D1%82/item/398902-%D0%BA%D0%B8%D1%82%D0%B0%D0%B9-%D0%BE%D1%82%D0%BA%D0%B0%D0%B7%D0%B0-%D0%BD%D0%B0-%D0%B4%D0%B2%D0%B0-%D0%BA%D0%BE%D1%80%D0%B0%D0%B1%D0%B0-%D0%BD%D0%B0-%D0%B2%D0%BC%D1%81-%D0%BD%D0%B0-%D1%81%D0%B0%D1%89-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D1%85%D0%BE%D0%BD%D0%BA%D0%BE%D0%BD%D0%B3", "text": "Китай отхвърли искането да разреши пристигането на два кораба на ВМС на САЩ в пристанището в Хонконг през следващите седмици, информира Ройтерс, позовавайки се на американски служители при условие за анонимност.   Официалните лица заявиха, че посещенията на десантния кораб-амфибия USS Green Bay и на крайцера с управляеми ракети USS Lake Erie, планирани съответно за този месец и за следващия, са отказани от Пекин, без да се предоставя обяснение. Това не е първият път, когато Китай отказва искане от САЩ за пристанището на специалния административен регион: през миналия септември посещението на кораба-амфибия USS Wasp беше забранено на фона на геополитическото, военното и търговското напрежение между двете страни. Сега, в допълнение към засилилия се търговския спор, Хонконг преживява десетата седмица на широко разпространени протести, започнати след приемане на законопроекта, който ще позволи екстрадирането на заподозрени от автономната територия в континентален Китай, за да бъдат съдени. Въпреки че обсъждането на законодателството беше забавено за неопределено време, протестиращите продължават да излизат на улицата. Американското разузнаване, цитирано от президента Доналд Тръмп, отбелязва, че китайското правителство придвижва войски към границата с Хонконг в условията на това ескалиращо напрежение.", "date": "2019.08.15", "title": "Китай отказа на два кораба на ВМС на САЩ посещение в пристанището на Хонконг"}
{"url": "http://www.classa.bg/%D1%81%D0%B2%D1%8F%D1%82/item/398904-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "Търговската война между САЩ и Китай влезе в нова фаза на бърза ескалация. Администрацията на Доналд Тръмп заплаши да въведе нови митнически тарифи върху почти всички стоки от китайския внос. Пекин отговори с обезценяване на юана. САЩ реагира с обвинение срещу Китай във \"валутни манипулации\", а разломът между двете страни накара Goldman Sachs да промени прогнозата си за увеличен риск от рецесия. Размяната на удари разтърси световните пазари, което води до заплаха за глобалната икономика. Какво ще се случи занапред - остава непредсказуем проблем.     Китай предупреждава, че е готов за битка, ако се наложи. А страната има едно изключително мощно оръжие в арсенала си - тя е най-големият кредитор на американското правителство. На теория, Пекин може да провокира паника на пазарите, ако пусне част от американските облигации на стойност 1,1 трилиона долара, които притежава. Емитирането на огромен обем от тези облигации ще доведе до срив на цената им, рязко повишаване на лихвите и скок до небесата при разходите по заеми на американците. Има обаче много сериозни причини, поради които Китай вероятно никога не би пристъпил към подобна мярка. На първо място - този ход може би няма да има желания ефект. На второ място - той може да доведе до тежки последици за собствената национална икономика. \"Ядрената опция\" През последните няколко седмици Китай предприема мерки в подкрепа на юана, като сигнализира, че обезценяването на валутата е имало за цел да послужи като предупреждение. Въпреки че двете страни планират поредна серия от търговски преговори през септември, президентът на САЩ Доналд Тръмп все пак може да отговори с тежки мерки. Ситуацията е изключително нестабилна и е предразположена към нова ескалация. На това се дължат и притесненията, че Китай може да се възползва от притежанието си на американски облигации. Ако Пекин наистина иска да стресне Вашингтон, една от най-силните заплахи би била удара по стойността на държавните ценни книжа. Това би довело до внезапно повишение на лихвените проценти, а доколкото те служат като показател за стопанските и потребителските кредити, цената на корпоративната задлъжнялост, ипотеките и лизинговите заеми ще се увеличи. Икономическият ръст на САЩ ще бъде блокиран. Доларът също може да пострада, колкото повече се разпространява паниката на пазарите. Парадоксът на Пекин В действителност, подобен ход е свързан с големи рискове и не съвпада с настоящата стратегия на Китай. Майкъл Хърсън, бивш главен представител на Министерството на финансите в САЩ пред Пекин, коментира пред CNN, че \"основната мотивация на Китай в момента е да успее да удържи на натиска от страна на Тръмп\". Издръжливостта е поставена на първо място. В този смисъл, освобождаването на американските държавни ценни книжа ще бъде контрапродуктивно. Ако Пекин предприеме подобен ход, ще обезцени оставащите облигации. А този резерв им е необходим за защита на националната валута. Експертите смятат, че Китай може да се опита да създаде изкуствено обезценяване на юана през следващите месеци, за да може да поеме част от натиска, оказва върху икономиката, без да доведе до изтичане на капитали от страната. Друг възпиращ фактор е нежеланието на Китай да навреди на опита си да привлича чуждестранни инвестиции към своите пазари на акции и ценни книжа. Приходът на външни капитали е необходим, за да предпази валутата си по време на търговската война. Ако Китай прибегне към удар чрез държавни ценни книжа, ще изпрати изключително притеснителен сигнал към световните инвеститори. Съмнителен ефект Доколко подобна мярка би ударила реално Съединените щати? Бившият икономист на финансовото министерство Брад Сетцър има по-скоро скептично мнение по този въпрос. \"В момента, в който подобна политика започне да оказва сериозно отрицателно влияние върху САЩ, Федералният резерв най-вероятно ще реагира\", казва той. В доклад от 2012 г. до Конгреса, Министерството на отбраната на САЩ изтъква, че Фед е \"напълно способен\" да откупи американските облигации, които Китай евентуално освободи на пазара с цел да се възползва от последиците за икономиката. Освен това Китай няма твърде богат набор от алтернативи за 3.1 трилиона долара инвестиции в чужди резерви. Германските и японските облигации биха били решение, но в най-добрия случаи те предлагат нулева възвръщаемост. 1,63% лихва върху 10-годишните щатски държавни облигации е много по-добро предложение на фона на отрицателната възвръщаемост от 0,59% на еквивалентните германски ценни книжа, които стигнаха до нови рекордно ниски стойност преди седмица. Това би означавало Китай да плаща на германското правителство за привилегията да му дава заем. Китайската заплаха срещу американските облигации остава валидна. Но поне засега - за Пекин тя не е привлекателна опция.    ", "date": "2019.08.15", "title": "Китайската заплаха"}
{"url": "http://www.classa.bg/%D1%81%D0%B2%D1%8F%D1%82/item/398895-%D0%BA%D1%8A%D1%80%D0%B2%D0%B0%D0%B2%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D1%85%D0%BE%D0%BD%D0%BA%D0%BE%D0%BD%D0%B3", "text": "Китай все по-открито заплашва Хонконг, че е готов да нахлуе със сила. Но ако по света тръгнат кадри с кръвопролития по улиците на града, Пекин ще плати много висока цена.         Дълги колони бронирани коли, които се движат на юг и задръстват подстъпите към граничния град Шънджън - от началото на седмицата в китайския интернет се разпространяват видеа, от които се разбира, че китайската Народна полиция, екипирана с тежки оръжия, струпва сили по границата с Хонконг. Китай вече от седмици дрънка оръжие - това е само поредната ескалация, с която Пекин изпраща едно ясно съобщение: готови сме да потушим със сила протестите в Хонконг. Формулата на Пекин: подчинение чрез страх Страх - това е бизнесът на всяка диктатура. Понеже се боят от собствения си народ, властниците гледат непрекъснато да го държат в страх. А Китай доведе системата „подчинение чрез страх\" до самата перфектност. Държавата разполага с безчет възможности непрестанно да напомня на своите граждани, че е готова да упражни насилие: я Държавна сигурност ще позвъни на работодателя ти, я ще ти вземат задграничния паспорт, я ще те арестуват и изтезават без никакъв повод.     В момента обаче пекинската върхушка установява, че в Хонконг заплахите ѝ не работят. Гражданите на Хонконг вече от десет седмици са на улицата и нищо не може да ги накара да се приберат по домовете си - нито полицейското насилие, нито масовите арести, нито заплахата с драконовски мерки, стигащи до десет години затвор за участие в така наречените „изстъпления\". Демонстрантите, предимно млади хора, не се стряскат дори от все по-откровените заплахи, че китайската армия ще нахлуе в града. Направо картинно да си представиш в какво потресено недоумение изпада китайското ръководство. Защото заплахите, които отекват откъм Пекин, изобщо не са празнословие. Преди 30 години на площад Тянанмън комунистическите лидери доказаха, че са готови да стрелят по собствения си народ, когато властта им е под заплаха. В Пекин никога не са изпитвали особени скрупули. И демонстрантите добре го знаят. Когато ги попиташ дали изобщо виждат някакъв шанс за успех на протестите, обикновено ще чуеш едно трезво „не\". През последните години Пекин все по-неприкрито се опитваше да увеличава влиянието си в града. Неудобни опозиционни политици бяха прогонени от парламента, хора влязоха в затвора заради „липса на уважение към държавното знаме\", зад решетките изчезнаха и редица лидери на движението за демокрация от 2014 година. Мнозина демонстранти излизат на улицата не толкова с надеждата, че ще спрат този развой на събитията, колкото поради усещането, че навярно за последен път могат свободно да изразят своето мнение. Правителствената ръководителка ги призовава да не „тласкат града към бездната\", но те самите имат чувството, че отдавна са политнали в пропастта. Хората масово усещат, че вече са изгубили битката, а това автоматично обезсилва заплахите на Пекин. \"Западняците ще го забравят\" Всъщност обаче Хонконг все още има какво да губи. Една окупация на града ще сложи кръст върху имиджа му на международен финансов център. И свободите, на които досега се радва Хонконг, ще изчезнат завинаги. Но и Пекин няма да се отърве без травми. Защото за китайските фирми Хонконг е най-важната входна врата към международния финансов свят. Ако по света тръгнат кадри с кръвопролития по улиците на града, това за години напред ще увреди благонадеждността на Китай като възходяща световна сила, а евентуалните последващи санкции ще поставят китайската икономика в трудно положение. Да не говорим, че китайската позиция в търговския спор със САЩ ще бъде много отслабена. След касапницата на площад Тянанмън, в Пекин също се тревожеха от възможните международни реакции. Тогава обаче Дън Сяопин, който беше в дъното на случилото се, просто махнал с ръка с думите: „Западняците ще го забравят\". Ако днешното китайско ръководство наистина реши да плати всяка необходима цена, и сега няма кой да го спре. Западните демокрации могат да направят само едно: да дадат на Пекин ясно да разбере, че цената на насилието ще бъде наистина висока.             Теснотия и скъпотия   7,5 млн. души живеят на 11 квадратни километра: Хонконг е един от най-гъсто населените градове в света - и един от най-скъпите. Сред младите хора в Хонконг нарастват отчаянието и гневът. Томас Петер, фотограф на агенция Ройтерс, е посетил млади хора в жилищата на родителите им. Това е неговият разказ в картинки.     \"Засега сме тук и се борим\" 22-годишната студентка Залена Хо живее в стая от седем квадратни метра в апартамента на родителите си в Хонконг. \"Политически нещата много се влошиха. Повечето от нас сега рискуват всичко, за да запазят онова, което сме извоювали\", казва тя. Самата Хо има и американски паспорт, и ако положениетго стане нетърпимо, смята да напусне. \"Но засега сме тук и се борим\", добавя тя.     \"Това вече не е демокрация\" Фунг Шен вече не вярва, че някой ден ще има собствен дом. 25-годишният младеж живее на пет квадратни метра в едно жилище заедно с родителите и брат си. С отчаяние го изпълва и \"изборът\" на Кери Лам за губернаторка на специалния административен регион, заела този пост с одобрението на Китай. \"Изобщо не ни питат кой искаме да ни управлява. Това вече не е демокрация\", категоричен е Шен.     \"Страхувам се от забрани\" Соник Ли е на 29 години. Младият музикант живее на шест квадратни метра в апартамента на майка си. Отпорът срещу нарастващото влияние на Китай му напомня популярен американски комикс: \"Само че в него няма супергерои. Страхувам се, че един ден вече няма да можем да четем определени книги или да пеем определни песни\", добавя той.     Не е само твърдата ръка на Пекин Контролът от страна на Пекин тревожи младите хора и се отразява на тяхното чувство за свобода, казва 30-годишната Юнис Уай. Тя е учителка и живее в стая от осем квадратни метра - в апартамент, който дели с родителите и брат си. Но не само действията на Пекин я тревожат - тя не може да се примири и с несправедливата жилищна политика.     Те контролират пазара \"Богатите стават все по-богати\", казва Юнис Уай по повод ситуацията на жилищния пазар в Хонконг. Жилищната площ е един от най-големите проблеми, пояснява тя. \"В Хонконг всичко е застроено, обикновените хора не могат да си позволят да имат свое жилище. Агенциите за недвижими имоти контролират пазара.\"     Загрижени за своята идентичност 23-годишният Петер Чанг също се ядосвва, че живее на пет квадратни метра в жилището на родителите си. Но още повече го възмущава миграционната програма, по която Пекин ежедневно заселва в Хонконг до 150 китайци от вътрешността на страната. \"Опитват се да размият нашата идентичност\", смята Чанк. Същата тактика Китай е следвал и в Тибет и Ксинянг.     Страх за бъдещето \"Страхувам се какво ни очаква\", казва студентката по право Руби Леунг. През първите 50 години след предаването на бившата британска колония, т.е. до 2048 година, Китай гарантира автономия на Хонконг. \"Но какво ще стане след това? Дали просто няма да ни анексират и да станем част от съседната китайска провинция Шънджън?\", пита се младата жена.      ", "date": "2019.08.15", "title": "Кървави кадри от Хонконг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398892-%D0%B2%D1%81%D0%B8%D1%87%D0%BA%D0%B8-%D0%B4%D0%B0-%D0%BC%D1%80%D0%B0%D0%B7%D1%8F%D1%82-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB", "text": "Вестник „Гардиън\" публикува подкаст на тема „Защо толкова много хора мразят Меган Маркъл?\". Графинята на Съсекс е част от кралското семейство от една година, но всекидневните коментари по неин адрес не спират. Голяма част от тях са негативни или дори изпълнени с омраза. Един от най-тиражните вестници във Великобритания излезе с дълъг анализ как Меган Маркъл подпомага нарушаването на човешките права и разпространяването на сушата с това, че обича да яде авокадо.      Връзките и изводите в статията са в най-добрия случай спекулативни. Някои медии си измислиха правила, които Меган Маркъл нарушила, като това, че било в разрез с обичаите на кралското семейство да се носи черен лак за нокти. Никъде в обичаите и правилата на кралското семейство няма коментар за цвета на лака за нокти, пише „Гардиън\".", "date": "2019.08.15", "title": "Всички да мразят Меган Маркъл"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398893-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%B0%D0%B2%D0%B3%D1%83%D1%81%D1%82", "text": "Финансовото ви състояние, ще бъде толкова несигурно, че ще искате да си намерите странична работа. Ще търсите в града, интернет, ще питате приятели, но това не е изходът. Необходимо е, да се анализира ситуацията и да се изготви план за действие. Настроението също, ще е нестабилно, което ще се отрази на любовните отношения. Не ви очакват кардинални промени в живота и това е отлично. Уморени сте нещо да решавате, да се местите и да променяте плановете си. Възможно е обостряне на хронично заболяване, навреме започнете лечението. Разходите по-добре сведете до минимум, а пазаруването отложете за друг ден. Успех чака тези, които заминават на бизнес пътуване. Днес ще се чувствате толкова уморени, че дори ще ви мързи да станете от леглото. Е, не е нужно да правите нещо, ако нямате спешна работа. Прекарайте този ден в релакс, разговаряйте с близките, гледайте любимите си филми. Вечерта е добре да се погрижите за тялото си, все пак е лято. Време е, да се заемете изцяло с фигурата си!   Днес следете за думите си и не давайте не реалистични обещания. Проблемите и грешките, ще бъдат много, затова се подсигурете финансово. В семейния живот са възможни радостни новини и пристигане на гости. От големи покупки е по-добре да се откажете, за да не изпитате криза в материалната сфера. Трябва да избягвате гнева и избухванията при общуването с близките. Това може да повлияе неблагоприятно на личния ви живот, здраве и взаимоотношения. Водните процедури, медитацията и народните лекове, ще помогнат за укрепване на имунитета. Стабилни доходи са възможни за онези, които се занимават с ремонт на битова техника. Възможна е промяна в работата, но ако това е било планирано предварително. Никакви спонтанни решения и активност, няма да доведат до успех. Когато говорите с другите, отчитайте тяхната възраст и статус. В противен случай, може да възникне внезапно конфликт, който ще продължи дълго време. В любовта е възможна внезапна симпатия към някой и чувствата ще бъдат взаимни. Може да бъдете въвлечени в измама. Помнете, че ако приемете условията на нечестната игра, тогава ще се окажете в ръцете на измамници. Ентусиазмът и здравословното вълнение, ще бъдат необходими в творческите дела. В любовта разчитайте на интуицията, за да не пострадате отново. Здравни проблеми не се очакват, но следете за диетата си.   Препоръчително е да гледате философски на всичко, с което се сблъсквате. Дори ако работата се окаже трудна и връзката с любимия, ви изкарва от равновесие. Не се ядосвайте, сдържайте се и тогава със сигурност, ще влезе нещо позитивно в живота ви. Но, решенията ще бъдат правилни и необходими в момента. Вечерта чакайте новини.   Без страх може да промените работата си, да заминете в командировка и дори да се преместите в друга квартира. Всяка промяна, ще донесе много нови впечатления, радост и оптимизъм. В любовта, се откаже от хитростта и ласкателството, в противен случай ще паднете в същият капан. Повече мислете, а не действайте! Очаква ви много работа, но не трябва да се притеснявате от това. Нали искахте да забогатеете? Ето получили сте това, което ще донесе значителна печалба. Скромността ще ви помогне, да привлечете към себе си интересни хора. Ако използвате това качество умерено, може да започнете красив роман. В битовата сфера без наличието на пари, е малко вероятно да се решат проблемите. Не трябва да поемате на себе си, проблемите на другите хора. От задължения, предназначени за други, също се откажете. Очаквайте финансово успешен ден, в който доходите ви, ще се увеличат значително. Възможни са скъпи подаръци от приятели или роднини и то без причина. Внимавайте при шофиране.   Днес не се препоръчва да демонстрирате своите амбиции, желания и прищевки. Повярвайте, че днес такива методи няма да работят. Напротив, трябва да сте по-тихи от водата и по ниски от тревата, тогава ще имате късмет във всичко. Шефовете, могат да решат да проверят вашата работа, бъдете внимателни. В семейството и ежедневието, бъдете тактични, най-много може да си позволите дребни ремонти.", "date": "2019.08.15", "title": "Дневен хороскоп 15 август"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/398894-3,1-%D0%BC%D0%BB%D1%80%D0%B4-%D0%BB%D0%B2-%D1%81%D0%B0-%D1%81%D0%B5-%D0%BD%D0%B0%D1%82%D1%80%D1%83%D0%BF%D0%B0%D0%BB%D0%B8-%D0%B2-%D1%81%D1%80%D0%B5%D0%B1%D1%8A%D1%80%D0%BD%D0%B8%D1%8F-%D1%84%D0%BE%D0%BD%D0%B4-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%8E%D0%BB%D0%B8", "text": "Общият паричен ресурс, наличен към края на юли в Държавния фонд за гарантиране устойчивост на държавната пенсионна система, по известен като Сребърния фонд, е в размер на  а 3,106 млрд. лв. От тях 3,067 млрд. лв. са оформени в годишни депозити в Българска народна банка (БНБ) с решения на Управителния съвет на фонда. Това става ясно от данни на Министерството на финансите (МФ), публикувани на сайта на ведомството.     Трансферираните през юли средства към гаранционния фонд от фонд „Пенсии“ в ДОО са в размер на 24,72 млн. лв. За първото тримесечие на годината сумата е 17,67 млн. лв., а за второто – 141,45 млн. лв. Общо за 2018 г. са трансферирани 136,54 млн. лв. Според приетата дългосрочната инвестиционна политика и средносрочната стратегия за инвестиране на средствата на фонда за 2019-2021 г., натрупаните средства остават на депозит в БНБ поне до 2021 г., а най-вероятно и до 2040 г. Резервните пари за пенсии, които трябва да гарантират стабилност на пенсионната система, ще се управляват все така консервативно, както и към момента. Както и предшествениците си, финансовият министър Владислав Горанов прецени в началото на октомври миналата година (когато документът бе приет), че това е най-безопасната стратегия.     Все пак има вратичка и стратегията може да се променя и ежегодно, ако се наложи. Освен това настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. Бизнесът от години настоява постъпленията в Сребърния фонд да „се подкрепят“ с допълнителни източници, но към момента няма движение в тази посока. Според Лидия Шулева, бивш вицепремиер и бивш социален министър, основател на консултантска къща „Бизнес интелект\", Сребърният фонд не би имал особено значима роля в бъдещето на пенсионната система у нас. „При създаването си Сребърният фонд даваше основания да се смята, че   в пенсионната система на фона на демографската криза. Към момента липсите на Националния осигурителния институт вече възлизат на около 4 млрд. лв.“, коментира Шулева в ефира на   преди месец. Единствената функция на Сребърния фонд засега е да подкрепя фискалния резерв, посочи още тя. „Опцията демографския срив да се компенсира и да се подкрепи пенсионната система остава единствено чрез бюджета през данъците“, допълни бившият вицепремиер. Според нея решението Сребърният фонд да се прехвърли във фискалния резерв е конюнктурно.    ", "date": "2019.08.15", "title": "3,1 млрд. лв. са се натрупали в Сребърния фонд до края на юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398885-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B0%D0%BA%D0%BE-%D0%B3%D0%BB%D0%B0%D1%81%D1%83%D0%B2%D0%B0%D1%82%D0%B5-%D0%B7%D0%B0-%D1%81%D0%BB%D0%B0%D0%B2%D0%B8,-%D0%BC%D0%BE%D0%B6%D0%B5-%D0%BF%D0%BE%D1%81%D0%BB%D0%B5-%D0%B4%D0%B0-%D1%81%D0%B5-%D1%81%D1%80%D0%B0%D0%BC%D1%83%D0%B2%D0%B0%D1%82%D0%B5", "text": "Евродепутатът и заместник-председател на ВМРО Ангел Джамбазки коментира пред „ПИК“ къде и как ще се позиционират патриотичните формации за предстоящия местен вот, особено в София. Войводата разкри възможни ли са коалиции с ГЕРБ, БСП и ДПС, какъв е случаят „Волен Сидеров“ и защо е общата подкрепа на неговата партия и НФСБ за Славчо Атанасов в Пловдив. Джамбазки предупреди, че ако хората гласуват за Слави Трифонов, може да се срамуват, както това се случи, след като подкрепиха Царя. – Г-н Джамбазки, предстоят важните местни избори. Как се развиват процесите в патриотичния формат, имате ли вече номинации и категорично ясни кандидатури, наясно ли сте доколко ще си сътрудничите с ГЕРБ или други политически формации? – Текат разговори в момента между нас и наши съмишленици. Има общини и области, в които ВМРО ще издигне конкретни свои кандидатури, разбира се. Има такива, в които разговорите продължават с цел по-голямо обединение за отговорно представяне. Говорим предимно във формата „Обединени патриоти“, по-скоро с НФСБ, доколкото мога да си го представя. Не сме приключили разговорите си с други десноцентристки формации за София, например.      Има доста номинации, покани и предложения. Всички са предимно в дясно от центъра. Идеята е да сме полезни на гражданите и да има отборен резултат. В другите големи градове също текат такива разговори.     Моята прогноза е, тъй като този месец е малко по-отпускарски, че по-тесните разговори ще започнат в последната му седмица или в началото на септември. Тогава и ще започне съществената подготовка за местните избори. Без да обобщавам, очакванията на ВМРО са за добро представяне в редица общини. – Категорично и на идейна основа имате ли яснота доколко можете да си позволите да си партнирате и да се позиционирате встрани от дясното по отношение на този вот? – По отношение на останалите партньори най-логично е да ги търсим в рамките на „Обединени патриоти“, тъй като в тази коалиция ние имаме политически съмишленици. Ние до голяма степен мислим еднакво, въпреки че има и определени различия по някои въпроси. Но най-логичният разговор, когато си в партньорство, е с „Обединени патриоти“. Следващият по логика разговор е с нашите партньори от управлението. След като участваш в ГЕРБ в управлението на национално ниво, нормално и логично е да се опитваш да провеждаш тези политики и на местно ниво. Това означава, че много вероятно ще бъдат проведени разговори и за определени населени места. Възможно е обаче да има населени места, където с ГЕРБ ще се явим като опоненти. В това няма нищо неочаквано и нищо лошо. Но това е следващата опция за разговори. Оттук нататък разумните разговори могат да се водят с политически формации, които определят себе си като десноцентристки и патриотични. За нас единствената абсолютно неприемлива, забранена е точната дума, и невъзможна коалиция и работа е с етнически партии, били те цигански, били те някакви други. С ДПС, с обслужващите турските интереси ДОСТ и другите подобни, не им помня имената – категорично не. Това за нас е невъзможен разговор. – А БСП на Корнелия Нинова?    – БСП и левите са по-скоро далечен разговор, който според мен няма как да се случи, тъй като имаме малко допирни точки. Много малко вероятно е.  – Отлюспената „Атака“ и Волен Сидеров влизат ли сметките Ви? – Това е въпрос към него. Ако той има желание за разговори и да се явява на местните избори някъде, трябва да прецени какво иска да прави и как да го прави. Решението да бъдат изключени трима народни представители от групата в Народното събрание е решение на групата и причините за него, както знаете, са защото тези народни представители не се явяваха на работа и имаха безотговорно отношение към политиката и това какво се гласува от групата. Така че пак по-скоро колегите от парламентарната група могат да изразят отношение, защото се познават повече. Мисля, че „Атака“ се самоизключи по някакви свои причини, които нито зная, нито бих анализирал. – Случаят със Славчо Атанасов в Пловдив – ВМРО и НФСБ заедно, в контекста на казаното от Вас за патриотичното обединение ли да четем ? – Славчо Атанасов беше успешен кмет на Пловдив. Да, разбира се, може да има забележки към неговото кметуване, но той така или иначе два пъти се явява на избори. След това два пъти губи с по 1000 гласа. Аз, лично, имам съмнения за начина, по който загуби 1000 гласа и първия, и втория път. Славчо Атанасов може да бъде добър кмет на Пловдив и мисля, че ще бъде добър кмет на Пловдив. Доколкото ми е известно от разговорите на местните структури, те продължават да водят разговори за участие на местните кметски избори в Пловдив. Мое мнение е, че г-н Атанасов би бил успешна кандидатура в патриотичен формат, който е основан около политически реалности.  – Актуална дъвка е обявеният, но нереализиран, политически проект на шоумена Слави Трифонов. Имате ли готовност да се сблъскате с него на местно ниво ? – Ние нямаме никакво притеснение да бъдем опонент, на която и да е политическа сила, но когато обсъждаме някакво неслучило се събитие, рискуваме да стигнем до изводи, които не са полезни за политиката. Ако се случи такъв политически проект и ако той се яви на местните избори под някаква форма, със своя платформа, най-вероятно ще трябва да влезем в политическата битка. Нямаме притеснение да влезем в политическа битка с когото и да било. Така че, ако тази бъдеща хипотетична партия реши да се яви на местните избори и представи някаква платформа, ще се срещнем. Предполагам, че няма да я кръстят „Няма такава платформа“ и „няма такива кандидати“. Но пък е възможно. В края на краищата българските граждани имат своето суверенно право да избират, но когато избират, те трябва да знаят, че всеки избор, освен гласуване, е отговорност за това. И ще напомня нещо, без да правя каквито и да е аналогии. Помните 2001 година българските граждани масово гласуваха за политическия проект, наречен „Национално движение Симеон Втори“. Той спечели огромна подкрепа. Дори можеше да управлява, според мен, самостоятелно, но беше направена политическа подмяна. Както и да е. Само няколко месеца по-късно социологическите сондажи показваха, че гражданите, които си признават, че са гласували за Симеон, са десетина процента. Затова хората трябва да внимават, ако гласуват за Слави, да не се срамуват после. И да не се налага да избягват отговора на въпроса за кого са гласували. Не бих искал да гадая и да съм врачка. Ако има такъв политически субект, тогава може да го обсъждаме.      ", "date": "2019.08.15", "title": "Джамбазки: Ако гласувате за Слави, може после да се срамувате"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398886-%D0%BE%D1%80%D1%86%D0%B5,-%D0%BE%D1%82-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%B0%D1%84%D0%B5%D1%80%D0%B0-%E2%80%9C%D1%80%D0%B5%D0%BA%D0%B5%D1%82%E2%80%9D-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F,-%D0%B5-%D0%BF%D0%BE%D0%BA%D1%80%D0%BE%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0%D0%BD-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8", "text": "Външно министерство дни наред мълчи за разрастващия се корупционен скандал в Северна Македония, в който бе извадена на светло и българска връзка. Единственото, което измъдриха от ведомството на Екатерина Захариева бе, че “това е вътрешен проблем“ и затова не било редно да се намесваме. Повече от странна е такава позицията, при положение, че „ “ е факт, за нея се пише и коментира там, в Италия, а вече и у нас.    Първо , защото Орце Камчев е бил предложен от София за генерален консул на България в Северна Македония, а Скопие е отхвърлило предложението. Екатерина Захариева не намира за необходимо да уведоми обществеността кой го е предложил и за какви заслуги? Второ , няма обяснение и за това кой е дал българско гражданство и паспорт на Орце Камчев, въпреки че именно той е организирал не една антибългарска кампания в медиите.     В Северна Македония наблюдатели на свой ред коментираха, че е възможно хора от българските тайни служби да са замесени в скандални ситуации там. Според запознати връзката на Камчев с политици и олигарси в България е направена чрез Миялков, а той – чрез представител на голяма западна фирма с влияние в региона.  Тези неща стават известни след задържанията по операция „Империя“ през ноември м.г. Репликата „Българите да не се месят“ в този случай вероятно означава, че няма нужда от помощ от София, защото Камчев и компания ще се оправят сами с батака, в който са попаднали, разкрива Фрог нюз. Логичен е и въпросът, кой закриля Камчев в България, та той успява да върти голям бизнес тук и да придобива имоти. Главно действащо лице в мафиотската история е  Йордан Камчев – Орце , който бе замесен като човек, предаващ 1,5 млн евро на свои близки познати, за подкуп за шефката на Специализираната прокуратура  Катица Янева . Орце, както вече стана ясно, е близък с влиятелни български политици и олигарси. Репликата, която изтече от единия запис, публикуван в италианското издание LAverita.com: “ , предизвика не само интерес, но и смут в някои среди в София. Тя може да бъде разтълкувана по различни начини, но който и да е от тях едва ли ще е приятен за българските власти. Камчев е бил много близък с предишния македонски премиер Никола Груевски и със  Сашо Миялков  – шеф на тайните служби – близо 10 години. Официалният бизнес на Орце е веригата магазини Т-маркет, Стопанска банка Битоля и др. Прокуратурата го обвинява за контрабанда, пране на пари, укриване на доходи и пр. Когато на власт идва Зоран Заев, Камчев изпада в немилост. След като е задържан, Камчев е пребит в ареста. Високопоставени източници в Северна Македония твърдят, че по повод инцидента, от София е имало обаждане до Заев с цел застъпничество за милионера. Опозицията в Северна Македония настоява Зоран Заев да подаде оставка заради корупционния скандал „Рекет“. Той обаче се защитава с аргумента, че неговото правителство е започнало разкриването на мафиотските връзки и мрежи. Освен това Заев се ползва с подкрепата на германския канцлер Ангела Меркел.      ", "date": "2019.08.15", "title": "Орце, от корупционната афера “Рекет” в Македония, е покровителстван от български политици и олигарси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398887-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%B0%D0%BA%D0%B0-%D0%B5,-%D0%BA%D0%BE%D0%B3%D0%B0%D1%82%D0%BE-%D0%BF%D1%80%D0%BE%D1%81%D1%82%D0%B0%D1%89%D0%B8%D0%BD%D0%B0%D1%82%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%BD%D0%BE%D1%80%D0%BC%D0%B0", "text": "Имали сме най-древната цивилизация, най-древната култура и азбука, а пък гледали на българите като на \"втора ръка\". Защо ли? Ами достатъчно е да видиш наследниците на тази древна култура по пътищата на България.         България отново се появи на потискащото второ място в една статистика, цитирана от Еврокомисията: за убитите в пътно-транспортни произшествия - с 88 жертви на един милион население. По-напред е само Румъния с 96 убити на милион. Само за сравнение - в държави като Дания, Холандия, Ирландия и Швеция, погледнато в пропорция, жертвите на катастрофи са около три пъти по-малко. Всеки може да изрецитира триадата от фактори, които предопределят този тъжен български принос в статистиката: лоши пътища, лоши автомобили, недисциплинирани шофьори. За всеки от тях може да се разсъждава напоително. И да се обяснява за новите магистрали, за новите автомобили и за „някои все още нерешени проблеми\".     Но дайте да не се лъжем: убиват не толкова пътищата и автомобилите, колкото шофьорите. А през последните десетилетия българският шофьор постепенно се превърна в еманация на всичко негативно в обществото. Той е агресивен и разгащен, фуклив и безотговорен, невъзпитан и често пъти слабо образован, лишен от всякакво обществено чувство и от рефлекса да зачита околните. Горди наследници на древна култура. А само да ги видиш по пътищата... Така е, когато в една държава върховенството на закона го има само на хартия, когато грубостта и простащината се превърнат в норма, когато вместо общество има само сблъскващи се лични интереси, когато нито семейството, нито училището успяват да победят улицата, когато в поведенчески модел се превръщат неграмотни инфлуенсъри с големи мускули, респективно – с големи гърди,  и още по-големи автомобили, когато… Тази популярна жалейка може да продължи още дълго. Показателно е обаче, че успоредно с нея върви и другата жалейка: как не ни броят за равноправни европейци - нас, дето сме имали най-древната цивилизация, най-древната култура, най-древната история, най-древната азбука, а пък когато Карл Пети говорел на немски само с конете си… Мисля, че няма нужда от много обяснения. Ако искаш да си европеец – бъди европеец не само по марката на автомобила си, но и по ценности, по чувство за отговорност, по респект към другия. Иначе и занапред ще си останеш втора ръка. И дори Фолксваген да дойде в България и да започне да произвежда новите си лъскави европейски автомобили, зад техните волани пак ще сядат същите хора.   (Извинявам се на онова малцинство български шофьори и шофьорки, които не се разпознават в този текст.)    ", "date": "2019.08.15", "title": "В България: Така е, когато простащината се превърне в норма"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/398888-%D0%BA%D0%BE%D0%B7%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "Турция не бива да се подценява, но и България държи важни козове - има цяла поредица от фактори, които увеличават шансовете на България да привлече гигантската инвестиция на Фолксваген. Тук ги изброяваме:       Българският премиер Бойко Борисов е взел в свои ръце битката за голямата инвестиция на Фолксваген, написа тази седмица  . Малко по-рано друг германски вестник - „Ханделсблат“, цитира Борисов с думите, че България ще бъде „най-лоялният партньор на най-големия автомобилен гигант в света“. Според икономиста Красен Станчев, обещаната от Борисов лоялност има съвсем конкретни измерения: стриктното спазване на законите, свързани с данъчната система, с управлението на собствеността и с изпълнението на договорите. Станчев поставя акцент и върху политическия аспект на планираната голяма инвестиция. Управлението в Анкара става все по-авторитарно, шансовете на Турция за членство в Европейския съюз се топят, а във външнополитически план режимът на Ердоган има трайни търкания с Брюксел и Вашингтон по въпроси, свързани с окупацията на Северен Кипър и доставките на руско оръжие.      Общественото мнение и медиите в Германия също често критикуват плановете за инвестиция в Турция в сегашната политическа ситуация. Всички тези фактори определено увеличават шансовете на България да привлече на своя територия новия завод на германския концерн. В същото време ръководството на Фолксваген сигурно е информирано поне за няколко случая, в които България е нарушила правата на собственост и изпълненията на договорите - например скандалите с фирмата „Техномаркет“ и оплакванията на френската фирма „Белведере“ заради несправедливо третиране. Преди близо пет години нейният протест до българското правителство бе подписан от 11 европейски посланици, в това число и от посланика на Германия. Ако Фолксваген избере България В преговорите с Фолксваген активно участва и шефът на обединението на фирмите от автомобилостроенето в България Любомир Станиславов. По неговите думи, залогът е наистина огромен. Инвестицията на големия автомобилен концерн може да промени радикално средата за правене на бизнес в страната, тъй като очакваният икономически ефект само от първата фаза на осъществяването ѝ възлиза поне на една пета от брутния вътрешен продукт на България. „В пари това са повече от 20 милиарда лева. И тези числа изобщо не са пресилени - вижте годишния оборот на Дачия в Румъния, който възлиза на 9 милиарда евро“, посочва изпълнителният директор на „Аутомотив Клъстер“. Красен Станчев е по-скептичен. Той смята, че максималният ефект от благоприятен за България избор би възлизал на не повече от 7-8% от БВП на страната. Според Станчев, България е пренебрегнала подобни и дори по-големи инвестиции като намерението на „Шеврон“ да добива шистов газ. В същото време Станчев подкрепя твърдението на Станиславов, че обещанието на Анкара годишно да изкупува с пари от държавния бюджет поне 40 000 автомобила за нуждите на турската администрация е фрапиращо нарушение на членството на Турция в Европейския митнически съюз. И особено на ратифицираните от Анкара споразумения по глава „Конкурентоспособност“ като част от половинвековния преговорен процес за приемане на страната в ЕС. Подобна нерегламентирана държавна помощ, както и дадените гаранции за покриване на евентуални загуби за концерна в Турция, влизат в остро противоречие с директивите на ЕС за закрила на свободната конкуренция, единодушни са двамата експерти. Станиславов обаче допълва, че много от финансовите обещания за бонуси от двете съседни държави, конкуриращи се за инвестицията на Фолксваген, ще останат тайна и след финализиране на сделката. „Няма как проблемите във вътрешната и външната политика на режима на Ердоган да не повлияят върху решението на Фолксваген за такова голямо капиталовложение, каквото на Балканите се случва веднъж на 20 и повече години. Въпреки това Турция не бива да се подценява - тя има своите предимства и лостове за влияние“, припомня Станиславов. Шефът на „Аутомотив Клъстер“ говори и за ролята на германската провинция Долна Саксония, която притежава 20% от акциите на Фолксваген. Защото държавната „златна акция“ и блокиращата квота могат да повлияят върху крайното решение на концерна. Известно е освен това, че германските социалдемократи, които управляват както в коалиционното правителство в Берлин, така и в провинциалното в Долна Саксония, остро критикуват орязването на правата на хората, заети в турската икономика. \"Роля могат да изиграят и напълно неочаквани събития\" И по въпроса за ролята на политиката Красен Станчев е по-скептичен. Икономистът припомня, че в подобни случаи държавните и провинциални държатели на акции обикновено подкрепят онези решения за нови капиталовложения, които са икономически по-обосновани и по-изгодни за печалбите на предприятията и запазването на работните места. „В решението за избора на локация за новата инвестиция на Фолксваген роля могат да изиграят и напълно неочаквани събития, като неотдавнашното силно земетресение с епицентър в окръг Маниса в Югозападна Турция“, казва Станиславов и припомня, че според съобщения в медиите заводът на Фолксваген вероятно ще бъде построен именно там. Експертът не крие недоволството си, че около инвестицията на германския концерн се е вдигнал прекалено много медиен шум. Преди време и българският премиер Бойко Борисов каза пред Дойче Веле, че „ще спечели този, който най-малко говори“.      ", "date": "2019.08.15", "title": "Козът на България в битката за Фолксваген"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398889-%D0%B2%D0%B0%D1%87%D0%BA%D0%BE%D0%B2%D0%B0-%D0%BA%D1%80%D0%B8%D0%B5-%D1%82%D0%BB%D1%8A%D1%81%D1%82%D0%B8%D0%BD%D0%B8%D1%82%D0%B5-%D1%81%D0%B8", "text": "Марта Вачкова все още бере срам, след като през 2011 година папараци я изловиха да се пече в Резово чисто гола. Потресаващите снимки обиколиха всички медии, а сланинките на актрисата бяха топ тема дълго време.      Оттогава щерката на Григор Вачкова дори не си помисля да се съблече гола на плажа. А нейни приятели издават, че след случката с голите снимки, на Марта й останала травма и оттогава ходи навлечена на плаж.      Това показват и последните й снимки в социалните мрежи от почивката й на морето, където е в компанията на Владо Пенев и Юлиан Вергов. Марта така и не се показа по бански, а все гледа да увие някой шал около огромната си талия, или пък да се цопне във водата, за да не личат телесата й.      Не можем обаче да отречем, че след злополучните голи снимки Марта се е стреснала и започна сериозна диета. Оттогава е смъкнала над 20 кила и мнозина твърдят, че направо е разцъфнала след като се освободи от излишните килограми. Има обаче още какво да се желае, но като гледаме животът на Вачкова - от маса на маса, никак няма да й е лесно да се справи.", "date": "2019.08.15", "title": "Вачкова крие тлъстините си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398890-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D0%B8-%D1%82%D1%80%D0%B0%D0%B2%D0%B5%D1%81%D1%82%D0%B8%D1%82", "text": "Бившата половинка на Григор Димитров Никол Шерцингер пусна много любопитно видео в социалните мрежи. На кадрите тя е в компанията на травестит, който е облечен в прилепнали дрехи и свири на акордеон. Певицата от своя страна танцува край него и пее песни. Към публикацията Шерцингер отбелязва, че е в Австралия и пише следното: \"Мисля, че трябва да направим това по време на турне. Акордеон Ханс и Шерци идват в най-близкия ти град\". Феновете на певицата пък бяха развеселени от кадрите и не скриха това, пишейки под поста й.      ", "date": "2019.08.15", "title": "Бившата на Гришо и травестит..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398891-%D0%B1%D0%BB%D0%B0%D0%B3%D0%BE-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Бившият футболен национал Благой Георгиев и плеймейтката Златка Райкова празнуват една година откакто са заедно. Това става ясно от публикация на Джизъса в социалните мрежи.  Благо не пропусна да поздрави половинката си по случай личния празник. Той го направи чрез послание в профила си в Инстаграм.     \"Измина една година!!!! Една година, откакто сме заедно. Една година, в която на нас ни се случиха неща, за които някои хора трябва да чакат цял живот. Но не това е най-важното. По-важното е, че аз намерих човека и жената, която винаги съм търсел. Намерих любовта, която така и не намирах. Намерих приятеля, на когото мога да разчитам винаги. Намерих човека, който ще застане винаги зад мен без значение от обстоятелствата. Маци, благодаря ти, че те има и че си с мен. Обичам те безкрайно!!!!\", написа Благо.  ", "date": "2019.08.15", "title": "Благо разплака мрежата с..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398882-15-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "718 г. - Арабите свалят обсадата на Константинопол.     797 г. - Византийският император Константин VI е ослепен от регентката Ирина Атинянката.   1002 г. - Българската армия под командването на цар Самуил превзема Адрианопол (Одрин).   1248 г. - Започва строителството на Кьолнската катедрала, предназначена да съхранява мощите на Тримата влъхви.   1534 г. - Създаден е орденът \"Общество на Исус\" от Игнаций Лойола и няколко негови съмишленици в Париж.   1570 г. - Открит е възстановеният акведукт Аква Вирг в Рим.   1856 г. - В Шумен е организирано първото театрално представление в България - Михаил Мишкоед от Сава Доброплодни.   1866 г. - Лихтенщайн получава независимост.   1914 г. - В действие е пуснат Панамският канал, който е открит официално 6 години по-късно.   1945 г. - Втора световна война: Японският император Хирохито обявява безусловната капитулация на Япония.   1947 г. - Великобритания предоставя на Индия и Пакистан статут на независими държави.   1948 г. - Състои се церемонията по основаване на Република Корея.   1960 г. - Република Конго обявява своята независимост от Франция.   1969 г. - В Бетъл, щата Ню Йорк, започва легендарният фестивал за музика и изкуства Удсток, на който се събират 800 000 души.   1981 г. - Започва втората международна асамблея \"Знаме на мира - София\".   1990 г. - Президентът Михаил Горбачов възстановява съветското гражданство на писателя Александър Солженицин.   1998 г. - В град Омаг е извършен най-големия терористичен бомбен атентат след началото на конфликта в Северна Ирландия, при който загиват 28 души, а 220 са тежко ранени.   2001 г. - Астрономи обявяват откритието на първата слънчева система, извън нашата. Тя е съставена от две планети, които обикалят около една звезда от съзвездието Голямата Мечка.    ", "date": "2019.08.15", "title": "15 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398883-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BC%D0%B8%D1%85%D0%B5%D0%B9-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5-%D0%BF%D1%80%D0%BE%D1%80%D0%BE%D0%BA%D0%B0", "text": "  Свети Михей, първият пророк с това име, произхождал от Ефремовото коляно и бил син на Иемвлай. Той живял в дните на  , когато над израилците в Самария царувал Ахав с Иезавел, а над Иудея  в Иерусалим  - Иосафат. По това време потомците на дванадесетте синове на   се разделили на две царства: едното се наричало Иудейско - в него влизали Иудовото и Вениаминовото коляно, а столица бил Иерусалим. Другото се наричало Израилско  и включвало в себе си останалите десет колена на еврейския народ. За столица на това царство служела Самария . В Израилското царство се намирало и Ефремовото коляно, към което принадлежал и свети пророк Михей. Той често изобличавал израилския цар Ахав за същите грехове, за които го изобличавал и свети пророк Илия - за отпадането му от Бога в идолопоклонство и за извършваните от него неправди. Царят ненавиждал пророка изобличител, но не смеел да го убие: страхувал се от Божие наказание, срамувал се от невинността на праведния мъж и се страхувал, че ще се сбъднат пророческите му предсказания. Пророкът, отстъпвайки пред несправедливия гняв на царя, се отдалечавал от столицата и по-често живеел в планините. Той се опасявал, че като се явява многократно пред царя и го изобличава, може да възбуди в него гнева му, който не се спирал пред нищо.     В тези дни между дома на израилския цар Ахав и дома на иудейския цар Иосафат се зародили роднински отношения: Иосафат взел за съпруга на първия си син - Иорам, дъщерята на Ахав - Аталия. Подбуждан от роднинска любов, Иосафат дошъл от Иерусалим в Самария при Ахав. По време на тържествата в чест на госта Ахав помолил Иосафат да му помогне във войната против асирийския цар, за да отнеме от него Рамот Галаадски. Този град отдавна бил израилски, но асирийският цар го отнел със сила. Иосафат обещал да отиде на война заедно с Ахав и казал: - Както ти, така и аз, както твоят народ, така и моят народ: отивам заедно с теб на война. Но отначало да попитаме Господа Бога: ще бъде ли благополучна за нас тази война? И Ахав веднага събрал своите нечестиви и лъжливи пророци, 400 души на брой. Глава на тези лъжепророци бил Седекий, син на Ханаан. Всички ободрявали Ахав с надежда за успех и казвали: - Отиди, Бог ще предаде в ръцете ти не само град Рамот, но и самия асирийски цар. Но иудейският цар Иосафат, като човек благочестив и верен на Бога, разбрал, че сред тези пророци няма нито един истински, но всички са лъжци и мошеници, затова казал на Ахав: - Няма ли тук поне един Господен пророк, когото да попитаме и да ни отговори истината? Ахав отговорил: - Има един мъж, който може да попита Господа и да ни открие истината. Това е Михей, синът Иемвлаев, но аз го ненавиждам, тъй като той винаги ми предсказва само зло. - Не говори така - възразил Иосафат на Ахав, - но го извикай, послушай го и не се гневи на неговите изобличения. Ахав веднага изпратил за пророк Михей, който по това време дошъл от пустинните планини в Израил. Двамата царе седели в своето величие на престолите пред вратите на Самария, а лъжливите пророци предричали пред тях. Техният глава - Седекия, направил железни рога, и като протръбил с тях, казал на Ахав: - Така говори Господ: с тези рога ти ще унищожиш и изтребиш Сирия. Същото казвали и останалите лъжепророци: - Отиди в Рамот Галаадски и ще победиш асирийския цар: Господ ще го предаде в твоите ръце. Междувременно пратеникът, който бил изпратен при пророк Михей, му казал: - Ето, всички пророци предсказват добро на царя. Моля те, говори и ти като тях, за да не се разминават думите ти с техните. - Жив е Господ! - отговорил пророк Михей - и каквото ми каже Сам моят Господ Бог, именно това ще кажа на царя. Пророк Михей дошъл и застанал пред израилския цар Ахав, който го попитал: - Слушай, Михей, да идем ли на война против Рамот Галаадски, или трябва да се въздържим? Пророкът не отговорил веднага на въпроса на царя и като желаел да го привлече към по-усърдни въпроси, казал: - Вървете - ще имате успех и те ще бъдат предадени в ръцете ви. Ахав като видял, че пророкът не говори с дръзновение, се обърнал към него: - Заклевам те: кажи ми истината като пред Господа. Тогава свети Михей казал с дръзновение: - Видях всички синове на Израиля, разпилени по планините като овце, които нямат пастир. С тези думи пророкът предсказвал, че израилската войска ще се лиши от своя пастир на войната, тоест царя: той ще бъде убит и всички, ще бъдат разпилени по планините и пустините като овци от вълци. И казал Ахав на цар Иосафат: - Не ти ли казах, че той не пророкува добро за мен, а само лошо? Свети Михей продължавал: - Изслушайте словото Господне: аз видях Господа да седи на високия Си престол и цялото небесно войнство стоеше Нему отдясно и отляво. И каза Господ: кой би увлякъл Ахав, израилския цар, за да отиде и падне в Рамот Галаадски? И един (от предстоящите) каза едно, друг казваше друго. И излезе един дух и застана пред лицето на Господа, и каза: аз ще го увлека. И Господ му каза: с какво? Той отговори: аз ще отида и ще бъда дух лъжлив в устата на всички негови пророци. И каза Той (Господ): ти ще го увлечеш и ще успееш. Отиди и направи така. Знай, царю, че духът в устата на твоите пророци е лъжлив, и Господ изрече за теб недобро. По време на тези думи на пророка се приближил лъжепророкът Седекия и ударил по бузата свети Михей, като казал: - Какъв Господен Дух ти каза всичко това. - Ето, ще видиш това - отговорил свети Михей - в онзи ден, когато от страх пред асирийците ще бягаш от стая в стая, за да се скриеш поне в дома си. Изпълнен с гняв, Ахав заповядал да хванат пророк Михей, да го затворят в тъмница и там да го хранят с “хляб на скръбта” и да го поят с “вода на печал”, тоест да му дават хляб и вода толкова малко, че пророкът да не умре от глад и жажда, а да остане жив до връщането на царя, който искал да го подложи на мъчения. Царят така и казал: - Дръжте го, докато не се върна в мир. Свети Михей отговорил на царя: - Ако ти се върнеш в мир, то не Господ е говорил чрез мен. След това Михей се обърнал към народа и гръмко казал: - Слушайте това всички хора! Светият пророк бил затворен в тъмница, която се намирала в столицата на израилското царство - Самария. Цар Ахав отишъл на война, където бил убит съгласно пророчеството на свети Михей. За това подробно се разказва в 22-ра глава на 3-а книга Царства, и в 18-а глава на Паралипоменон. След смъртта на Ахав се възцарил неговият син Охозия. За кончината на свети пророк Михей не се говори нищо в свещеното Писание. Само в Пролога се съобщава, че сякаш е бил убит от Иорам, сина на Ахав, но още по-рано е отбелязано, че Иорам е бил зет, а не синна Ахав. Макар че е твърде вероятно светият пророк Михей да е умрял с мъченическа смърт от някого от мъчителите, защото жената на Ахав - Иезевел, останала след смъртта на мъжа си вдовица, Охозия, приел царството след баща си, и зетът - иерусалимският цар Иорам, всички те не могли да имат добро разположение към този, който предсказал гибелта на Ахав. Паметта на пророк Михей във Великите Чети-Минеи се чества на петия ден от месец януари.  И в тези минеи за него се говори, че заради изобличаване на беззаконие е бил убит и хвърлен в пропаст: близките на свети Михей извадили честното му тяло оттам и го погребали в земята си, близо до гроба на един странстващ пророк. След като изминали 150 години, а може би и повече, след първия пророк Михей, се явил (през VIII век преди Р.Хр., бел.ред.)  друг свети пророк със същото име, паметта на когото се чества сега (14 август).  Той произхождал от Иудиното коляно. Родината му била местността Мораст, близо до град Елевтеропол, оттам светият пророк получил името - Мораститец. Той изричал пророчествата си в Иерусалим през дните на иудейските царе Иоатам, Ахаз и Езекия. По това време живял и свети пророк Исаия. Свети Михей изобличавал своите сънародници, че те, отклонили се в идолопоклонството, са забравили истинския Бог, и са усвоили нечестивите обичаи на езичниците. Пророкът им говорил със сърдечно съкрушение, обръщайки се от лицето на Бога: - Люде мои, какво съм ви направил? С какво ви оскърбих? С какво ви досадих? - Отговорете ми. Или за това, че Аз ви изведох от египетската земя и ви избавих от робството, вие Ме оставихте и признахте за свои богове езическите идоли? Изобличавайки също потисничеството, неправдите, грабителството и обидите, причинявани от князете, съдиите и старейшините на бедните и нещастните, свети Михей казвал: - Слушайте главатари на дома Иаковов, които ненавиждате доброто и търсите злото, не трябва ли да полагата всички усилия, за да отсъждате праведно? Вие дотолкова притеснявате невинните бедни и нещастни, че сте разкъсали кожата им, изпочупили костите им и раздробили тялото им - сякаш искате да ги сложите в котел за приготвяне на храна. Слушайте това, главатари на дома Иаковов, които се гнусите от правосъдие и изкривявате всичко право, които градите Сион с кръв и Иерусалим с неправда! Така пророкът изобличавал грешните и като виждал, че не се поправят, оплаквал гибелта им, скърбейки със стенания: - Горко ми! Защото с мен сега - като след обиране на летни плодове, като след гроздобер: ни зрънце за ядене, нито зрял плод (тъй като няма кой да угажда на Бога!). Уви, душо моя! Няма милосърдни на земята, няма праведни между хората. Всички строят козни да проливат кръв. Всеки поставя примка на брата си. Ръцете им са насочени към това - да умеят да правят зло. Началникът иска подаръци и съдията съди за подкуп. Пророкът оплаквал при изобличенията на нечестивите тяхната неразкаяност и предсказвал идващия върху тях Божий гняв: той щял да постигне отначало столицата на израилското царство Самария, тъй като там започнало идолопоклонството и нарушаването на Божия закон, и езическото нечестие. След това на подобно наказание щял да бъде подложен Иерусалим. Божието правосъдие отсъдило Самария да бъде разорена от асирийците, а Иерусалим - от халдеите. И отново пророкът ридаел, казвайки: - Уви! Божието посещение настъпва! Но между подобни печални предсказания Божият пророк възвестил и радостното, че Пастирът и Спасителят на нашите души, Господ Иисус Христос, ще се роди във Витлеем: (Мих. 5:2). Останалите предсказания на този свети Божий пророк са изложени в пророческата книга на неговото име. Нямаме сведения, как свети Михей е завършил живота си след края на пророческото си служение, но не се смята, че е умрял от мъченическа смърт. В книгата на свети пророк Иеремия се съобщава, че когато свещениците заедно с лъжепророците и множеството народ искали да убият свети Иеремия, някои от старейшините го защитавали, като казали на събранието: “- Михей Мораститец пророкува в дните на иудейския цар Езекия, и говори на целия иудейски народ: тъй казва Господ Саваот: Сион ще бъде разоран като нива, и Иерусалим ще стане куп развалини, и планината на тоя дом - като горист хълм. Умъртви ли го заради това иудейският цар Езекия и цял Иуда? Не уплаши ли се тоя от Господа и не моли ли Господа? и Господ отмени бедствието, което беше изрекъл против тях; а ние да навлечем ли такова голямо зло на душите си” (Иер. 26:18-19.)? От тези думи може да се види, че свети пророк Михей не е бил убит, но след края на своя богоугоден живот починал в мир. Той умрял и бил погребан в своята родина Мораст. След много години неговите честни мощи заедно с мощите на пророк Авакум били намерени по времето на царуването на Теодосий Велики по Божие откровение на Зевин, Елевтерополски епископ. За всичко това да бъде слава на нашия Бог сега и винаги, и во веки. Амин. На този ден се чества построяването на храма “Успение на Пресвета Богородица” в  . В този ден се чества паметта на преподобния Аркадий, ученик на Ефрем Новоторжки. В този ден е паметта на светия мъченик Маркел, епископ Апамасийски, изгорен около 389 година от идолопоклонници заради разрушаването на езически храм. В същия ден се чества пренасяне на мощите на преподобния наш отец Теодосий, игумен Печерски. По молитвите на светите наши отци, Господи Иисусе Христе, Боже наш, помилуй нас. Амин.", "date": "2019.08.15", "title": "Св. пророк Михей от Дванадесетте пророка"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/398884-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%82%D0%B5-%D0%B0%D0%BC%D0%B5%D0%B1%D0%B8,-%D0%BA%D0%BE%D0%B8%D1%82%D0%BE-%D1%81%D0%B5-%D1%85%D1%80%D0%B0%D0%BD%D1%8F%D1%82-%D1%81-%D0%BC%D0%BE%D0%B7%D1%8A%D0%BA", "text": "Съставена от една клетка, амебата изглежда достатъчно безобидно създание: Те приличат на игриви клетки, които се клатят под прожекторите на микроскопа, докато не попаднат на група бактерии. След това тези безвредни амеби изведнъж се превръщат в зловещи хищници, поглъщайки бактериите, като бавно ги разкъсват с помощта на множество храносмилателни ензими. Трудно е да плачеш над убитите бактерии, но храносмилателната сила на амебата е излязла от кошмарите, а в тях се намесва и човешкият мозък. Инфекциите предизвикани от едноклетъчното Naegleria fowleri, така наречената мозъчна амеба, са много редки, но изключително смъртоносни. Съобщени са само 146 случая в САЩ от 1962 г. до днес, като само четирима от заразените са оцелели от инфекцията; така че при заболяване има 97% вероятност от смърт. За съжаление, на 22 юли 59-годишен мъж от Северна Каролина стана първият човек, умрял от инфекцията през тази година, след плуване в езеро на воден парк.   Как N. fowleri попада в мозъка на човек?   N. fowleri обитава топлите течащи сладководни басейни, където се храни с бактериите в утайката. Поради това, повечето инфекции с тази амеба в САЩ се появяват в южните щати, особено Тексас и Флорида, през лятото. Когато утайката на езерото е нарушена, амебата се озовава в по-горните слоеве на водата. След това плувците могат да вдишат паразита през носа си. Оттам N. fowleri нахлува в обонятелните нерви и мигрира към мозъка, където причинява опасно състояние, наречено първичен амебичен менингоенцефалит. Докато плуването в прясна вода е най-вероятният източник на тази амеба, същият този организъм и други видове амеби могат да причинят мозъчни инфекции при хора, които използват вода от чешмата вместо стерилна вода или физиологичен разтвор, когато използват помпи за промиване на носа. Мозъкът е влажен и топъл, точно като тинята в езерата и горещите извори, където вирее амебата. Но в мозъка няма бактерии, които амебата да яде, така че организмът атакува мозъчните клетки за хранителни вещества.     Имунната система обаче не седи бездействаща, докато паразитът изяжда пътя си през мозъка. Той отприщва масивен рой от имунни клетки към заразената зона, което причинява възпаление и подуване на мозъка. Тази битка се води вътре в здрав череп, който не може да се разшири, за да побере оток на мозъка. Увеличаването на черепното налягане нарушава връзката на мозъка с гръбначния мозък, като компрометира комуникацията с други части на тялото като дихателната система.     Симптомите могат да се появят още след два дни или най-късно след две седмици след вдишване на N. fowleri. Първите симптоми включват главоболие, треска, гадене и повръщане и промяна в обонянието или вкуса (поради повредени обонятелни нерви). Инфекцията бързо прогресира през централната нервна система, произвеждайки схванат врат, объркване, умора, загуба на равновесие, припадъци и халюцинации. Обикновено пациентите са покосени напълно от инфекцията в рамките на пет до седем дни след появата на симптомите. Има няколко причини, поради които N. fowleri е толкова смъртоносна. Първо, наличието на паразита води до бързо и неотменимо разрушаване на критичната мозъчна тъкан. Второ, първоначалните симптоми лесно могат да бъдат сбъркани с по-малко сериозно заболяване, което струва ценно време за което се пропуска лечение. Трето, няма бърз диагностичен тест за N. fowleri и пациентите често са третирани за вирусен или бактериален менингит. И накрая, няма установени лекарства с доказана ефикасност срещу амебата, въпреки че милтефозинът показва обещаващи резултати. Проблемът е свързан с факта, че повечето лекарства имат проблеми с проникването в мозъка и няма много техники за това, тъй като първичният амебичен менингоенцефалит е рядко заболяване, при което са провеждани много малко изследвания. Важно е да се има предвид обаче, че милиони хора са изложени на N. fowleri и никога не се разболяват. Онези, които изучават тази амеба, не знаят защо само малка подгрупа индивиди развиват първичен амебичен менингоенцефалит. Предположението е, че те могат да имат генетична разлика, която ги прави по-уязвими от инфекцията или може да са вдишали непреднамерено огромно количество паразити. Така че, ако плувате в топли сладководни езера или потоци, особено ако обичате да се гмуркате или плувате под вода, помислете за носенето на клипс за нос, който да ви помогне да избегнете попадането на паразити в носа и съответно в мозъка ви. Експертите също така съветват хората да избягват разбъркването на утайката на дъното на тези водни басейни, където живеят амебите.  ", "date": "2019.08.15", "title": "Смъртоносните амеби, които се хранят с мозък"}
