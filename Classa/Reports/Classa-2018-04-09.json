{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380683-%D0%B1%D0%B0%D0%BD%D0%BA%D0%B5%D1%80%D1%81%D1%82%D0%B2%D0%BE-%D1%81-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Един от най-известните банкерски родове у нас е този на Губиделникови – Губиделников-баща и седемте му деца (повечето не доживяват до средна възраст). Те са тясно свързани с друга банкерска фамилия – Бурови, с политическия елит на Третата българска държава, с гешефтите и шуробаджанащината, но и с благотворителността. Бащата – Георги Генов Губиделников, е фундаментът на банкерската империя. Роден е през 1859 г. в Котел, но животът му е свързан с Русе и София. Завършва право в Одеса и през 1883 г. се завръща в новоосвободеното българско княжество, което страда от силен недостиг на юристи. Работи като прокурор във Варна, Шумен и Търново, става член на Народната партия, заради което се издига до председател на окръжния съд в Русе и заради което после е свален. Ортак до живот е на друг способен адвокат – Теодор Теодоров, който по-късно e и премиер. Дори се жени за сестра му Станка. Другите две дъщери на Теодоров също са „пласирани\" на висши съпартийци от Народната партия – Михаил Маджаров и Стефан С. Бобчев. Тия роднински връзки, проникващи в политиката, правосъдието и бизнеса, създават крилатия израз преди повече от век „шуробаджанащина\". С падането на Стамболов Губиделников прави политическа кариера. Става депутат, кмет на Русе, а през 1896 г. – и подпредседател на Народното събрание. Но това не го блазни, а парите. Събира коалиция от влиятелни хора – Евлоги Георгиев и после изпълнителя на завещанието му Иван Гешов, княз Фердинанд, Иван Буров – брат на Атанас Буров. През 1895 г. със седалище в Русе и управление в София е създадена Българска търговска банка, с предимно местен капитал. През 20-те години на ХХ век 1/3 от капитала ѝ е привлечен от „Париба\" (Банката на Париж и Нидерландия). Търгбанк, както е била по-известна, тръгва със 7,5 млн. златни лв. внесен капитал и 2,75 млн. лв. златен резерв. През 1929 г. общият кредит на банката достига 100 млн. лв. Георги Губиделников е главен директор на банката от 1905 г. до смъртта си през 1938 г. После, до 1944 г., поста му наследява синът му Георги Г. Губиделников. Три десетилетия Иван Буров е председател на управителния съвет, поради което финансовата институция е известна и като „банката на братя Бурови\". Помещава се в емблематичната сграда на пл. „Гарибалди\", днес дом на друга „емблематична\" банка – КТБ. Георги Губиделников и Атанас Буров създават заедно и Застрахователно дружество „България\" и осигуряват финансирането на влиятелния вестник „Мир\", орган на Народната партия. Губиделников дава значителни средства за изграждането на една от най-красивите сгради в Русе – Доходното здание. За да увековечи фамилията си, той учредява четири благотворителни фонда – на имената на родителите си, на съпругата си и на двама от рано починалите си синове. Фондовете се управляват от Светия синод и са предназначени да подпомагат бедни ученици от Духовната семинария. Един от синовете – Тодор, завършва минно инженерство и през 1923 г. заедно с Атанас Буров създава застрахователно дружество „Бъдеще\". А през 1931 г. двамата учредяват и българския Ротари клуб. Друг от синовете – Стефан, също се включва в банкерския бизнес, но и той не пропуска да стои близо до политиката. Всъщност банките и бизнесът и преди 1944 г. са тясно свързани с държавното управление. Георги Г. Губиделников умира през 1952 г., а последен от братята си отива Тодор – през 1959 г. Освен сградата на банката емблематична е и фамилната къща на ул. „Цар Шишман\", която сега заедно с двора е симпатичен бар. В нея три години до арестуването си е живял Никола Петков, после там, още през 1947 г., е открит и първият специален магазин за луксозни стоки за червената номенклатура.", "date": "2018.04.09", "title": "Банкерство с политика"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380684-%D1%84%D1%80%D0%B5%D0%BD%D1%81%D0%BA%D0%B8-%D1%84%D0%B5%D1%80%D0%BC%D0%B5%D1%80%D0%B8-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B5%D0%BD%D0%B8-%D0%BE%D1%82-%D0%BA%D0%B8%D1%82%D0%B0%D0%B9", "text": "Над 670 000 души посетиха неотдавна годишното френско Земеделско изложение в Париж. Един от тях бе президентът Еманюел Макрон, който отиде първия ден и остана там 12 часа – президентски рекорд. Но можеше да остане и по-дълго. Преди изложението фермери блокираха магистрали, за да протестират срещу преговорите между ЕС и Меркосур (търговски блок от страни в Южна Америка – б.р.), които могат да позволят вноса на говеждо във Франция, както и срещу плановете за ограничаване на субсидиите за някои ферми. Макрон бе посрещнат враждебно на някои щандове (макар че избегна инцидент като миналогодишния, когато едно яйце го удари по лицето). Френските фермери имат и нова мишена. Защо са толкова разтревожени от Китай? От края на миналото десетилетие Китай укрепва присъствието си във френските провинции. До неотдавна то бе най-видимо в Бордо, където китайци изкупуваха обширни площи с лозя, за да пробват жадни ли са сънародниците им за добри реколти. Сега Китай притежава около 2% от винарските изби в района. Миналата година се разбра, че китайският милиардер Къцин Ху е успял да придобие над 2500 хектара обработваема земя в два района, по-известни с добивите на зърно. Фермерските синдикати осъдиха сделките като прикрито заграбване на земя. Те са ядосани от използването на дупка във френския закон, който обикновено изисква големи продажби на земеделска земя да бъдат одобрени от държавна агенция. Изключение, което се прилага при непълното изкупуване на холдинга, притежаващ земята, позволи на Ху да придобие всичко без правителствено разрешение. Страховете на фермерите отиват по-далеч от тези методи на придобиване. Изключението бе използвано и преди от британски и холандски фермери, които притежават много повече френска земеделска земя от китайците. Това, от което местните производители истински се страхуват, са дълбоките джобове на китайците, някои от които според тях могат да се възползват и от китайските държавни фондове. Те смятат, че Ху ще намери начини да заобиколи правилата, които изискват производителите на пшеница във Франция да продават зърното на одобрени от държавата търговци, а това по принцип би трябвало да го затрудни да изнася директно. И наистина, милиардерът, изглежда, има план: той създаде сдружение с Axereal, най-големия зърнен кооператив във Франция, за да научи как да пече и да изнася брашно в Китай. Ху казва, че само използва голяма възможност за бизнес: нарастващия апетит на страната за багети. Но местните подозират, че Китай се опитва да засили безопасността на храните си за сметка на френската. Френските фермери искат по-голяма прозрачност на трансакциите със земя и по-добро проучване от държавата. Изглежда, Макрон ги е чул: „Не можем да позволим стотици хектари земя да бъдат купувани от чужденци, без да знаем тяхната цел\", заяви той през февруари. След това обеща да ревизира ролята на агенция Safer, която отговаря за регулирането на трансакциите, в рамките на реформата на закона за земеделската собственост. Но тази реформа не се очаква преди идната година и разгорещените дебати подсказват, че ще са нужни трудни компромиси. Въпреки протестите на фермерите президентът е под натиск да избегне очевиден сблъсък. След визитата си в Пекин през януари, по време на която той успя да отмени 17-годишна забрана за внос, Франция подновява износа си на говеждо за Китай. Тъй като се повишава напрежението за други форми на търговия в света, Макрон може би ще иска да избегне споровете в областта на селското стопанство.", "date": "2018.04.09", "title": "Френски фермери разтревожени от Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380685-8000-%D1%81%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8%D0%BB%D0%B8-%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BF%D1%80%D0%B5%D0%B7-2016", "text": "Близо 8 хиляди млади българи, или около 3,4% от всички български студенти, са напуснали по различни причини висшето си образование през 2016 г. Това сочат данни от анализ на Евростат за младите европейци, напуснали следването си през въпросния период. Като основна причина за напускане на системата на висшето образование се отчита незаинтересоваността на младежите да учат, както и желанието им да работят. Това важи за 25% от младежите, както у нас, така и в Европейския съюз. Според данни на Националния статистически институт за въпросния период, у нас в системата на висшето образование са се обучавали общо около 231 000 души, като от тях 31 000 са били в частни висши училища. Напусналите младежи в частните висши училища през 2016 г. са били около 3 888, а останалите 5 000 са напуснали системата на държавните висши училища.", "date": "2018.04.09", "title": "8000 са прекратили следването през 2016"}
{"url": "http://www.classa.bg/%D1%81%D0%B2%D1%8F%D1%82/item/380686-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%BC%D0%B0-%D0%BF%D0%B0%D1%80%D0%B8-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D0%BD%D0%BE-%D0%BD%D0%B5-%D0%B8-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D1%81%D0%B8", "text": "Германската армия няма униформи и оръжия, за да изпълни задълженията си пред НАТО. Това пише вестник „Rheinische Post“, позовавайки се на документи на Министерството на отбраната на федерална та република. В началото на 2019 г. Германия ще трябва да играе решаваща роля за създаването на съвместни сили с много висока степен на готовност „Spearhead“ (Speerspitze). Проектът на НАТО предвижда по-голяма бойна готовност на пет хиляди войници, които, ако е необходимо, трябва да започнат да работят навсякъде по света в рамките на 48-72 часа. Като основни причини за това ащо немските въоръжени сили не отговарят на стандартите на НАТО се посочват липсата на резервни части и високите разходи за поддръжка на военно оборудване.     Медиите съобщават, че Бундесверът се опитва да покрие дефицита от средствата на звена, които не участват в създаването на Съвместна оперативна група за много висока готовност.         Също така трябва да се отбележи, че в средата на февруари излезе информация за липсата на бойни пакети. Това са консервирани или предварително опаковани ястия, лесни за приготвени и консумация на бойното поле.    Носят се слухове, че с обща армия от 180 000 хиляди души годишно такива пакети се произвеждат около 300 000 броя на година, което прави по-малко от два пакета на човек годишно .   Излиза, че Германия има пари, за да осигури на мигрантите всичко необходимо, но няма средства да поддържа армията си!     Вече година се разпространяват критики за отчайващата липса на бойна готовност на германските въоръжени сили. Много е възможно този път Германия да се откаже от участие в новите мисии на НАТО, ЕС и ООН.                 ", "date": "2018.04.09", "title": "Германия има пари за мигранти, но не и за поддръжка на армията си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380676-9-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "193 г. - Септимий Север е обявен за римски император.     1387 г. - Османският владетел Мурад I превзема Солун.   1413 г. - Хенри V е коронован за крал на Англия.   1609 г. - Започва масовата депортация на остатъците от мавританско население на територията на кралство Испания, известно като Изгонване на мориските.   1667 г. - В Париж се организира първата в света публична художествена изложба.   1865 г. - Американска гражданска война: Главнокомандващият войските на Конфедерацията генерал Робърт Лий се предава на командващия войските на Севера генерал Юлисис Грант.   1866 г. - В САЩ е приет Закон за гражданските права, който предоставя равни права на всички граждани на САЩ, с изключение на индианците.   1867 г. - Сенатът на САЩ ратифицира договор с Русия за покупката на Аляска.   1877 г. - Провежда се заседание на екзархийския синод, на което Панарет Пловдивски и Григорий Доростоло-Червенски предлагат на Антим I сам да се откаже от заемания пост.   1916 г. - Първата световна война: Германската армия започва третата си офанзива в битката при Вердюн.   1928 г. - В Турция Ислямът е обявен за официална религия.   1937 г. - С каценето си в Лондон Камикадзе на фирмата Мицубиши става първият японски самолет, летял до Европа.   1940 г. - Втората световна война: Нацистка Германия започва Операция Везерюбунг, при която нахлува в Дания и Норвегия.   1940 г. - Започва Битката за град Нарвик, продължила до 8 юни същата година.   1945 г. - Заради участието си в заговор срещу Хитлер е екзекутиран германският адмирал Вилхелм Канарис.     1963 г. - Уинстън Чърчил става първият чужденец, получил званието почетен гражданин на САЩ.   1963 г. - Основана е канадската музикална компания Мюзик Канада.   1967 г. - Първият Боинг 737 извършва първия си полет.   1969 г. - Извършен е първият изпитателен полет на свръхзвуковия самолет Конкорд.   1970 г. - Пол Маккартни обявява официално разпадането на легендарната група Бийтълс.   1989 г. - Трагедията от 09 Април: червената армия прилага репресивна сила срещу антисъветски демонстрации в Тбилиси.   1990 г. - Унгарският демократичен форум идва на власт в резултат на избори след 40 години комунистически режим.   1991 г. - Грузия обявява независимостта си от Съветския съюз и става втората република, откъснала се от управлението на Москва.   1992 г. - Консервативната партия на Джон Мейджър печели на изборите в Обединеното кралство.   2002 г. - Състои се погребението на Елизабет, кралицата-майка на Обединеното кралство в Уестминстърското абатство.   2003 г. - Война в Ирак (2003): Американските войски овладяват Багдад.   2005 г. - Чарлз (принц на Уелс), сключва брак с дългогодишната си любовница Камила Паркър-Боулс.   2008 г. - Бившата югославска република Македония обявява, че ще постигне компромис с Гърция, като промени своето име на Република Нова Македония.  ", "date": "2018.04.09", "title": "9 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380677-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D1%8A%D0%BC-%D0%BA%D1%80%D0%B8%D0%BB,-%D1%87%D0%B5-%D1%81%D1%8A%D0%BC-%D1%80%D0%BE%D0%BC", "text": "          \"Петър е много интелигентен и честен човек. Той е отворен към света\" - така Франк Вайерсхойзер от телевизионния канал на град Касел описва накратко своя нов колега. От февруари тази година 48-годишният Петър Филипов и неговият малък екип - Русин Цветанов, Петър Стефанов и Емил Филипов - имат собствено предаване в местната медия, което се излъчва веднъж месечно. Всички те са роми. Родени и израснали в квартал \"Нов път\" в град Видин. В предаването си за \"Offener Kanal Kassel\", чието име е \"Incomer stories - Made in Germany\", те представят историите на българи, живеещи в Германия.    \"Идеята на това предаване е да помогнем за премахването на предразсъдъците спрямо българите в Германия с помощта на добри примери. Същевременно цел на това предаване е и да възпитава и образова ромската общност. То е за всички българи, които живеят в чужбина, част от които са представители на ромския етнос. Защото и българските роми, които живеят в чужбина, също са българи\", подчертава Петър с усмивка.   Той напуска България през 2010 година. Живее шест месеца в Лондон и известно време във Финландия. През 2015 се мести в Германия. \"Положението в България след 2007 започна да става нетърпимо. Понякога се чудя как издържа народът\", споделя Петър, който години наред е имал частен бизнес във Видин. \"Първо с родителите ми имахме шивашки цех - шиехме работни ръкавици и спално бельо. После имахме фурна за хляб. А между 1998 и 2008 се занимавах с медии\", разказва 48-годишният Петър. \"В един момент нещата станаха непосилни. И дори и с частен бизнес човек трудно можеше да се справи. И така и аз реших да напусна България и да тръгна да търся мястото си по широкия свят.\"   През последното десетилетие от живота си в България Петър, който е завършил икономика в УНСС и курс по печатни медии в Американския университет в Благоевград, се занимава с телевизия и радио. През 1998 той открива кабелна мрежа в ромския квартал на град Видин \"Нов път\". Става дума за телевизия \"Рома\", която е имала ежедневна програма от 10-12 часа на ден - със сутрешен блок, новини и различни предавания. \"За съжаление хората от квартала не успяха да оценят усилията ни още в началото. Едва през 2003, когато направихме документалния филм \"Самотата убива\", донесъл награди и признание на нашата телевизия, нашите съкварталци ни поздравиха и ни благодариха, че работим за тях\", спомня си Петър. Поглеждайки назад, днес той е щастлив, че телевизионната му програма е успяла и по някакъв начин да образова ромите от \"Нов път\". \"Това беше нашата цел\", казва икономистът, който в продължение на две години има и радиопрограма - \"Етнорадио\" в Монтана.   \"Именно образованието е ключът към по-доброто бъдеще - не само за ромите, а за всички\", казва Петър. \"Навремето родителите ни ни възпитаваха в духа на доброто образование - да учим, да получим прилична професия и добра работа.\" Той е учил до 8 клас в т.нар. ромско училище във Видин. А след това се записва в гимназия - в българско училище, както казва той самият. \"Спомням си, че имах притеснения относно българския си език. Не говорех правилно български и това ме накара да дам повече от себе си, да инвестирам повече време в това. Но като че ли никога не съм усещал явна дискриминация заради произхода ми\", спомня си Петър. След това добавя: \"Имало е моменти, в които съм се чувствал дискриминиран, но впоследствие осъзнах, че това се е дължало на моите разбирания.\"   Петър Филипов и неговите колеги от телевизионния канал на град Касел   И все пак не може да се отрече, че в България има скрита дискриминация спрямо ромите, казва той. \"Във Видин например имаше заведения, които не допускаха или не обслужваха роми. Има и дискриминация при търсенето на работа - роми отговарят на изискванията, кандидатстват, изпращат документите си, но когато работодателите разберат, че кандидатът е от ромски произход, мястото изведнъж се оказва заето\", посочва Петър. Той казва, че в чужбина никой досега не го е питал дали е ром. \"Никой не се е интересувал от моя етнос. Но и аз никога не го крия.\" 48-годишният икономист посочва, че в в това отношение ситуацията в чужбина е различна от тази в България: \"Хората те оценяват по твоите способности. В България може би е малко по-силно заложено това да те оценяват през етноса ти.\" Петър обаче вижда и някои разлики между днешна България и времето преди 1989. \"По времето на комунизма всички роми бяха включени активно в производството и работеха. Днес нещата стоят другояче.\"   Франк Вайерсхойзер от телевизионния канал на град Касел признава, че дори се зарадвал, когато Петър кандидатствал с идеята си за предаване при тях. \"Моята приятелка също е от ромски произход и знам много добре колко труден е понякога животът на ромите в България\", казва германецът. \"Петър се застъпва силно за представителите на своя етнос, но същевременно е отворен към света. Той се труди много, за да осигури добър живот на семейството си\", казва Франк Вайерсхойзер.   Самият Петър споделя, че в свободното си време работи по телевизионното предаване. \"Работя иначе шест дни в седмицата. По 12 часа на ден разнасям пица\", казва той и подчертава, че всички момчета от неговия малък български екип работят.     Говорейки за ромите от видинския квартал \"Нов път\", Петър с усмивка посочва, че като цяло в ромския квартал на Видин има доста будни хора. \"В моя роден град има доста роми, които по един или друг начин успяват - инвестират в себе си, в образованието си\", казва той и посочва като пример Русин Коцев, който днес също живее в Германия - в град Кобленц. \"Русин беше ученик в 7 клас, когато навремето стартира в нашата телевизия \"Рома\". Той започна с рубриката \"Любопитни факти\", а впоследствие стана и репортер. Водеше и тийнейджърско предаване\", разказва Петър. Впоследствие Русин завършва българска филология и продължава образованието си. Днес той има докторска степен по съвременен български език.   Русин идва в Германия през лятото на 2017 с ясното съзнание, че българските деца трябва да учат български език, за да познават историята и на народа си, и на етноса си, както казва той самият. \"До края на тази учебна година съм помагам на едно училище в Кобленц и на родителите на българските деца, които учат там. От следващата година ще работя по специалността си и ще преподавам български език на същите деца, като обучението ще е част от учебната програма на местното училище\", разказва Русин. Според него, е необходимо всички да разберат, че децата, отгледани и изучени в чужбина, може да променят нещата не само за себе си, но и за хората в своята родина. \"За тази цел обаче децата имат нужда от нашата помощ, като не само на осми април, Международния ден на ромите, им говорим за паметта и дълга\", казва той.   Русин Коцев: \"Международният ден на ромите не е ден за кючеци\"   \"На този ден се отдава почит към жертвите на Холокоста, в който са убити и много синти и роми. За съжаление обаче този празник като че ли в много ромски общности се е превърнал в повод за надсвирване и музика. А всъщност на този ден би трябвало да си сведем главите и да почетем загиналите в лагерите\", казва Петър.   И Русин смята, че самите роми не познават достатъчно добре историята си като етнос. Той призовава специалистите да започнат нови изследвания, посветени на ромите, а хората, милеещи за този етнос, да помогнат за правилното възприемане на ромите по света.   Според Петър, резултатът от работата на различните неправителствени организации и проекти, насочени към ромите, не е достатъчно силен. \"Прави се много за ромите, но ефектът не е голям. Нужно е в програмите, насочени към ромите, да има роми. Дори и в най-малкия подобен проект трябва да има роми. Защото процесът на т.нар. интеграция на ромите, трябва да тръгне от самата общност, отвътре. А сега всичко сякаш е написано просто, за да се усвоят някакви пари\", казва 48-годишният икономист и водещ на \"Incomer stories - Made in Germany\". В неговото предаване за \"Offener Kanal Kassel\", представящо истории на българи в Германия, скоро ще участват и български роми. \"Защото и те, разбира се, са част от България.\"", "date": "2018.04.09", "title": "\"Никога не съм крил, че съм ром\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380678-%D0%B4%D0%B0-%D0%BE%D0%BF%D0%B8%D1%82%D0%B0%D1%88-%E2%80%9E%D1%81%D1%82%D0%B0%D1%80%D0%BE-%D1%87%D0%B5%D1%80%D0%B2%D0%B5%D0%BD%D0%BE-%D0%BE%D1%82-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0%E2%80%9D,-%D1%80%D0%B5%D0%BA%D0%BE%D0%BB%D1%82%D0%B0-1981-%D0%B3-%E2%80%93-%D0%B7%D0%B0%D0%BF%D0%B0%D0%B7%D0%B5%D0%BD%D0%BE", "text": "Рядко се случва над 20-30 годишно вино да има сравнително запазен вкус. Повечето вина над 15 години стават блудкави, няма я свежестта и плодовият вкус, танините се загубват, изтъняват. При добре остарялото старо вино се запазва само „скелета” от някогашния му вкус и се добавят конячни тонове, усещане за сушени листа и кожа. Но повечето стари вина губят дори елементи от „скелета”. Някои пропускат и въздух през тапите, развиват се киселини, които от отлежаването не изчезват и не омекват, а „стърчат” сред блудкавия вкус. Някои такива вина помътняват.  Ценното на старите вина е …годината. Емоцията и спомена са качество.     Отворихме с приятели „Старо червено от Оряховица”, реколта 1981 г. То е купаж от каберне совиньон и мерло, едно от вината с т. нар. КНП – Контролирано наименование за произход, най-високата категория български вина при соца. Вече не се произвежда. Тогава за пръв път е извършено райониране и са въведени наименования за произход, т. нар. апелации по френски стандарти. Навремето това вино е било оценявано високо, типичен стил Бордо, но с качествата на българското грозде от Тракиййската низина, село край Стара Загора. Изненадата беше, че виното е сравнително запазено. Цветът беше „керемида”, с тъмночервени отенъци близо до ръба на течността в чашата. Не беше помътняло. По-голямата изненада беше запазеният вкус, който показваше най-доброто от едно 37-годишно вино. Конячни тонове, танини запазени донякъде, не изпъкват киселини, нюанси на сухи листа и кожа.     Тапата беше запечатана с восък отгоре, беше пропуснала вино до средата, но от външния край на бутилката беше запазена абсолютно суха. Без т. нар. брет (микроорганизми, които се развиват в тапата и вкарват миризма, която прави виното дефектно). Напълно опазено. Едно прекрасно съхранено старо вино. Компанията от неколцина ценители изпаднахме във възторг, че сме попаднали на така запазено. И емоцията от годините неминуемо изпъкна. Една от компанията „дегустатори” се трогна, че виното е от годината в която се е родила. Друг каза, че е опитвал навремето, в края на соца, „Старо Червено от Оряховица”, реколтата от предните 2-3 години, било много хубаво. Тръгна приказка къде и колко може да има запазени такива бутилки, дали всички са се запазили така. Човек като избира такива стари, трябва доколкото може да погледне дали се вижда в края на бутилката да не е помътняло. Ако се вижда тапата и не е скрита с капсул, дали е пропуснала докрай или е суха до средата.     Като отвориш такова старо 30-ина годишно вино, то се държи в първите 20-30 минути. От контакта с въздуха вкусът му бързо се променя, някои дори, ако са били бистри, помътняват. Като преседи, излизат и киселини, които в началото не са се усещали толкова. Блудкаво плюс кисело. С нашето „Старо червено от Оряховица” не стана точно така. След половин час изпъкнаха киселини, но не чак неприятни, виното не помътня, и беше годно за пиене. Разбира се спомените надделяха. Но това е едно от малкото български вина, което е имало потенциал за стареене. Защото доброто остаряване зависи, освен от лозето, сортовете, и от това как е направено виното. „Опитай сега дори едно 5-6-годишно от същия район, да видиш, че дори толкова не могат да стареят” – ми каза по този повод известен български енолог. Някогашните лозя около Оряховица не са се запазили, също и някогашната изба. Нова малка винарна „Оряховица” има шанса да възроди старата марка , която се опита да направи същото вино с Контролирано наименование за произход. От избата представиха на „Винария” в Пловдив същия купаж от каберне и мерло с името „Оряховица”, много добро и на приличната цена 10 лв. – само на изложението.", "date": "2018.04.09", "title": "Да опиташ „Старо червено от Оряховица”, реколта 1981 г. – запазено"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380679-%D0%BF%D0%B5%D1%82%D0%BE%D1%80%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-100-000-%D0%BA%D1%8A%D0%BC-2017-%D0%B3", "text": "Петорно е нараснал броят на имигрантите в България от 1990 до 2017 г., написа британският в. Дейли мейл. Според изследване на базирания в американската столица Вашингтон институт “Пю” броят на хората, живели в страната, но неродени у нас, е бил приблизително 20 000 души.     През миналата година неродените в България и постоянно пребиваващи хора са били приблизително 100 000. По години нарастването на прииждащите чужденци изглежда по следния начин: през 2000 г. – 40 000 души, 2015 г. – 80 000 и 2017 г. – 100 000.      Експертите от САЩ посочват, че става дума за хора, търсещи политическо и/или икономическо убежище. В тази бройка не са включени туристите, членовете на дипломатическите и военни мисии, както и работещите в чужди за страната компании, културни и образователни институции.     От данните, публикувани от лондонската медия, става ясно, че България е сред държавите в света, която е отбелязала най-голям ръст на приети чужденци в процентно отношение. За сравнение, живеещите в САЩ граждани на други страни през 1990 г. са били около 23, 250 млн. души, а 27 години по-късно – почти двойно повече.          ", "date": "2018.04.09", "title": "Петорно увеличение на имигрантите в България! 100 000 към 2017 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380680-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BC%D0%B8-%D0%B3%D0%BE-%D0%BA%D0%B0%D0%B7%D0%B0", "text": "В последната седмица на март Европейската комисия публикува на сайта си поредните Отчети за динамиката на електроенергийния и газовия пазари, в рамките на съюза, за последното ТРИмесечие на 2017-та г., но в тях има данни и за по-дълги периоди и райони извън ЕС. Това ме въодушеви да ви покажа една от интересните графики, свързана с електроенергийния пазар на Балканския полуостров, за 2017-та г., но заедно с това реших да я обогатя с данните за първите 14 седмици на 2018-та г.   И ето какво се получи .         Мисля, че сами ще се ориентирате, коя от графиките е за 2017-та и коя за 2018-та години? Сравняването им и анализирането им е изключително полезно и поучително. Особенно в светлината на последното гигантско престъпление на (из)родната политико-медийно-енерГЕПИйна мафия, която успешно прокара и вече консумира драстичния скок в цената на тока от фирмите-посреднички към бизнеса, от 1-ви февруари 2018-та г. Нека припомним едно от най-наглите актове на това престъпление:     Забелязахте ли основния и единствен “аргумент” на ЧЕЗ Електро, част от ЧЕЗ България и бъдеща придобивка на Гинка Върбакова, в червената рамка. А сега сравнете с истинската динамика на пазара в региона. Така сега фирмите обслужващи организираната престъпност ПРЕпродават тока на бизнеса на цени от над 64 евро/МВт.ч, а в крайна сметка пак го плащаме всички ние.   Страницата на ЕК, от която можете да видите въпросните ТРИмесечти Отчети:   ЛЮБОПИТЕН ФАКТ!  Преди броени дни централната информационна емисия на държавния руски Канал 1 се похвали, че в Отчета за газовите пазари, за последното ТРИмесечие на 2017-та г. ЕК е отчела РЕКОРДЕН ИЗНОС на природен газ от Русия към Европа. Проверих и това се оказа ВЯРНО! До сега не съм чул или прочел някоя “българска медия или експерт” да се е похвалил/а с успехите на родния електроенергиен пазар.  ", "date": "2018.04.09", "title": "Европейската комисия ми го каза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380681-%D0%BC%D0%B0%D0%BB%D0%BA%D0%B0%D1%82%D0%B0-%D1%87%D0%B5%D1%80%D0%BD%D0%B0-%D0%BA%D1%83%D1%82%D0%B8%D1%8F,-%D0%BA%D0%BE%D1%8F%D1%82%D0%BE-disney-%D0%B8-%D1%84%D0%BE%D0%BA%D1%81-%D0%BD%D0%B5%D0%BD%D0%B0%D0%B2%D0%B8%D0%B6%D0%B4%D0%B0%D1%82", "text": "Основните медийни и развлекателни компании провеждат кампания срещу разпространението на малки черни кутии, които могат да осигурят безплатен достъп до хиляди телевизии и платформи за разпространение на развлекателно съдържание по целия свят.     \"Тази малка кутия пое вълната на пиратството и сега се разпространява вече по целия свят\", коментира Нийл Гейн, генерален мениджър на Коалицията срещу пиратството - индустриална група, в която влизат играчи като Disney, Fox, Turner и редица други медийни и развлекателни гиганти.   А според Гейн Югоизточна Азия се превръща в \"епицентър\" на производството и разпространението на тези кутиите, които са известни като незаконни стрийминг устройства (Illicit Streaming Devices) или ISD.   Сами по себе си кутиите не правят много. Но когато се зареждат с правилния софтуер, те могат да дадат възможност на хората да гледат безплатно съдържанието, за което трябва да плащат - от различни футболни първенства, американски футбол, NBA, известни сериали и най-новите холивудски филми.   Компаниите се борят с всичките си сили срещу разпространението на този хардуер и оказват безпрецедентен натиск върху властите да се справят с новата заплаха от пиратството.   В Сингапур кабелните оператори Singtel и Starhub се обединиха с Fox и Британската футболна Premier League, за да предприемат съдебни действия срещу двама продавачи на ISD. Делото, което сега е в съда, може да доведе до забрана на устройствата в града-държава.   Вече бяха предприети успешни съдебни действия срещу продавачите на кутиите в Хонг Конг, Тайланд, Малайзия и Обединеното кралство, според Коалицията за борба с пиратството. Но само да се спре продажбата им далеч не е достатъчно, за да се спре използването им в много държави.   Миналата година пазарите на ISD станаха фокус на доклада на правителството на САЩ, обръщайки внимание върху това, че употребата на тези черни кутии в страната е нараснало главоломно.    Трудно е да се определи точният размер на финансовите щети, които незаконните устройства могат да нанесат върху световната медийна и развлекателна индустрия.   Загубите за компании, които създават, притежават и разпространяват съдържание за Северна Америка, биха могли да надхвърлят 4 милиарда долара годишно, според скорошен доклад на фирма за комуникационни технологии Sandvine.   Анализ на изследователската група Media Partners Asia показва, че в Сингапур броят на абонатите на платени телевизионни канали е спаднал с 15% през последните две години, главно заради пиратството. Нейният главен изпълнителен директор Вивек Куто прогнозира, че броят на абонатите може да падне още 15% през следващите две години.   Джонатан Спинк, главен изпълнителен директор на HBO в Азия, работи в региона в продължение на 20 години и казва, че пиратското съдържание никога не е било толкова широко разпространено, колкото е към днешна дата.   \"Всеки говори за проблема сега, което означава, че всички са засегнати от него\", каза той. \"Хората анулират абонаменти, защото могат да получават неща безплатно. В момента това не убива бизнеса, но започва да има много реален ефект върху него.\"   По негови думи е трудно да се определи колко точно струват на компанията му тези нелегални стрийминг устройства струват на компанията, но посочва за пример \"Игра на тронове\", което е най-пиратстваното телевизионно шоу в историята на телевизията. Епизодите от седмия сезон са били изтеглени нелегално повече от 1 милиард пъти, според компанията за борба с пиратството Muso.   \"Дори да можете да превърнете 10% от тези хора в клиенти, които си плащат, бизнесът би бил значително по-добре\", казва още Спинк.   Един от най-големите проблеми е лесният достъп до въпросните стрийминг кутии. По думите на Нийл Гейн устройствата се продават \"като топъл хляб\" в различните молове и търговски центрове в Азия.    Така например в технологичния мол на площад \"Сим Лим\" в Сингапур редица магазини вече предлагат стрийминг кутиите. Няколко от тях коментират пред CNN, че устройствата се продават добре. Един пакет струва около 150 долара. След това се зарежда със софтуер и единственото, което остава на потребителя, е да го включи към телевизора си и да гледа, каквото си поиска.   А спирането от продажба на ISD се оказва изключително трудно. И макар правителствата да виждат щетите от кражбата на интелектуална собственост, те определено не влагат всичките си усилия в борбата с този проблем, смята Гейн.   Според индустрията единственият начин светът да се справи с пиратството е да промени самото си отношение към него.    Ако сте откраднали 100 паунда през интернет от банката си, ще си докарате доста проблеми на главата. Но ако откраднете няколко филма от някого, никой няма нищо против. Този начин на мислене трябва да се промени\", смята Спинк.   А дотам светът има да извърви адски много път...", "date": "2018.04.09", "title": "Малката черна кутия, която Disney и Фокс ненавиждат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380675-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D0%B2%D0%BF%D1%81%D0%B8%D1%85%D0%B8%D0%B9-%D0%BA%D0%B5%D1%81%D0%B0%D1%80%D0%B8%D0%B9%D1%81%D0%BA%D0%B8", "text": "    Свети мъченик Евпсихий се родил в Кесария Кападокийска . Възпитан бил още от детство в духа на християнската вяра. Той бил човек богат, знатен и почитан от всички. Когато достигнал пълнолетие, той се оженил. Денят на сватбата му съвпаднал с годишния празник в чест на езическия идол Фортуна (щастие).     По това време управлявал император Юлиан Отстъпник (361–363 г.). Когато посещавал града, той всеки път извършвал тържествено жертвоприношение в капището на този идол. На неговия пример подражавали всички езичници. Те търсели различни поводи да извършват тържества в чест на този бог. През време на сватбеното угощение Евпсихий забелязал големи тълпи от езичници, които отивали към капището за жертвоприношение. В сърцето му пламнала свещена ревност по Бога. Той взел със себе си няколко християни, отишъл и счупил идола и разрушил капището.   За тази му постъпка веднага съобщили на императора. Евпсихий знаел какво го очаква. Затова раздал имота си на бедните и чрез пост и молитви започнал да се подготвя за предстоящия му мъченически подвиг.    Като узнал за станалото в Кесария Кападокийска, Юлиан бил обхванат от голям гняв и решил да отмъсти не само на Евпсихий, но и на всички християни в целия град. Жителите на Кесария той обложил с големи данъци, лишил града от привилегиите, които имал като главен град на областта и поискал незабавно да бъде възобновено разрушеното капище. Евпсихий бил подложен на страшни мъчения.    Окован във вериги, той бил хвърлен в тъмница. Често го извеждали и жестоко го мъчели по различни начини. Той обаче мъжествено понасял всички страдания и твърдо изповядал вярата си в Христа Иисуса.    Дълго време продължили тези изтезания, но мъченикът останал непоколебим в своите християнски убеждения. Най-после той бил посечен с меч. Идолското капище обаче не било въста-новено, защото император Юлиан заминал на война с персите и повече не се върнал в Кесария Кападокийска, а по-късно върху гроба на мъченика бил издигнат великолепен храм.", "date": "2018.04.09", "title": "Св. мъченик Евпсихий Кесарийски"}
{"url": "http://www.classa.bg/%D1%81%D0%B2%D1%8F%D1%82/item/380674-%D0%B8%D0%BB%D1%8E%D0%B7%D0%B8%D0%B8%D1%82%D0%B5-%D0%BD%D0%B0-%D0%B5%D0%B4%D0%B8%D0%BD-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82", "text": "          Политическото значение на случая Пучдемон не е толкова голямо, колкото общественото внимание, което му се отделя. Бившият каталунски лидер няма никакъв шанс скоро да се върне в активната политика. Ако успее да предотврати екстрадирането си, ще му се наложи да се крие от испанското правосъдие в Белгия или някъде другаде. Ако пък бъде екстрадиран, ще влезе в испански затвор. И в двата случая той няма да може отново да поеме управлението на Каталуния. Съдбата ѝ вече е в ръцете на следващото поколение политически лидери на провинцията.   Това, че Пучдемон нарича \"политическите затворници\" \"срам за Европа\" показва още веднъж, че този сепаратист изобщо не разбира същността на Европейския Съюз. Пучдемон и неговите съюзници пренебрегнаха, изопачиха и нарушиха испанското право – надявайки се, че останалата Европа ще ги възнагради за това.   Те извършиха нещо, което влиза в пълно противоречие с всичко онова, което ЕС представлява: той е правова общност, макар че прокарването на европейските закони не винаги протича така гладко, както ни се иска. В този ЕС, към който уволненият регионален президент искаше да присъедини своята провинция, никой няма правото да пренебрегва съдебните решения, нито пък да организира нелегални референдуми или едностранни отцепвания на провинции от една държава.   В Германия Пучдемон можа да установи, че в някои случаи ЕС предлага закрила на предполагаеми престъпници, с каквато те не се ползват дори в родните си страни. Германското правителство стори добре, че се държи настрана от случая „Пучдемон\". Действията на каталунския лидер ще бъдат разглеждани от испански съд, затова и въпросът за екстрадирането му би следвало да се остави в ръцете на правосъдието.     Европейската заповед за арест е ефикасен инструмент, който облекчава наказателното преследване в европейското пространство на отворените граници и правото на свободно придвижване. При това се зачитат и някои национални особености на правораздаването в отделните страни.   Случаите, които съдържат политически заряд, са по-скоро изключение. В повечето случаи става дума за обичайната престъпност. И този инструмент също е част от демокрацията, за която Пучдемон толкова обича да говори. Защото европейската заповед за арест е въведена с решение на законно избраните правителство в ЕС.  ", "date": "2018.04.09", "title": "Илюзиите на един сепаратист"}
{"url": "http://www.classa.bg/%D1%81%D0%B2%D1%8F%D1%82/item/380666-%D0%BC%D0%B5%D0%BA%D1%81%D0%B8%D0%BA%D0%BE-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%B5%D1%81%D0%BA%D0%BE%D1%80%D1%82%D0%B0-%D0%BD%D0%B0-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D0%B0-%D0%BD%D0%B0-%D1%87%D0%B8%D1%85%D1%83%D0%B0%D1%85%D1%83%D0%B0", "text": "Въоръжени лица нападнаха с куршуми, изстреляни от кола, военните, ескортиращи губернатора на Чихуахуа, Хавиер Коррал Хурадо, съобщава El Diario. Атаката се е състояла в Боскес де Сан Франциско.   Трима агенти на Комисията за сигурност на щата Чихуахуа бяха ранени и хоспитализирани. След нападението губернаторът Коррал беше укрит и в района беше проведена полицейска операция, за да се намерят агресорите.   Съгласно изявлението на Корал за случилото се, животът на пострадалите агенти, на които бе възложена неговата охрана, е извън опасност.   Губернаторът е заявил, че военните патрулирали в района и изпълнявали задачи по възпиране на престъпността, когато забелязали присъствието на подозрителен автомобил. Непознатите, които са били в колата, са открили огън, но служители \"са успели да отблъснат нападението, чрез бързо и ефективно реагиране\".", "date": "2018.04.09", "title": "Мексико: Атакуваха ескорта на губернатора на Чихуахуа"}
{"url": "http://www.classa.bg/%D1%81%D0%B2%D1%8F%D1%82/item/380668-%D1%8F%D0%BF%D0%BE%D0%BD%D0%B8%D1%8F-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D0%B5%D0%BB%D0%B8%D1%82%D0%BD%D0%B8%D1%82%D0%B5-%D0%BC%D0%BE%D1%80%D1%81%D0%BA%D0%B8-%D0%BF%D0%B5%D1%85%D0%BE%D1%82%D0%B8%D0%BD%D1%86%D0%B8,-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Япония възстанови тази събота първата си единица морски пехотинци, за първи път след края на Втората световна война, за да противодейства на евентуална инвазия на островите в Източнокитайско море, съобщава Ройтерс.   На официалната церемония, проведена във военната база Сасебо, в югозападната част на остров Кюшу, на която присъстваха около 1500 членове на Бригада амфибия за бързо разгръщане (ARDB), се проведе демонстрация от 20 минути, симулираща освобождаването на остров от ръцете на нашествениците.   Заместник-министърът на отбраната на Япония, Томохиро Ямамото обърна внимание на сложността на \"ситуацията в областта на сигурността, която заобикаля Япония\". В това отношение той подчерта \"Защитата на нашите острови се превърна в най-важната ни цел\".   Тази бригада е последният елемент, който се прибавя към японските военноморски сили, състояща се от хеликоптероносачи, универсални десантни кораби, амфибийни кораби и самолети Osprey, предназначени за възпиране на Китай.", "date": "2018.04.09", "title": "Япония възстановява елитните морски пехотинци, за първи път от Втората световна война"}
{"url": "http://www.classa.bg/%D1%81%D0%B2%D1%8F%D1%82/item/380671-%D1%81%D0%BF%D0%BE%D1%80%D1%8A%D1%82-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD", "text": "          Вече 19 века спорът между православието и католиците кога точно трябва да се чества Великден остава нерешен. Христовото Възкресение е обявено за най-големия християнски празник още от времето на първите апостоли. Тогавашните християни много държат Великден да не съвпада с датата на празнуване на Пасха – празника на предалите Христос евреи. Това и досега е железен канон за всички християнски църкви.     По време на Вселенския събор в Никея през 325 година проблемът сякаш е решен - оттогава до днес Възкресението Христово се чества в неделя, а точната дата е различна всяка година. Тя винаги се изчислява така, че да не съвпадне с еврейската Пасха и да бъде след пролетното равноденствие.   Разминаването между църковните календари на католици и православни се обяснява с факта, че от 16-ти век на Запад датата на Великден се определя по Григорианския календар, докато на Изток продължават да използват Юлианския. Юлианският календар отдавна е „превъртян\" с 13 дни напред, но дори и поправен, той се различава от Григорианския.   „Макар и далеч от съвременните комуникации, първото хилядолетие на християнството е най-благодатното време по отношение на неговата цялост и неделимост. В наши дни на всеки две или три години става така, че католици и православни празнуват заедно Великден. Много по-важен е обаче въпросът за смисъла на празника. Спекулациите възникват тогава, когато се сравняват Рождество Христово и Възкресение Христово и се спори коя църква на кой от двата празника държи повече. Според мен няма никакво съмнение, че Великден е по-важният празник, защото тогава приключва изкупителното дело за спасението на човечеството, което е започнало на Рождество и е извършено от нашия Бог Исус Христос\", казва доцентът по богословие Павел Павлов.   Празничните богослужения имат свои правила на Изток и на Запад     „Разликите при богослужението по време на православния и католическия Великден са нараснали много през вековете на разделение между християнския Изток и Запад. Те са дори в самия начин и в часа на извършване на ритуала, както и в литургичния чин, по който се извършва богослужението. В православните страни Възкресението Христово се посреща след полунощ на събота срещу неделя, но никога преди изгрев слънце. В някои гръцки манастири по обичаи, останали от времето на Византия, бият камбаните за Христовото Възкресение чак в 3 часа сутринта. Западните християни си казват „Христос возкресе\" едва в неделната утрин сред изгрев слънце. Всъщност за православните християни честването на Великден започва в 14 часа на Велика събота в Йерусалим, когато по време на литургията слиза Благодатният огън, който свети, но не изгаря. Това е знакът, че Господ не е изоставил човечеството\", разказва богословът.   Символите на всички дни от Страстната седмица са еднакви за всички християни – на Велики четвъртък се чества Тайната вечеря, на Разпети петък – опелото и погребението на Спасителя, а съботата навсякъде е най-дългият ден за вярващите, които очакват Възкресението. Днес римокатолическата църква използва много по-олекотен, кратък и даващ възможност за множество повторения „протокол\" при изпълнението на великденските свети литургии, наречени меси. За сравнение - и досега в православния свят в един храм от един свещеник може да се извърши само една света литургия в рамките на един ден.   Универсалният християнски символ на живота     Разликите в честването на Великден в християнския Изток и Запад осезаемо нарастват след падането на Константинопол по време на Четвъртия кръстоносен поход и особено след Реформацията в Западна Европа през 16-ти век, в резултат на която се появява протестантството.   „Яйцето обаче остава вечният християнски символ на новия живот по подобие на Христовото Възкресение. Още от най-ранното християнство знаем за червеното яйце, което Света Мария-Магдалена подарява на римския император Тиберий. Яйцето и днес остава универсалната украса на целия християнски свят по Великден\", казва доцент Павлов. \"Любопитно е, че възприетото на някои места в християнския свят агнешко месо като блюдо по време на Великденския празник всъщност е заимствано от евреите, които празнуват своята Пасха с месото на „жертвения агнец\" в памет на чудодейното бягство на народа на Мойсей от Египет\", заключава доцентът по богословие в Софийския университет.", "date": "2018.04.09", "title": "Спорът за Великден"}
{"url": "http://www.classa.bg/%D1%81%D0%B2%D1%8F%D1%82/item/380669-%D0%BD%D0%B0-%D0%B4%D0%B2%D0%B0%D0%BC%D0%B0%D1%82%D0%B0-%D1%81%D0%BA%D1%80%D0%B8%D0%BF%D0%B0%D0%BB-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B0%D1%82-%D0%B4%D0%B0-%D1%81%D0%B5-%D0%BF%D1%80%D0%B5%D0%BC%D0%B5%D1%81%D1%82%D1%8F%D1%82-%D0%B2-%D1%81%D0%B0%D1%89-%D0%BF%D0%BE%D0%B4-%D0%BD%D0%BE%D0%B2%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82", "text": "На бившия разузнавателен агент Сергей Скрипал и дъщеря му Юлия може да им предложат нови идентичности и нов живот в Съединените щати, опитвайки се да ги защитят от по-нататъшни атаки, съобщава The Sunday Times.   Според източници на вестника, служители от разузнавателната агенция MI6 в Обединеното кралство са имали разговори с колегите си от ЦРУ за преселването на жертвите на отравяне от миналия месец в британския град Солсбъри.   \"Те ще им предложат нови идентичности\", се казва в статията, цитираща неидентифицирани източници.   Според тези източници, за гарантиране на тяхната безопасност Обединеното кралство възнамерява да им осигури заселване една от страните, наречени Пет очи, обединение на разузнаванията, което включва още Съединените щати, Канада, Австралия и Нова Зеландия.   \"Очевидното място за тяхното заселване са Съединените щати, защото има по-малка вероятност да бъдат убити и е по-лесно да ги защитим под нова идентичност\", заяви източникът, който се предполага, че е запознат с преговорите.   Според вестника, \"двете жертви са в съзнание и скоро ще започнат да подпомагат властите\" при разследването на нападението с невротоксичен агент на 4 март. Съобщава се, че 33-годишната Юлия, руска гражданка, е отхвърлила предложението на руското посолство в Лондон да предостави консулска подкрепа на нея и на баща й.", "date": "2018.04.09", "title": "На двамата Скрипал може да предложат да се преместят в САЩ под нова идентичност"}
{"url": "http://www.classa.bg/%D1%81%D0%B2%D1%8F%D1%82/item/380670-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B4%D0%B2%D0%B0-%D0%B7%D0%B0-%D1%82%D1%83%D1%80%D1%86%D0%B8%D1%82%D0%B5-%D1%81%D0%B0%D1%89-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%81%D0%B8%D0%BB%D0%B8%D1%82%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D1%81%D0%B8%D1%80%D0%B8%D1%8F", "text": "Агенция Ruptly отбелязва нов военен пост с американски знамена в близост до сирийския град Манбидж, в близост до река Саджур, като е разговаряла с двама бойци на Сирийските демократични сили (FDS), служещи във въпросното военно съоръжение. Войниците твърдят, че действат съгласувано с Вашингтон срещу турските операции в района.   С видимото повишение на броя на американските войски в северните райони на Сирия, Вашингтон помага на кюрдите, които контролират района, да отблъснат офанзивата на Турция, която от своя страна смята кюрдските милиции за терористи и на няколко пъти е обещала да ги атакува в Манбидж.   Един от бойците на FDS е коментирал, че военният пост в Манбидж е създаден преди повече от година \"за да противостои на турската заплаха. Коалицията идва за турците\", каза той.   Войникът каза, че американците \"са създали свои бази в региона, имат тежки оръжия и увеличават все повече и повече броя на войските си\". Материалът показва автомобили с висока проходимост с леки брони и бронирани МРАП автомобили, оборудвани с картечници.   Друг член на FDS, командир, добави, че американците изпращат също разузнавателни самолети и отчитат \"силна мобилизация на радикалната група Джаиш ал Ислам, считана за терористична, който дойде от Източна Гута с между 25 и 30 военни превозни средства. \"   \"Американците са дошли, видяха ги и казаха, че ще има координация между нас и ще се намесят в случай на движение и ще отвърнат на всяка атака, която може да се случи на нашата първа линия\", каза той.", "date": "2018.04.09", "title": "\"Коалицията идва за турците\": САЩ увеличават силите в Северна Сирия"}
{"url": "http://www.classa.bg/%D1%81%D0%B2%D1%8F%D1%82/item/380672-%D0%BF%D1%8A%D1%80%D0%B2%D0%B8%D1%8F%D1%82-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%BE%D0%B7%D1%85%D0%BE-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%B0%D0%BA-%D1%81%D0%B0%D1%89-%D1%81%D0%B0-%D0%B3%D0%BE-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D0%BB%D0%B8-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Жозе Бустани, бразилският дипломат, който е бил първият генерален директор на Организацията за забрана на химическите оръжия (ОЗХО) е дал изключително интервю за RT, в което разглежда случая Скрипал и разкрива как администрацията на САЩ го е притискала да напусне организацията, преди войната в Ирак през 2003 година.   Бустани, който ръководи ОЗХО между 1997 г. и 2002 г., си спомня как се е опитал да убеди Ирак и Либия да се присъединят към организацията, което означава, че двете страни биха били принудени да се отърват от всички химически оръжия, ако ги имат.   В случая с Ирак дипломатът казва \"беше очевидно, че по време на първата война в Ирак всичко беше разрушено и нямаше какво да обвини Багдад, че притежава химическо оръжие\".   През 2001 г. инспекторите на ОЗХО разгледаха иракските съоръжения и това беше \"успешна операция\". След това неофициалният диалог на Бустани с иракчаните и либийците за присъединяване към организацията направи пробив, подчертава той.   Дипломатическите усилия обаче не допаднали на Вашингтон, защото \"те вече имаха планове да предприема военни действия срещу Ирак\", казва Бустани. Скоро след това администрацията на Буш започнала да агресивно настоява за оставката му, което за него се превръща в \"трагична история\".   По-конкретно той получил телефонно обаждане от Джон Болтън, настоящият съветник по Националната сигурност на Доналд Тръмп и държавен подсекретар по Контрол на оръжията и международн сигурност в администрацията на Буш между 2002 и 2004 г.   \"За първи път бях в контакт с него и той ми каза, че има инструкции да ми каже, че трябва да подам оставка от организацията. Аз го попитах защо. Той каза, че моят стил на управление не се нрави на Вашингтон\". Дипломатът категорично отказал да подаде оставка, но няколко седмици по-късно Болтън се явил в седалището на ОЗХО в Хага. \"Той дойде в кабинета ми и каза: \"Трябва да подадете оставка и да ви давам 24 часа, това е, което искаме. Трябва да си отидете, трябва да напуснете организацията и поста на главен изпълнителен директор\".   Когато Бустани отговорил на Болтън, че \"не дължи нищо\" на Съединените щати. и че той е определен от всички държави-членки на ОЗХО, последният с по-зловещ тон отговорил: \"Е, тогава ще има репресии, ще се подготвите да приемете последствията, знаем къде са вашите деца\".   Според Бустани две от децата му са били в Ню Йорк по онова време, а дъщеря му - в Лондон. Ръководителят на ОЗХО обаче казал на Болтън, че семейството му \"е наясно с това, което се случва, така че те са готови да се справят с последствията\". Отговорът изненадал Болтън, който напуснал офиса.   Накрая, на 21 април 2002 г., по молба на Болтън се провела специална среща в Хага, на която Бустани бил освободен с 48 гласа срещу 7 и 43 въздържали се. Дипломатът посочва, че онези, които се въздържали, са били развиващите се страни и че собственото му бразилско правителство \"тогава го е изоставило\".   За Болтън Бустани вярва, че \"той не е човек, с когото можете да говорите\" и той не смята, че е способен да бъде съветник по националната сигурност на правителството на САЩ.   Във връзка с отравянето на Сергей Скрипал и неговата дъщеря, в което Лондон започна да обвинява Русия, по-малко от 24 часа след инцидента, дипломатът подчерта, че за толкова кратко време е невъзможно да се определи какъв вид нервен агент е използван. Като цяло, според Бустани има много въпроси около разследването на Великобритания по инцидента в Солсбъри , \"Защо не се обадиха незабавно на ОЗХО и защо ОЗХО не предложи да действа?\", попита дипломатът, като припомни, че функцията на организацията \"е да отиде незабавно и да анализира жертвите\". От друга страна, има много въпроси, свързани с използваното вещество. \"За начало, как се е контролирало и ограничило използването на тази отрова само върху двама души?\" \"Има толкова много въпроси, на които те не отговарят, че всичко изглежда много подозрително.\"", "date": "2018.04.09", "title": "Първият ръководител на ОЗХО разкрива как САЩ са го заплашвали да подаде оставка"}
{"url": "http://www.classa.bg/%D1%81%D0%B2%D1%8F%D1%82/item/380673-%D0%B0%D0%BC%D0%BE%D0%BA%D1%8A%D1%82-%D0%B2-%D0%BC%D1%8E%D0%BD%D1%81%D1%82%D0%B5%D1%80", "text": "        Микробус се вряза вчера в множество хора в центъра на град Мюнтстер, където се намира популярен ресторант, посещаван и от много туристи. Извършителят е 48-годишен германец, който от дълги години е живял в Мюнстер. Твърди се, че е имал психически отклонения. Шофьорът на превозното средство го е насочил към голяма група хора, седящи пред заведението.     Десетки са ранени,от тях шестима с опасност за живота, съобщават агенциите. Според \"Зюддойче Цайтунг\" и още няколко медии, извършителят е германец, който е имал психически отклонения. Полицията претърси дома му и опроверга предишни информации, според които там е било намерено оръжие.    Открити са били само нелегално изработени фойерверки. Пак от полицията заявиха, че няма данни извършителят да е ползвал подкрепата на други лица. Източници, близки до разследването, твърдят, че деянието не е терористичен акт. Според силите за сигурност, случилото се носи белезите на атентат. Министърът на вътрешните работи на Северен Рейн-Вестфалия Херберт Ройл заяви, че засега няма никакви данни за връзка на атентатора с ислямистките среди. В Туитър полицията призова хората да не разпространяват непотвърдени информации за случилото се.   Говорител на германското правителство отправи думи на съпричастие към близките на жертвите. Потрес и скръб заради случилото си - това са първите реакции и на политиците, включително на вътрешния министър Хорст Зеехофер и на министър-председателя на провинцията Армин Лашет, които днес пристигнаха в Мюнстер. В местната катедпрала ще се проведе траурна литургия в памет на жертвите.", "date": "2018.04.09", "title": "Амокът в Мюнстер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380682-%D0%B5%D0%B2%D0%B0%D0%BD%D0%B3%D0%B5%D0%BB%D0%B8%D0%B5%D1%82%D0%BE-%D0%BD%D0%B0-10-%D0%B5%D0%B7%D0%B8%D0%BA%D0%B0", "text": "На Второ Възкресение в столичния катедрален храм „Св. Неделя\" Евангелието бе прочетено на 10 езика а патриарх Неофит чете по традиция на църковнославянски. Възкредението се нарича Второ, защото за втори път след полунощ звучи евангелският текст, възвестяващ възкръстването на Христос. „На този хубав слънчев ден, когато се радваме на Христовото Възкресение, пожелавам на всички от сърце да изпитат тази радост и да живеят с нея\", приветства миряните Негово светейшество.", "date": "2018.04.09", "title": "Евангелието на 10 езика"}
{"url": "http://www.classa.bg/%D1%81%D0%B2%D1%8F%D1%82/item/380667-%D0%B0%D0%BA%D0%BE-%D1%82%D0%BE%D0%B7%D0%B8-%D1%87%D0%BE%D0%B2%D0%B5%D0%BA-%D1%80%D0%B0%D0%B7%D0%B1%D0%B8%D1%80%D0%B0%D1%88%D0%B5-%D0%BE%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "          Заплахите на Доналд Тръмп, че ще наложи наказателни мита и на най-важните си съюзници, изуми всички, които разбират от икономика. САЩ имат колосален търговски дефицит. Междувременно той достигна 566 млрд. долара (около 461 млрд. евро). За Тръмп това е алармиращ сигнал, поради това че огромни суми изтичат от страната за внос на стоки от чужбина. Американският президент вярва, че външнотърговският дефицит е белег за това, че чужди държави искат да обезкървят Америка, като отнемат работните места на трудолюбивите американци и задушават икономическия потенциал на страната.     Истината обаче е друга. Обвиненията на Доналд Тръмп срещу други държави не почиват на обективни факти. Американският президент оценява неправилно и икономическите последици от огромния американски търговски дефицит. САЩ би трябвало да търсят решенията на проблема в собствената си страна. Азбучна истина е, че когато една страна иска да купува повече, отколкото произвежда, трябва да внася стоки, за да задоволи вътрешното търсене.      Бангладеш например има предимство в конкуренцията със САЩ, когато става дума за производството на евтини облекла с прилично качество. Същото се отнася за телевизорите от Южна Корея и смартфоните от Китай. Луксозните германски автомобили са по-скъпи от американските марки, но в сравнение с тях са значително по-качествени. В резултат на това Америка купува тези стоки в чужбина, вместо да ги произвежда сама.   Какво трябва да направи Доналд Тръмп, за да може Америка отново да произвежда повече облекло, телевизори и смартфони за собствените си потребители? Отговорът изглежда ясен: да строи нови заводи, да обучава кадри, да създава нови вериги от доставчици. Но това би излязло много скъпо на една страна, която не залага на тясната специализация в производството на стоки. Америка няма и географското предимство на страни като Южна Корея например, която доставя за своите телевизори компоненти, произведени в съседен Китай. Ако Тръмп реши да заложи по-силно на стоки „Made in America\", това допълнително ще намали покупателната способност на средния американец. Иначе казано: В крайна сметка Америка не може да си позволи да произвежда всички онези стоки, от които се нуждае.   Плановете на Доналд Тръмп крият едно основно противоречие. Той си въобразява, че може да запази или дори да създаде нови работни места не къде да е, а тъкмо в свиващия се американски производствен сектор. И то сега, когато Америка и бездруго отчита най-ниската безработица от 50 години насам.     И още нещо: Относително силният, а, според някои, и доста надценен долар, в последно време повиши покупателната способност на американците по отношение на чуждестранните стоки, а не \"беззаконията\" на чужди икономически сили. На всичкото отгоре Тръмп прокара през Конгреса данъчни облекчения в размер на 1,5 трилиона долара и обяви, че ще има нови, сериозни мерки, стимулиращи вътрешното търсене. Подобно нещо обаче допълнително би увеличило огромния търговски дефицит, защото увеличеното търсене ще налага внасянето на още повече чуждестранни стоки.   Ако Доналд Тръмп наистина иска да намали търговския дефицит, той разполага с немалко възможности в собствената си страна. Би могъл да съкрати държавните разходи - преди всичко във военния сектор, би могъл да наложи по-високи данъци на богатите американци и да ги накара да купуват повече американски стоки, вместо вносни. Би могъл и да стимулира спестовността на потребителите, вместо да поощрява неразумните им разходи.   Глупаво е обаче да наказва тъкмо онези страни, които биха могли да купуват американски стоки. Това противоречи на същинската цел на Доналд Тръмп. Забравете глупавите мита върху стоманата! Те няма да окажат почти никакво въздействие върху потребителските цени в САЩ. Но последното обещание на Тръмп за милиардни наказателни мита върху китайски стоки недвусмислено показва, че протекционизмът за него явно е приемлива мярка в стремежа да направи Amerika „отново велика\". Вместо това обаче, той като нищо може да направи страната значително по-бедна.", "date": "2018.04.09", "title": "Ако този човек разбираше от икономика..."}
{"url": "http://www.classa.bg/%D1%81%D0%B2%D1%8F%D1%82/item/380661-aggregateiq-%D0%B2%D1%82%D0%BE%D1%80%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F,-%D0%BA%D0%BE%D1%8F%D1%82%D0%BE-%D1%80%D0%B0%D0%B7%D0%BA%D1%80%D0%B8%D1%85%D0%B0,-%D1%87%D0%B5-%D1%82%D0%BE%D1%87%D0%B8-%D0%B4%D0%B0%D0%BD%D0%BD%D0%B8-%D0%BE%D1%82-facebook", "text": "Седмици след като отстрани всички приложения на британската компания Cambridge Analytica от Facebook, сега социалната мрежа обяви, че е прекратила достъпа на канадската компания AggregateIQ до платформата си.   AggregateIQ също е предоставяла услугата \"политически консултации\" и за тази цел е използвала данни за поведението на потребителите на най-голямата социална мрежа.     Мярката е част от серията стъпки на Facebook за подобряване на защитите си и контрол върху достъпа на трети страни, а сега стига и по-далеч – реже достъпа на компании, които според социалната мрежа използват данните за политически цели.     В светлината на последните доклади, че AggregateIQ може да е свързана със Strategic Communication Laboratories (SCL) – британската компания стояща зад Cambridge Analytica, и в резултат на това неправилно е получила потребителски данни от Facebook, ние ги добавихме в списъка на субектите, които сме отстранили от нашата платформа докато ги разследваме, пише в официалното съобщение на компанията.   В съобщението на Facebook също така се казва, че вътрешният преглед продължава и че ще си сътрудничи с регулаторните органи.   Новината за това активизира институциите в Канада. В момента вече има започнало разследване върху дейността както на AggregateIQ, така и на Facebook. Подобни действия вече текат в САЩ, Великобритания и Австралия.   Интересното в случая е, че AggregateIQ се оказва дълбоко въвлечена в кампанията за референдума във Великобритания за Brexit, където услугите й са били използвани от четири големи групи, проповядващи напускането на съюза - Vote Leave, BeLeave, Ветерани за Британия и Северноирландската Демократическа Юнионистка партия.   Дори на самия сайт на AIQ доскоро е имало цитат на Доминик Къмингс, главен стратег на кампанията Vote Leave: \"Без съмнение кампанията Vote Leave дължи до голяма степен успеха си на работата на AggregateIQ. Без тях не бихме могли да се справим.\"   Връзките между AIQ и SCL са повече от сериозни. Основателят на канадската компания е включен в списъка на уебсайта на Cambridge Analytica като работещ в \"SCL Canada\". Самата фирма няма собствен сайт и телефон до 2016 г., а след това единствен неин клиент е SCL.   Според Кристофър Уайли, човекът, който разпространи информацията за изтичането на данните от Facebook и използването им за манипулация на избори, AggregateIQ е просто клон на SCL от хора, които искат да работят за голямата компания, но без да се местят в Англия. Така AIQ започва работа първо с проекти на SCL и Cambridge Analytica.   Независимо от естеството на връзката, беше достатъчно убедително Facebook да ги отстрани като една и съща заплаха.   Въпреки това канадската компания обаче отрича да има каквато и да е връзка със SCL или да е имала някакъв контакт с Cambridge Analytica. AIQ също така отрича да е имала достъп до каквито и да е данни, взето от Facebook. Доколко това е вярно обаче, тепърва ще се види.   Проблемът с Cambridge Analytica и AggregateIQ всъщност не е фактът, че те помагат на даден кандидат да бъде избран, както се предполага, че се е случило с Доналд Тръмп. Използването на данни за поведението на потребителите и използването им за насочване на конкретни реклами и послания е стара практика, пише Techcrunch.com.   Предишният американски президент Барак Обама също използва Facebook, за да спечели изборите през 2008 и 2012 г. Въпросът е, че и двете компании получават потребителски данни от Facebook без съгласието на социалната мрежа и на потребителите.   В случая с Cambridge Analytica са използвани различни приложения, свързани с Facebook, в които потребителите са давали своите данни, без обаче да знаят къде отиват след това.   На практика събирането на такава информация с научна цел - какъвто е бил първоначалният замисъл, е в рамките на приемливото, особено като се има предвид че така са набрани първите данни от facebook профили - като платен тест за проучване на човешкия характер. Проблемът идва оттам, че пазарните цели на това изследване на са били позволени, а според британските закони продажбата на лични данни на трети страни е престъпление, ако се прави без реалното съгласие на засегнатите страни.   Другата проблемна страна е чисто морална - въз основа на тези лични данни компаниите са изготвяли комплексни психопрофили, чрез които се е извършвала манипулация за конкретни избори - референдумът за Brexit, изборите за президент на САЩ и други.   Третият притеснителен момент идва от показанията на Уайли. По негови думи основната цел на Cambridge Analytica и други подобни компании е била не просто да спечели изборите за някого, а да използва ролята си в изборите, за да държи след това правителствата и да използва връзките си за промени в закона, за да облагодетелства други компании.   \"Така изглежда модерният колониализъм. Лесно е да направиш пари... но първо трябва да имаш свой човек на власт\", каза той пред британските депутати.", "date": "2018.04.09", "title": "AggregateIQ - втората компания, която разкриха, че точи данни от Facebook"}
{"url": "http://www.classa.bg/%D1%81%D0%B2%D1%8F%D1%82/item/380662-%D0%BA%D1%80%D0%B0%D1%81%D0%B8%D0%B2%D0%B8,-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8,-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8-%D0%B8-%D0%BD%D0%B0%D0%BF%D1%8A%D0%BB%D0%BD%D0%BE-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8", "text": "През април миналата година манекенка в Instagram предизвиква глобална мания и кара десетки да полагат всевъзможни усилия, за да открият истинската й самоличност. Тя има дълги ръце и крака и безупречна тъмна кожа. Веднага привлича тълпи от последователи. Коя е притежателката на тази необикновена красота, прикрита зад псевдонима Шуду?     В профила й има снимка с емблематичното оранжево червило на Fenty Beauty - марката гримове, собственост на певицата Риана. След публикуването на кадъра Шуду вече има над 90 хил. последователи.      После истината излиза наяве благодарение на статия в Harper's Bazaar - моделът не е реален. Тя е компютърно генерирана и е дело на британския фотограф Камерън-Джеймс Уилсън.   Уилсън казва, че никога не е имал намерение да крие произхода на творението си. Той нарича Шуду \"произведение на изкуството\" и \"празник на тъмнокожата красота\". Като моден фотограф иска да пресъздаде очарованието, което супермодели като Алек Уек и Дъки Тот носят.   Все пак Уилсън има колебания дали да представя Шуду като реален човек или като виртуална измислица.   С набирането на последователи тя бързо се превръща в инфлуенсър - феномен в социалните мрежи, който дори може да носи доходи. С времето фотографът разбира, че е време да разкрие истината. Признанието му обърква мнозина, но някои изпитват облекчение - Шуду е толкова съвършена, че чак щеше да е плашещо да е истинска.     Наричат я първия виртуален супермодел, но всъщност тя не е единствения измислен инфлуенсър.   Instagram акаунтът на Лил Микела показва красива млада жена с лунички, плътни устни и тъмна коса. Нейният профил я показва в дрехи на Prada, a освен това се появява в реклама на Chanel и спортната марка Vans. Лил Микела печели пари и от модните марки, с които се появява, и от собствени дизайни. През февруари Vogue прави материал за нея. Но със своите над 872 хил. последователи Микела е повече от виртуален манекен.   Миналата година тя пуска песен на име \"Not Mine\", която бързо става популярна в Spotify. Тя използва платформата и за да подкрепя различни социални и благотворителни каузи. Общо взето Лил Микела напълно заличава границите между реалното и виртуалното.     Коментарите в профила й също показват, че хората се бъркат дали е истинска, или не.    Създателите й отказват да разкрият дали тя е напълно измислена, или все пак е вдъхновена от реална жена. Микела обаче си има собствен агент и мениджър. Единият от тях е служител в Brud - компания в Лос Анджелис, която се занимава с роботика и изкуствен интелект. Въпреки това други подробности около личността й се пазят в тайна.   Някои фенове не се интересуват от тях - Микела си е Микела и те я харесват заради контакта й с почитателите в Instagram. В крайна сметка всеки инфлуенсър е малко или много \"дигитален\".   За тях се знае точно толкова, колкото виждаме в Instagram, Twitter, YouTube...   Профилът ви в социалните мрежи не е самите вас - той е просто някаква ваша версия, съчетание от споделени мисли, снимки, музика. А ерата на интернет инфлуенсърите тепърва започва. В бъдеще най-вероятно ще имаме изцяло автономни инфлуенсъри - дигитално създадени личности, зад които стои изкуствен интелект.   Въпреки това корените на тази мания могат да бъдат проследени доста назад във времето - до изобретяването на куклите. Още от древни времена куклите играят много важна роля в културата - не само като детски играчки, но и като част от религиозни и магични ритуали.   Уилсън, който използва 3D софтуер, за да моделира Шуду, описва творението си с подобни думи. Веднъж създал я, той може да я кара да прави различни неща, да я облича както реши. Едно истинско виртуално Барби.   За модните марки тези модели представляват цял един свят от нови възможности.    Тя или той могат да бъдат поставени в каквато и да било ситуация, облечени както са решили дизайнерите. Уилсън вече получава запитвания и оферти от брандове, които искат Шуду да позира с техни неща. Търсили са го дори от марка козметика за грижа за кожата - все пак тя има перфектна кожа. След това разбират, че тя не е истинска.   Други не са толкова въодушевени от виртуалните инфлуенсъри. Според тях могат да бъдат използвани, но никога няма да са толкова въздействащи, колкото реалните хора. Човешкият фактор си остава незаменим, дори и да говорим за онлайн платформи.   Да накараш някого да те следва в Instagram - това е лесно. Но да го подтикнеш да се ангажира емоционално вече е друго.   След като виртуалните създания стават все по-съвършени, за нас ще е все по-трудно да определим кое от тях е реално и кое - не. Дали това е проблем? Психолозите твърдят, че подобни дилеми имат особен ефект у хората. Наскоро един от коментарите под снимка на Лил Микела обобщи нещата така - да, тя очевидно не е истинска, но хората зад нея са, така че бъдете по-мили с тях.", "date": "2018.04.09", "title": "Красиви, влиятелни, популярни и... напълно измислени"}
{"url": "http://www.classa.bg/%D1%81%D0%B2%D1%8F%D1%82/item/380665-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D0%B5%D1%86-%D0%BF%D1%80%D0%B5%D1%81%D0%BA%D0%BE%D1%87%D0%B8-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%B7%D0%B0-2-%D0%BC%D0%B8%D0%BD%D1%83%D1%82%D0%B8", "text": "Само за две минути и с помощта на трима сънародници млад мексиканец успя да прескочи металната стена, разположена между мексиканския град Хуарес и американския град Сънланд Парк, разположен в щата Ню Мексико.   Момчето от южната част на Мексико, дори не беше засечено от охраната на границата на САЩ и изчезна в пустинята, тичайки към линията от къщи, които едва се виждаха на хоризонта.   Скокът бе направен с помощта на трима души, двама от които му помогнаха да се изкачи, докато друг ги охраняваше. Според един от мъжете, при един друг случай, хора се изкатерили по шест метровата стена само за минута.   Докато това се случва, Доналд Тръмп започна вълна от туитове тази седмица, във връзка с пристигането на керван от над 1000 мигранти от Централна Америка, които пресякоха Мексико, за да стигнат до Съединените щати. Президентът разпореди, между 2 000 и 4 000 военнослужещи от Националната гвардия да пристигат на границата, което предизвика горчива реакция от страна на мексиканските власти.", "date": "2018.04.09", "title": "Мексиканец прескочи стената на американската граница за 2 минути"}
{"url": "http://www.classa.bg/%D1%81%D0%B2%D1%8F%D1%82/item/380663-%D0%B2%D1%81%D0%B5%D0%BA%D0%B8,-%D0%BA%D0%BE%D0%B9%D1%82%D0%BE-%D0%BA%D0%B0%D0%B6%D0%B5,-%D1%87%D0%B5-%D0%B8%D1%81%D0%BB%D1%8F%D0%BC%D1%8A%D1%82-%D0%B5-%D0%BC%D0%B8%D1%80%D0%BE%D0%BB%D1%8E%D0%B1%D0%B8%D0%B2%D0%B0-%D1%80%D0%B5%D0%BB%D0%B8%D0%B3%D0%B8%D1%8F,-%D0%BB%D1%8A%D0%B6%D0%B5-%D0%B2%D0%B8%D0%B4%D0%B5%D0%BE", "text": "\r\n  Да си припомним отново какво е казал главният проповедник в Йерусалим в арабската телевизия Мемри ТВ. \r\n  Това е част от едно предаване на арабската телевизия МЕМРИ ТВ, а говорителят в това видео е имам, главен проповедник в Йерусалим. \r\n   \r\n  Ислямисти, които искат да използват “такия” и да отрекат изреченото от този имам с коментари на сайта, ще бъдат моментално забранени! \r\n \r\n \r\n \r\n \r\n", "date": "2018.04.09", "title": "Всеки, който каже, че Ислямът е миролюбива религия, ЛЪЖЕ! (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/380664-%D0%BA%D0%B0%D1%82%D0%B5%D0%B3%D0%BE%D0%B3%D0%B8%D1%87%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%83%D0%BD%D0%B3%D0%B0%D1%80%D0%B8%D1%8F", "text": "Първите резултати от редовните парламентарни избори в Унгария са вече факт.  Управляващата партия на министър-председателя Виктор Орбан печели категорична победа. По първоначални данни на Националната избирателна комисия „Фидес” на Орбан си осигурява 49,5% от гласовете на избирателите при над 69% обработени протоколи и по този начин увеличава с 5% резултата си от последното гласуване през 2014 г.      Първите резултати са кошмарни за опозицията, която остава далеч назад в предпочитанията на унгарците. Крайнодясната партия „Йобик” получава 20% от гласовете, а социалдемократите се сриват до малко над 11%. С вота Виктор Орбан си осигурява абсолютно мнозинство в парламента и дори по всяка вероятност ще получи две трети от мандатите, което ще му даде възможност да прави изменения в конституцията на страната. На база на досега обработените протоколи управляващите си гарантират 134 места в 199-членния унгарски парламент.   Изборите преминаха при исторически висока избирателна активност. За пръв път от години насам унгариците масово застават пред урните, за да дадат своят вот. Наблюдателите на изборите говорят за цели затворени улици и огромни опашки от гласоподаватели пред секциите. Съобщава се, че голяма част от тях са млади хора.    По данни на Националната избирателна служба на Унгария към 18.30 ч. местно време активността е била над 68%, а очакванията са тя дори да достигне историческите 70% от избирателите.     В Будапеща повече от 73% от имащите право на глас са дали своя вот, което според анализатори се е отразило благоприятно за опозиционните партия.   Въпреки това резултатите са красноречиви. Победата на Виктор Орбан и управляващат партия „Фидес” не изненадва никого. Всяко едно социологическо проучване преди изборите неизменно отчиташе стабилна преднина за дясноцентристката формация на консервативния политик.     Изборните резултати са категорична подкрепа на избирателите за антиимигрантската политика на Орбан, противопоставящата се „изтичането” на унгарски национален суверенитет към Брюксел.    В по-широк регионален контекст победата на „Фидес” представлява затвърждаване на позициите на консерваторите в Източна Европа срещу либералния наднационален европейски проект, чийто основни мотори днес са Германия и Франция. И в бъдеще Будапеща ще продължи да търси съюзници най-вече сред консервативните правителства във Великобритания, САЩ и Русия и ще се отнася скептично към интеграционните напъни на Берлин и Париж, в които Унгария съзира опити за подчиняване на унгарската нация и лишаване от суверенитет.    ", "date": "2018.04.09", "title": "Категогична победа за Виктор Орбан на изборите в Унгария"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380657-%D1%81%D1%80%D1%8A%D0%B1%D1%81%D0%BA%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0-%D1%81", "text": "Сръбските певици Мария Шерифович и Йелена Карлеуша скандализираха ефира със своите откровения по повод Великден. Фолкаджийката и поп певицата имат доста различни виждания за празника. „Великден? Ами, хубаво. Мария знае, аз не знам.      Аз съм безбожница\", заяви напращялата Йелена. „Ти си безсрамница\", репликира я колежката ѝ Мария, чиято запазена марка е визията ѝ на мъжкарана. Карлеуша сподели още, че не е вярваща, но в дома ѝ все пак се боядисват яйца и празникът се отбелязва, най-вече заради децата.      „Дъщерите ми знаят за разликите в религиите. Често ме питат какво означава Бог, а аз им обяснявам, че това е колективна шизофрения, защото този чичко никой никога не го е виждал\", каза Карлеуша. Мария пък обясни, че празниците винаги ги посреща със смейството, защото е вярваща, но не и фанатик. „Не смятам, че съм по-вярваща, ако често ходя на църква и се моля на Бог. Възпитана съм да почитам всеки религиозен празник, а това е времето, когато малкото Шерифович се събират на едно място\", каза тя.", "date": "2018.04.09", "title": "Сръбска сексбомба скандализира с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380658-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Разкривайте талантите си в творчеството и също така се включвайте в големи проекти. Достатъчно вече сте страдали и стеснявали, вие заслужавате много повече. Приятни новини от стар приятел, ще повдигнат настроението ви. Дори ще забравите за лошото здраве и ще решите драстично да промените плановете си за следващия месец. ТЕЛЕЦ ( 21 април - 21 май )  Очаква ви успех не само в работата, но и в учението. Вие се захващате с всичко, с което може да помогнете. Но не трябва да се притеснявате за хора, които сами могат да решат проблемите си. Ако навсякъде се проявявате като месия, тогава в замяна ще получите само усмивки. В преследването на \"лесни\" пари, може да загубите това, което имате. БЛИЗНАЦИ ( 22 май - 21 Юни ) Поставете в ред личните и финансовите си въпроси, в противен случай, ще висят над вас като Дамоклев меч. Това ще изисква не само ум и интелигентност, но и мъдър подход. Възможни са смущаващи новини от далеч - от възрастен роднина. Вечерта, ще трябва да седите на компютъра дълго време, за да завършите работата си.   РАК ( 22 юни - 23 юли ) Трябва да се заемете с полезни неща и постепенно да изчиствате натрупалите се задачи, до лятото. Това се отнася до дома, живота и финансите. Ще има толкова много ярки събития около вас , че дори няма да искате да се занимавате с вашите въпроси. Но имайте предвид, че ако сте твърде мързеливи, тогава стотици пъти ще съжалявате. За кариера и грандиозен успех, все още може само да мечтаете. ЛЪВ ( 24 юли - 23 август ) Очакват ви много удоволствия, от които ще е трудно да се откажете с вашата страстна природа. Ако всичко това не пречи изобщо на работата ви, тогава не се отказвайте. В битовата сфера са възможни аварии, ремонти и загуба на пари. Дори ще трябва да отидете някъде далеч, за да купите необходимите неща за уреждане на проблемите. Затова пък вечерта ви очаква романтика. ДЕВА ( 24-ти август - 23 септември ) Трябва да поддържате баланс между личния живот и работата. В противен случай, ще трябва да се разкъсвате на няколко части или да се изпокарате с близките. Стабилността във финансовата сфера е забележителна, така че, може да подарите подаръци на себе си и близките. Вечерта, ще трябва да решавате проблеми свързани с децата. ВЕЗНИ( 24 септември - 23 октомври) Очаква ви, наситен работен ден изпълнен със събития , които ще започнат да се развиват по-бързо към обяд. Не бива да поемате задължения, които шефът е разделил равномерно между служителите. За постигане на финансови цели, все още не сте готови след последния провал. Помислете сто пъти, преди да влагате своите честно заработени пари.   СКОРПИОН ( 24 октомври - 22 Ноември ) Предстои ви, в неофициална атмосфера да подписвате, някои договори и документи. Е, ако сте обмислили всичко, рискувайте. В любовта, не трябва да се заричате за нищо, така ще решите и вие и ще се пуснете по течението. Ако сте семейни, тогава се бойте от Всевишния. Флирт, дори и невинен, може да стане \"последната капка\".   СТРЕЛЕЦ ( 23 Ноември - 21 Декември ) Не се захващайте с нови и непознати неща, в противен случай няма да имате време да изпълните старите дела. Нека всичко върви, според установения ред. Неуравновесеността ви е свойствена, затова не давайте воля на импулсивността и гнева. Вечерта, ще общувате с роднини, ще им помагате в ежедневието и ще решавате здравословни проблеми. КОЗИРОГ (22 Декември - 20 януари ) Очаква ви безоблачен ден, който ще ви донесе много приятни новини. Само с финансовите проблеми, ще трябва да се справяте сами, но вечерта може да получите аванс за работата си. Независимостта е в кръвта ви, въпреки че това, може да ви пречи в любовната сфера. Дайте възможност и на партньора си, да се докаже.  ВОДОЛЕЙ ( 21 януари -  19  февруари ) Препоръчително е, да сте по-доверчиви, особено ако и към вас, се отнасят така. На работното място, може да имате сблъсъци с колеги, така че не трябва да проявявате праволинейност. Пазете емоциите и страстта си, за любовната среща, която е насрочена за вечерта. От вас зависи, да вземете решение, което ще промени нещата към по-добро.   РИБИ ( 20 февруари - 20 март ) Очаква ви благоприятен ден във всяко отношение. Дори пари, ще получите толкова, колкото са ви обещали да ви платят. Възможно е, да ви предстои ваканция? Пишете заявление за отпуск и се заемете да довършите започнатите задачи. Да запазете позитивното си настроение, ще ви помогне стар приятел, който ще споделя с вас, ентусиазма ви за пътуването.", "date": "2018.04.09", "title": "Дневен хороскоп 9 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380659-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%B4%D0%BD%D0%B5%D1%81-%D0%B0-%D0%B8%D0%BC%D0%B0%D0%BB%D0%BE-%D0%BB%D0%B8-%D0%B5-%D0%B2%D1%8A%D0%BE%D0%B1%D1%89%D0%B5-%D1%82%D0%B0%D0%BA%D0%B0%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Не е ли величавото ни минало измислица на самите нас? Или на хора, които искат да ни връщат отново и отново години назад, за да не гледаме какво става днес и да не мислим, какво ще стане утре?   Българите не сме единни. Това е факт. Май никога не сме били. Не вярваме вече дори на семейството. Бяхме с германците в едно семейство – загубихме два пъти.   Бяхме със Съветския съюз в семейството на Варшавския договор и СИВ – нищо добро не произтече и от това. Сега сме в друго семейство – европейското и евроатлантическото, но ни тежат съмнения – да не сме сбъркали отново.      Стоян Венев     Затворихме се и вече не вярваме на семейството в битов и емоционален аспект. Имаме по едно дете, няма бракове, няма родови срещи, няма сватби и кръщенета с чичовци, лели и братовчеди. Рядкост са дори семейните фирми. Семейството вече не е онова, което беше, защото не дава опора. А би трябвало.   Никой дори не ни казва, че съветската империя е конструирана по модела на Британската империя. Страните извън Москва и Русия – са доминиони, колонии, протекторати, губернии и други зависими територии. Управлявани са от Русия, която е метрополията – държавата-майка. Всички други зареждат империята с кадри, природни рисурси, работници, войници, родилки и пр. В рамките на империята е и България като част от семейството на Варшавския договор и СИВ. Донори са включително прокомунистически режими в Африка, Азия и Латинска Америка – Ангола, Куба, Салвадор, Никарагуа, Либия, Ирак, Китай, Северна Корея, Виетнам, Камбоджа, Алжир и др.   Сега се опитваме с методите на конструктивизма да променим социалистическата менталност. Само че не сме готови, няма основа за това. Отсъствието на демократична традиция се оказа фатално. Все още половината население се надява, че ще се върне другарят Георги Димитров и след указания от червения Кремъл ще проведем отново колективизация, национализация, ще ехтят бригадирски песни и всички сили ще се хвърлят на „трудовия фронт“. Разбирате ли? На   – все едно е война. Ще строим атомни електроцентрали, „Кремиковци“, оловно-цинкови заводи, язовири и каскади, линията Перник – Волуяк…   И знаете ли кое е трагичното? Че всяка промяна – соцреволюцията, а сега и прехода - ги правим заради лошия живот. Върху собственото си недоволство. Никой не тръгва да променя прекрасния си живот, нали? Ако живееш добре за какво са ти реформи? И все пак в развитите страни се правят реформи. Но те са съвсем различни. Там бизнесът е принуден да се променя и реформира от конкуренцията.    От надпреварата печелят гражданите. Печелят и най-добрите, образованите, находчивите и смелите. Разбира се някои губят, но това също е мотив за пренареждане, преосмисляне и продължаване напред. И тук идва противоречието, което ни държи на едно място. Хората искат промени и реформи, защото искат да живеят по-добре. Властта обаче е против, защото тези в нея живеят добре и на тях реформи не им трябват.    Това е сблъсък, който управляващите се стремят да обгърнат в мъгла от думи и обещания, в имитация, лъжа и манипулация. Внушават ни, че прехода е нещо лошо и ние го намразваме. Внушават ни, че някога е било хубаво за всички и ние се обръщаме назад с носталгия. Умиляваме се от кадри с пионерчета и чавдарчета, а някои ронят сълзи на паметника на Съветската армия без да са виждали през живота си съветски войник. Властта обаче не обича темата за бъдещето. Защото тези от властта вече са там, но не ни искат до тях.   Българското общество е сбор от традиционалисти. Има такава теория. Тя обаче е най-голямото доказателство, че изоставаме далеч зад развития свят. Тестът за това е лесен. Представете си реакциите на гей-парадите у нас и какви са те в Германия, Швеция, Холандия, Франция и пр. В Израел такъв парад се провежда без никакъв проблем, но тук не. И първи скачат срещу тях, забележете, т.нар. патриоти, които вече са във властта и задават рамките на българския път.   Същите тези хора упорито се опитват да ни гордеят с минали победи. Все по-често сме свидетели на възстановки: опълченците, които громят Сюлеймановата войска на Шипка. Български воини, които колят византийци. Екзалтираме се от това как Симеон Велики стигнал до Константинопол. Какво е ставало преди Шипка и Априлското въстание пишем в скоби, сякаш е нещо второстепенно. Да, но „това нещо“ продължава 480 години. Политиците ни се кичат с пищови и саби, но хайдутите не са били това, което те имитират днес. Първите се появяват след Пиротското въстание и докрая са в смъртоносна схватка с властта. Дори след Освобождението оцелелите от тях не се погаждат с политиците и управлението.    Ярък е примерът с Капитан Петко Войвода. Левски, Ботев, Караджата, Бенковски, Хаджи Димитър са изключението, върху което се крепят отломките от гордостта ни. Същите обаче до един са предадени от други българи. От традиционалисти българи, за които идеята за освобождение е била непоносима, защото е разбутвала, нарушавала техния, съобразен с робията, бит. Мисълта за топлите бедра на жените им и павурчето с ракия под лозницата ги е карала да тичат в конака и да издават буйните глави. И досега е така, колкото и да се кичат патр отите (недни) с калпаци, ками и кремаклийки. Колкото и да се кръстят върху Библията.   Казват, че общата идея сплотява нацията. И каква идея днес би сплотила българите? Повторение на четвъртото място в света по футбол? Медалите на гимнастичките? Хайде, бе… Това идея ли е? Национална? Поне 60 на сто от българите не се интересуват от футбол и художествена гимастика. Приемането на Западните Балкани в НАТО и ЕС ли е национална идея? Моля ви, нека не бъркаме амбициите на един човек, който иска да избяга от проблемите в собствената му страна дело на самия него.    Ако все още е възможно някакви идея или цел да консолидират по-голямата част от обществото, то тя трябва да произтече от средите на интелигенцията. Само че сигурни ли сте, че имаме интелектуален елит? Защото ако го имаше, безмълвен ли щеше да е пред това, което се случва? Нямаше ли да защити възрастните хора, малтретирани, ограбвани и насилвани по села и паланки? Щеше ли да мълчи пред обидно ниското ниво на някои управленски кадри, загробващи с неукостта и нахалството си държавата? Ням елит няма. Ням напомня робство.   На всеки му е приятно да си мисли, че принадлежи към велика нация и героичен народ, но повечето примери за това са силно митологизирани. Твърденията, че нито едно българско знаме не е попадало в плен, че първи сме използвали самолет по време на война ( ), че историците по света изучавали обсадата при Одрин и пр. са силно преувеличени и доста изтъркани. Много от тези истории са преиначавани, преекспонирани, а други премълчавани заради различни съображение при различни управления. Натъманявани са според случая и вижданията на партийни величия.    .    Не съм сигурен, че народи като шведите, британците, италианците, норвежците, австралийците, канадците, американците имат някакви национални идеи, които ги обединяват като нация в съвремието. Но те живеят добре, жизненият им стандарт е висок от години и продължава да расте. Защото са преминали към втория мотив за съдружие – прагматизма. Когато са достигнали – с много усилия, пот и кръв, - нивото, което днес им гарантира благополучие, те са приели, че това е добра посока. Чувството за справедливост е съхранило ножицата между бедни, средна класа и богати до едни поносими социални различия.    В тези страни изрази като „ “, „ “ и „ “ не са популярни. Още по-малко има почва за идеята, че всички трябва да бъдат равни. Този филм дори у нас мнозина почнаха да проумяват като част от промиването на мозъци. Най-доброто кино, литература, театър, живопис, архитектура  пр. се раждат в развити страни. Изключенията с представители на третия или втория свят само доказват правилото.   Имало ли е такава България, каквато ни се иска да е имало? А имало ли е такъв народ – български – какъвто „рисуваме“ днес в речи и софри?   Около 500 години хората по тези земи са структурно подразделение на Османската империя. Прибавете и 200 години като част от Византия. Успели сме да се избавим от това едва, когато турската империя е почнала да се разпада, а външна сила като Русия е и обявила война. Дори след Освобождението потъналите в тъмата на робството български традиции и съзнание трудно се пробуждат, защото държавата се управлява от руски военни и дипломати. Те насаждат техните виждания за формиране на България и българско общество.    Моделът се променя в някаква степен, когато начело на държавата застава цар Фердинанд. Тогава матрицата се опитва да форматира народ и нация по германски и австрийски модел. През всичкото това време сме били нещо като нация, ама не съвсем. Нещо като народ, ама не съвсем. Нещо като „бивша“ държава, но незнайно точно каква. Да не би да мислите, че „История славяноболгарская“ на Паисий е била толкова вълшебна, че да е променила българите? Дори и един процент от тях не са знаели за нея.    А доколко тя е достоверна дори не си струва да се питаме, защото ще изпаднем в конфузно положение. Подвигът на монаха е че въобще ни извадил от забвение и пусна мечтата в обръщение. Мечтата да се самосъздадем отново. Разберете, адски трудно е да се сформира народ от хора в робство. До втората половина на XIX век българите са живели в състояние на пълно подчинение.    Господарят е могъл да ги продава или разменя, да изнасилва, да наказва, отвлича деца, да ги ползва като работен добитък. Какво от това, че през последните години на това робство султанът е позволил някакви полусвободи, а някои българи са забогатяли, а други са живели добре. Никой не е имал съзнанието за народ и нация. Народ от роби не може да има! Народ е нещо свободно, което може да реализира своите мечти и планове. Хората с такова самосъзнание у нас са малцинство. А останалите не им вярват.   Същият този народ десетилетия наред – през 20-те години, после в края на 30-те и през 40-те, а след това и след Девети септември 1944 г. – е разделен и се самонаранява. Духовно и физически. Самото понятие „народ“ е обезценено, изтъркано, изтърбушено от злоупотреба.   Разберете: възстановките на велики моменти от историята не е никакъв патриотизъм, а шоу. Пошло шоу, грозна „реставрация“. Гротескните картини винаги са гарнирани с помпозни слова от политици със съмнителни качества и намерения и задължителната софра. Пиянските закани към „врага“ са комплекси, избили като циреи върху фашизоидното лице на национализма. Същият национализъм, който си търси място под сянката на Кремъл, както Коминтерна навремето. Така се е зароди международният тероризъм… От другата страна е разлагащата се върхушка на ЕС, готова да покровителства всеки, който я поддържа.   България е разядена от корупция, недоверие, противоречия, бандитизъм, погром на институциите и ценостите. Абсолютно непонятно е къде в тази среда се вписва понятието „български народ“?!   Какво да направим, за да докажем, че сме достойни за титлата “народ“? Да бъдем откровени и да не изопачаваме истината. И да не се доверяваме на лъжци в управлението. Това е първата крачка. Следващите ще се откриват една след друга. Възкресението е във вярата. Дано ни е останала...", "date": "2018.04.09", "title": "Българският Великден днес - а имало ли е въобще такава България?"}
{"url": "http://www.classa.bg/%D1%81%D0%B2%D1%8F%D1%82/item/380660-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D0%B5-%D0%BF%D1%80%D0%BE%D0%B8%D0%B7%D0%BD%D0%B5%D1%81%D0%B5-%D0%B7%D0%B0-%D1%80%D0%B0%D0%BA%D0%B5%D1%82%D0%BD%D0%B8%D1%8F-%D1%83%D0%B4%D0%B0%D1%80-%D0%BF%D0%BE-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D0%B2%D0%B8%D0%BE%D0%B1%D0%B0%D0%B7%D0%B0", "text": "Пентагон не потвърждава съобщенията за американски удар по Сирия, предават осведомителните агенции. В Министерството на отбраната на САЩ са запознати със съобщенията за нанесени удари по сирийска военновъздушна база, но не потвърждават да са участвали в атаката.      Това заяви официалният представител на Пентагона Кристофър Шерууд. „Знаем за тези съобщения, но нямаме какво да потвърдим\", отбеляза той, отговаряйки на молба да коментира появилите се в медии предположения, че САЩ са участвали в нанасянето на въздушните удари.    Същевременно бе съобщено че президентът на САЩ Доналд Тръмп ще проведе по-късно днес съвещание с ръководството на въоръжените сили на страната. То е планирано за 18.00 часа местно време и ще бъде последвано от вечеля на президента с военното ръководство. Сирийската информационна агенция САНА публикува видео как ПВО отразява ракетната атака.      По-рано агенцията като се позова на военен източник, съобщи, че ПВО е реагирала на ракетния удар по авиобаза Т-4 и е свалила няколко ракети. На фейсбук страницата на агенцията се появи ВИДЕО как ракета прелита над базата и се чува звук от взрив", "date": "2018.04.09", "title": "Пентагонът се произнесе за ракетния удар по сирийската авиобаза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380654-19-%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D1%80%D0%B5%D1%81%D0%BF%D0%B0-%D1%81-%D1%86%D1%8F%D0%BB-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BE%D1%82%D0%B1%D0%BE%D1%80", "text": "19-годишната студентка Джесика Кокбърн от Колумбус неотдавна правила секс с 13 играчи от футболния отбор на Охайо Стейт и забременяла. Скандалът шокира американската общественост.      Сега Джесика иска да направи 13 ДНК теста, за да установи кой е бащата на нейното дете.     „Научих си урока. Убедена съм, че притежавам всички качества да бъда майка\", сподели тя пред съда и добави, че е правила доброволен секс с всеки един от играчите. Съдията е постановил, че девойката, макар да се е държала безотговорно през онази луда нощ, има право да знае кой е бащата на нейното бебе. Официален представител на тима отказа да коментира скандала.", "date": "2018.04.09", "title": "19-годишна преспа с цял футболен отбор"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380655-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D0%B1%D0%B5%D0%B7-%D1%81%D1%83%D1%82%D0%B8%D0%B5%D0%BD", "text": "Руската балерина Анастасия Волочкова отново предизвика смесени реакции у феновете си. По-специално с една от снимките, публикувани в неиния Инстаграм. На нея Волочкова се появява в коронната си поза - на шпагат, която е изпълнила пред казахстанския поет Хаким Булибеков, предаде рен.тв.          В същото време мнозина отбелязаха, че балерината е била без сутиен. \"Имаме чудесен творчески съюз с Хаким\", пише Волочкова под снимката.", "date": "2018.04.09", "title": "Волочкова без сутиен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380656-%D0%B1%D1%80%D0%B0%D0%B7%D0%B8%D0%BB%D0%BA%D0%B0%D1%82%D0%B0-%D0%B6%D0%B0%D0%BD%D0%B8%D0%B9%D0%BD%D0%B0-%D0%B5", "text": "Каквото и да си говорим, лентичката винаги стои перфектно на чистокръвната бразилка. Ето защо представяме изкусителните пролетни кадри на Жанийна Сантучи. Нейният дебют започва през 2015 година, но като гледаме, много скоро ще изпревари и ракетите на Мъск в издигането.              Освен това напомняме, че плажните разлики винаги привличат вниманието. Мадам Сантучи е диджей, но не сме сигурни, че някой чува мелодията.", "date": "2018.04.09", "title": "Бразилката Жанийна е..."}
