{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382297-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BF%D1%80%D0%B8%D0%B5-%D0%B4%D0%B6%D0%B5%D1%84-%D1%81%D0%B5%D1%88%D1%8A%D0%BD%D1%81", "text": "Премиерът Бойко Борисов се срещна с министъра на правосъдието и главен прокурор на САЩ Джеф Сешънс, който е на посещение в София. Фокус на разговора беше поставен върху споделения от двете страни ангажимент в борбата с международния тероризъм, трафика на наркотици, трафика на хора и защита на киберсигурността. Борисов и Сешънс дискутираха също така други области на двустранното сътрудничество в правоприлагането, включително екстрадициите и взаимната правна помощ. Министър-председателят постави казуса с Желяз Андреев и другите четирима българи, за които САЩ искат екстрадиция. Той посочи, че България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата, на българските граждани. В срещата участваха също министърът на правосъдието Цецка Цачева и главният прокурор Сотир Цацаров.", "date": "2018.05.23", "title": "Премиерът прие Джеф Сешънс"}
{"url": "http://www.classa.bg/%D1%81%D0%B2%D1%8F%D1%82/item/382292-%D0%BF%D0%B5%D0%BD%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B4%D0%B0-%D0%BD%D0%B5-%D1%81%D0%B8-%D0%B8%D0%B3%D1%80%D0%B0%D0%B5-%D1%81-%D1%82%D1%80%D1%8A%D0%BC%D0%BF", "text": "Американският вицепрезидент Майк Пенс предупреди севернокорейския лидер Ким Чен ун да не си играе с Доналд Тръмп, ако се срещне с него следващия месец. \"Би било голяма грешка за Ким Чен-ун да си мисли, че може да си играе с Доналд Тръмп\", каза Пенс, в интервю с Fox News.   Северна Корея заплаши да отмени заседанието, съгласувано между двамата лидери, след коментарите на съветника по националната сигурност на САЩ Джон Болтън, който предложи да се следва \"либийски модел\" на денуклеаризация. През 2003 г. бившият лидер на Либия, Муамар Кадафи, се споразумя със западните сили да демонтира своята програма в замяна на облекчение на санкциите, но осем години по-късно той бе свален и убит от бунтовници, подкрепяни от Запада.   Пенс също предупреди Пхенян, че може да завърши като Либия, ако не успее да постигне ядрено споразумение със Съединените щати. \"Имаше разговори миналата седмица за либийския модел и, както президентът изясни, ще се получи либийският модел, само ако Ким Чен-ун не постигне споразумение\", каза той,, цитиран от CNN.   Миналата неделя, Белият дом потвърди, че срещата между Тръмп и Ким насрочена за 12 юни в Сингапур все още не е отменена, въпреки повишеното напрежение между двете страни и заплахите да се отмени.   Пенс каза още, че под ръководството на Тръмп, САЩ \"няма да толерират Северна Корея да притежава ядрено оръжие и балистични ракети, които заплашват САЩ и техните съюзници.\"   \"Истината е, че ние се надяваме на мирно решение. Президентът остава отворен за провеждане на среща на високо равнище, и ще продължи по този маршрут, дори и ако останем твърдо на целта за ядрено разоръжаване на Корейския полуостров и кампанията на краен натиск, която се случва днес \", заяви вицепрезидентът.", "date": "2018.05.23", "title": "Пенс предупреждава Ким Чен-ун да \"не си играе\" с Тръмп"}
{"url": "http://www.classa.bg/%D1%81%D0%B2%D1%8F%D1%82/item/382293-%D0%B4%D0%B0%D0%BC%D0%B0%D1%81%D0%BA-%D0%BD%D0%B0%D0%BF%D1%8A%D0%BB%D0%BD%D0%BE-%D0%B1%D0%B5%D0%B7%D0%BE%D0%BF%D0%B0%D1%81%D0%B5%D0%BD-%D1%81%D0%BB%D0%B5%D0%B4-7-%D0%B3%D0%BE%D0%B4%D0%B8%D0%BD%D0%B8", "text": "Войниците от сирийската армия обявяват за първи път от седем години столицата и околностите й свободни от терористите.   Телевизионното съобщение на Генералното командване бе направено след като правителствените сили си върнаха и последното предградие на юг от Дамаск, след серия от ожесточени битки срещу екстремистите и десетки смъртни случаи от двете страни.   \"Подразделенията на нашите въоръжени сили и съюзническите войски напълно освободиха от бунтовници Ал Хаджар ал Асуад и бежанския лагер Ярмук, след серия от планирани и последователни военни операции\", съобщи Сирийската армия чрез своето Генерално командване.   \"Последните операции на сирийската армия приключиха с пълното освобождаване на Западна и Източна Гута, Дамаск и цялата околност са напълно безопасни\", заяви генералното командване. В същото време сирийските военни власти посочиха, че операциите срещу бойците в страната няма да спрат, докато \"тероризмът не бъде напълно изкоренен от, територията на републиката\".   Сирийската армия, не само освободи от терористи предградията южно от столицата, но и отключи стратегическия път между Дамаск и йорданската столица Аман.", "date": "2018.05.23", "title": "Дамаск \"напълно безопасен\" след 7 години"}
{"url": "http://www.classa.bg/%D1%81%D0%B2%D1%8F%D1%82/item/382294-%D0%BF%D1%8A%D1%80%D0%B2%D0%B0%D1%82%D0%B0-%D0%BF%D0%BB%D0%B0%D0%B2%D0%B0%D1%89%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%B2-%D1%82%D0%B8%D1%85%D0%B8%D1%8F%D1%82-%D0%BE%D0%BA%D0%B5%D0%B0%D0%BD", "text": "В неотдавнашно интервю за CNBC, изследователката от проекта Плаващ остров, Натали Мезза-Гарсия, е разказала за тази футуристична програма, осъществявана в партньорство с властите на Френска Полинезия.   Инициативата е пилотният проект Varyon на компания Blue Frontiers и Seasteading Institute (неправителствена организация, базирана в Калифорния). Проектът предвижда изграждането на 300 жилища в самоуправляващ се изкуствен остров със собствена криптовалута. Очаква се светът да види новата \"нация\" още през 2022 г.   Смята се, че разходите за изграждането на острова ще достигнат 50 милиона долара, които се планират да бъдат получени чрез благотворителни дарения. Един от хората, които вече допринасят, е Петър Тийл, съосновател на PayPal. \"Много е важно този проект да бъде тестван в Полинезия, това е регион, в който земята е над коралите и постепенно ще изчезне с нарастването на морското равнище\", каза Мезза-Гарсия.   Тя отбеляза, че това ще бъде идеално място за \"климатични бежанци\", както и привлекателен вариант за тези, които се чувстват разочаровани от сегашните политически, системи. Бъдещите острови от този вид ще бъдат проектирани да работят като \" търговски центрове \", които оперират извън регулациите на съществуващите правителства.   \"Това означава стабилност извън нестабилните геополитически влияния, търговските проблеми и флуктуациите на валутите. Плаващия остров е перфектен инкубатор\", каза тя.   В допълнение, в бъдеще, когато в Полинезия ще има стотици такива самоуправляващи се острови, хората ще могат да пътуват свободно от една плаваща държава в друга.   Например, ако някой не иска да живее под управлението на дадено правителство, \"просто можете да вземе къщата си и да се пренесе на друг остров\", каза Меза-Гарсия.", "date": "2018.05.23", "title": "Първата \"плаваща държава\" със собствено правителство и криптовалута в Тихият океан"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382295-%D0%BE%D0%BB%D0%B0%D0%B3%D0%B0%D1%82-%D1%81%D0%B5-%D0%B0%D0%BC%D0%B1%D0%B8%D1%86%D0%B8%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Критични доклади с негативни послания, които ще попарят надеждите на България за скорошно влизане в чакалнята на еврозоната, предстои да публикуват Европейската комисия (ЕК) и Европейската централна банка (ЕЦБ). За това съобщава Ройтерс, позовавайки са на собствени източници в комисията и ЕЦБ, които са предоставили чернови от документите. Става дума за конвергентните доклади на двете институции, които се публикуват веднъж на всеки две години. За разлика от миналото, сега в черновите се съдържат няколко особено негативни обвинения към управляващите в България, сред които липса на независимост на централната банка и притеснения, че корупционната среда заплашва стабилността на банковия сектор. „В светлината на оценката относно правната съвместимост и изпълняването на критериите за конвергенция и взимайки предвид допълнителни релевантни фактори, Комисията смята, че България не изпълнява условията за приемане на еврото\", се казва в доклада на ЕК, цитиран от „Ройтерс\". Споменаването, че няма изпълнение на условията, сред които критериите за конвергенция означава, че според Еврокомисията политиката на българското правителство не води към устойчиво нарастване на доходите и догонване на богатите западноевропейски страни. Подобно заключение на фона на реалното увеличение на доходите в България означава, че темпът на ръста според Брюксел не е достатъчен и не е устойчив. Припомня се също, че за да се откаже тактично на българското правителство, отскоро като условие за ERM 2 (механизмът, известен като чакалнята за еврозоната) бе поставено и членството в европейския банков съюз, което означава да се започне с така нареченото „тясно сътрудничество\" с еврозоната. То предполага страната ни да преотстъпи в полза на Европейския банков орган правото да надзирава български банки и да изисква тяхното преструктуриране. Последното ясно се посочва като опит ЕЦБ да се предпази от потенциалния риск да се проявят стари проблеми, след като приемем еврото и българската банкова система получи възможност да ползва ликвидна подкрепа от ЕЦБ. По информация на „Капитал\" в България днес пристигат представители на ЕЦБ и ЕК, които да обсъдят съдържанието на докладите с българското правителство. Те ще посъветват управляващите да не подават заявка за присъединяване към чакалнята на еврозоната. Пресичането на тези амбиции на правителството не е изненадващо за мнозина наблюдатели. Според тях, за разлика от управляващите, в Брюксел има осъзнаване на факта, че приемане на еврото на този етап ще пречи на нарастването на доходите и на евентуално противодействие на бъдещи финансови и икономически кризи. Затова, както и заради неправилното разбиране, че покриването на номинални макропоказатели е достатъчно, ГЕРБ ще бъдат посъветвани България да не кандидатства за ERM 2. Превантивната мярка е необходима, защото формален отказ на формална заявка винаги предизвиква разочарование и критики, които в момент като сегашния може да се развият и във вълна от евроскептицизъм. Източник, близък до правителството коментира за „Икономист\", че този тип отношения много напомнят предложението за брак. „Както отказът да се встъпи в брак разрушава отношенията, по същия начин би навредил и официален отказ за допускане на България в ERM 2\", обясни представителят на кабинета. Допълнителен проблем на правителството този път е, че огласи амбициите си на няколко пъти. Финансовият министър Владислав Горанов нееднократно обясни, че ще работи страната ни да подаде заявка до края на юни, а премиерът Борисов заговори за изготвянето на пътна карта с конкретни изисквания, чието изпълнение в кратък срок ще гарантира положителен отговор за чакалнята на еврозоната. Така различно от обявяваното развитие ще е признак за проблем. Подобно развитие имаше и през първата половина на 2010 година. Тогава първото правителство на ГЕРБ разбра отново по дипломатичен начин, че страната ни няма да бъде допусната в чакалнята на еврозоната, с каквито амбиции взе властта месеци по-рано. В опит да се обясни неуспеха се стигна и до трактовки, че на България не й трябва да става част от валутния съюз, докато не се мине през нестабилността, създадена от дълговите кризи в Гърция, Италия, Испания, Ирландия и, Португалия. Тази непоследователност, както и неконсултираното с Брюксел и Франкфурт смело афиширане на българските амбиции от началото на тази година също са причина за отказа и критичния тон в предстоящите доклади, коментираха за „Икономист\" експерти с опит в комуникациите с Европейската комисия и Европейската централна банка.", "date": "2018.05.23", "title": "Олагат се амбициите за еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382296-%D1%81%D0%BF%D0%B0%D0%B4-%D0%B2-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "През миналата година е отчетен рязък спад в парламентарната прозрачност. Редица проектозакони през 2017 г. са били приети в разрез с правилата за прозрачност и широко обществено обсъждане. Това показват резултатите от доклад „Състоянието на достъпа до информация в България 2017\", представени от Програма Достъп до информация /ПДИ/. Като пример се посочват измененията в Закона за опазване на околната среда, приети максимално бързо, непрозрачно и без нужното обществено обсъждане. По отношение на съдебната власт се констатира, че в сайта на Върховния административен съд, под предлог за защита на личните данни, са били заличени редица данни от съдебните актове и протоколи. Това, според адвокат Александър Кашъмов от ПДИ, нямало нищо общо със защитата на личните данни. Заради това от ПДИ са завели дело в Европейския съд по правата на човека, обяви Кашъмов. През 2017 г. са подадени общо 9386 заявления за достъп до обществена информация, посочи изпълнителният директор на Програма „Достъп до информация\" Гергана Жулева. Тя допълни, че се запазва тенденцията гражданите да подават най-много заявления по Закона за достъп до обществена информация /ЗДОИ/, след тях са неправителствените организации, следват ги бизнес организациите и едва на четвърто място са журналистите. Засилват се заявленията по темите, свързани с гражданския контрол, на следващо място са заявленията за упражняване на права и на следващо място е искане на документи за участие в обществени обсъждания, допълни Жулева. Основните препоръки по отношение на законодателството и неговото прилагане, които дават от ПДИ, са да се определи орган, който да осъществява координация и контрол на изпълнението на задълженията по Закона за достъп до обществена информация в сферата на изпълнителната власт. Освен това, според тях, трябва да се осигури ефективен механизъм за налагане на санкции на служители за нарушения на ЗДОИ, както и да се създаде механизъм за бързо и безплатно разглеждане на жалби от независим орган на власт. От Програма „Достъп до информация\" препоръчват още да се въведе забрана за класифициране като държавна или служебна тайна на информация, която е свързана с нарушение на основни човешки права или прикриваща корупция и престъпления. Освен това трябва да се приемат и разпоредби за прозрачност на заседания и срещите на държавните органи във връзка с дейността им и да се осигури ефективно задължение за публикуване на декларациите за интереси на държавните, служители. От Програма „Достъп до информация\" се надяват правителството да предприеме стъпки за присъединяване към Конвенцията на Съвета на Европа за достъп до официални документи.", "date": "2018.05.23", "title": "Спад в прозрачността на работата на парламента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382289-%D0%BF%D1%80%D0%BE%D1%84-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BC%D0%B0%D1%80%D0%B8%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D1%8F%D1%81%D0%BD%D0%BE-%D0%B4%D0%B5%D1%84%D0%B8%D0%BD%D0%B8%D1%80%D0%B0%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D1%81-%D1%80%D1%83%D1%81%D0%B8%D1%8F", "text": "\"Трябва ясно да се определят чувствителните точки или области. Президентът доста открито и откровено заяви такива на срещата си с Медведев по начин, по който друг български държавник не го е правил“ коментира анализаторът   България няма ясно дефиниран национален интерес в отношенията си с Русия. Това каза проф. Александър Маринов в интервю за Радио „Фокус“. Той каза още, че политиката не може да се прави само за да се отразява в медиите, или да се харесва на журналистите, важно е какви са резултатите по същество.  Маринов обобщи посещението на президента Румен Радев в Русия и резултатите от него като възобновяване на диалога или опит за създаване на нормални, трайни рамки за политически диалог.  „Ние въобще нямаме дефиниран национален интерес. Той се приравнява във формалното ни участие в някакви формати. Големият въпрос е какво искаме и какво можем да постигнем чрез участието си в тези формати, включително какво искаме, какво можем да постигнем от двустранните си отношения с Русия? Това са главно икономически, но не само икономически условия, блага и придобивки. Очевидно, че в такъв случай ще трябва да се търси някаква взаимност, не само в личния живот, а и в голямата политика трябва да има взаимност, т.е. да има взаимен интерес. Трябва ясно да се дефинират чувствителните точки или области за нас. Между другото президентът доста открито и откровено заяви такива точки на срещата си с министър-председателя Медведев по начин, по който друг български държавник не го е правил на среща“ каза той.  Проф. Александър Маринов каза още, че българските позиции във всички сфери трябва да се заявяват и да се търси добронамерен диалог за постигане на взаимно изгодно, съгласие. В отношенията с Русия има грешки от двете страни, но е време да се започне на чисто, каза още той. Според Маринов, Руснаците са хора, с които трябва да се говори открито.      ", "date": "2018.05.23", "title": "Проф. Александър Маринов: България няма ясно дефиниран национален интерес в отношенията си с Русия"}
{"url": "http://www.classa.bg/%D1%81%D0%B2%D1%8F%D1%82/item/382288-%D0%BC%D0%B5%D0%BA%D1%81%D0%B8%D0%BA%D0%BE-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D1%80%D0%B8%D0%BA%D0%B0%D1%80%D0%B4%D0%BE-%D0%B0%D0%BD%D0%B0%D1%8F-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BD%D0%B5%D0%BE%D0%B1%D1%8F%D1%81%D0%BD%D0%B8%D0%BC%D0%B8-%D0%BC%D0%B8%D0%BB%D0%B8%D0%BE%D0%BD%D0%BD%D0%B8-%D0%B4%D0%BE%D1%85%D0%BE%D0%B4%D0%B8", "text": "Семейството на десноцентриста Рикардо Аная, кандидат за президент на Мексико от коалицията на PAN-PRD-MC, е получило милионни приходи, които не отговарят на посоченото от политика. Той също е свързан с дело за пране на пари в Испания.   Според доклад, публикуван от списание Proceso часове преди втория президентски дебат в Мексико, съпругата му Аная, Каролина Мартинес Франко, е реализирала приходи на стойност 28 милиона песос (1,4 милиона долара) между 2013 и 2016 г..   В скорошно интервю, Аная заяви, че печели 400,000 песос ($ 20,000) месечно, които е докладвал и в своя финансов отчет за 2016 г., когато се регистрират приходите му като президент на Националната партия за действие (PAN). \"Никой не е изложил активите си толкова прозрачно, колкото аз\", каза Аная по време на телевизионното интервю.   Според обработваната информация, дори доходите на семейството на Аная да са били 400,000 песос на месец между 2013 г. и 2016, това би се равнявало сумарно на 19.2 милиона песос; по-малко от 28-те милиона песос, които съпругата на Аная е получила, според изявленията на банка HSBC.   Тази седмица съдът в Мадрид, Испания, образува предварително производство с номер на файл 907/18, относно предполагаемо престъпление за пране на пари от бизнесмена Мануел Барейро и бизнесмена от испански произход Хуан Пабло Вилануева, обвинени в извличането на полза за Аная, чрез симулиране на продажба на, промишлен склад.   Разследването проучва предполагаемо отклоняване на средства чрез незаконни триангулации на пари в данъчни убежища на Испания, Гибралтар и Канада, които са имали за цел да поставят в ръцете на Аная милионни ресурси с неизвестен произход.", "date": "2018.05.23", "title": "Мексико: Банковите сметки на съпругата на Рикардо Аная разкриват необясними милионни доходи"}
{"url": "http://www.classa.bg/%D1%81%D0%B2%D1%8F%D1%82/item/382290-%D0%BF%D1%8A%D1%80%D0%B2%D0%BE-%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%B4%D0%B0%D0%BB%D0%B5%D1%87%D0%B5%D0%BD-%D0%BE%D1%81%D1%82%D1%80%D0%BE%D0%B2,-%D0%BA%D1%8A%D0%B4%D0%B5%D1%82%D0%BE-%D1%82%D0%BE%D0%B2%D0%B0-%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%BE", "text": "За първи път от 12 години, на отдалечения бразилски остров в Атлантическия океан, е регистрирано раждане, съобщава О Глобу. Островът се намира в архипелага Fernando de Noronha, който има население от приблизително 3000 души. В него ражданията не са разрешени поради факта, че в болницата няма отделение за майчинство.   Бременните жени от тази малка островна територия, за да родят трябва да пътуват до континента, а най-близкият голям град е Натал, разположен на 365 километра. Раждането на бебето бе изненада за всички, включително за родителите си. \"Семейството казва, че не са знаели за бременността\", съобщиха местните власти.   \"Майката, която не иска да бъде идентифицирана, е родила у дома\", съобщи администрацията. на острова. Жената, която вече има друго дете, родено на континента, увери, че този път \"не е почувствала нищо\" по време на бременността.", "date": "2018.05.23", "title": "Първо раждане на далечен остров, където това е забранено"}
{"url": "http://www.classa.bg/%D1%81%D0%B2%D1%8F%D1%82/item/382291-%D0%B2-%D1%82%D0%BE%D0%B7%D0%B8-%D1%89%D0%B0%D1%82-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B7%D0%B0-%D0%B3%D0%BE%D0%B2%D0%BE%D1%80%D0%B5%D0%BD%D0%B5-%D0%BD%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B8", "text": "Две американки обмислят да заведат дело срещу граничния патрул на щата Монтана, след като са били проверени от този орган, само защото говорят на испански.   Инцидентът е станал рано сутринта в сряда в магазин на бензиностанция в град Хавър, в близост до границата с Канада.   Ана Суда и Мими Ернандес, и двете с испански произход, говорели помежду си на испански, на опашката в хотела.   Тогава полицаят се приближил до тях и поискал документи за самоличност.   \"Лейди, причината да ви проверя, е защото чух, че говорите на испански език, нещо много необичайно тук\", каза полицаят към камерата, когато една от жените, смаяна, го помолила да повтори своето обяснение.   Запитан дали проверката се дължи на расово профилиране, полицаят отрече, но отбеляза, че Монтана е \"щат, в който се говори предимно английски\" и когато ги чул говорят на друг език, ги помоли да се идентифицират.   Въпреки че жените са американски гражданки, полицаят ги държал на паркинга около 40 минути за разпит и проверка. Това задържане оставило Суда и Ернадез депресирани. \"Моята приятелка започна да плаче и не спря, докато бяхме в колата,\" каза Суда пред The Washington Post.   Когато се прибрали у дома, те публикуваха във Facebook изображения с описание на това, което се е случило, а това бързо се разпространи вирусно в мрежата.   37-годишната Суда заяви, че ще се свърже със Съюза за граждански свободи на САЩ (ACLU) да потърси, правна. помощ.   \"Аз не искам това да се случи отново, искам хората да знаят, че имат право да говорят на всеки език\", каза тя.", "date": "2018.05.23", "title": "\"В този щат се говори английски\" - полицейска проверка за говорене на испански"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/382287-%D0%BC%D1%82%D0%B5%D0%BB-%D1%81%D1%82%D0%B0%D0%BD%D0%B0-a1-%D0%BA%D0%B0%D0%BA%D0%B2%D0%BE-%D0%BD%D0%BE%D0%B2%D0%BE-%D0%B7%D0%B0-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5", "text": "Tелекомуникационната компания \"Мтел\" официално промени името си на A1.    Ребрандирането е придружено със смяна на логото, заявка за стремеж към предоставяне на по-добро обслужване, както и обявяването нови услуги за клиентите. Сред тях са собствена линия смартфони и стрийминг услуга с българска музика.   Част от новостите бяха представени на пресконференция от Александър Димитров, главният изпълнителен директор на телекомуникационната компания.   Новото юридическо име на компанията е „А1 България“ ЕАД и оттук нататък всички фактури към клиентите ще идват от това име. Това ще е първата разлика, с която те ще се сблъскат. Промяната на името не променя досега съществуващите договори, а няма да се налага и подмяна на SIM картите на абонатите.   Смяната на името на Мтел е част от глобална политика на компанията-майка на българския оператор – базираната във Виена A1 Telekom Austria Group.    До момента името A1 се използваше за телекомуникационния бизнес на групата в страните Австрия и Словения. Вече с него са прекръстени и мобилните оператори, които компанията майка притежава в страните България, Хърватия, Македония, Сърбия и Беларус. Мтел е на българския пазар от 1994 г. и е първият мобилен оператор у нас (под името Мобилтел). Тя стана част от Telekom Austria Group през 2005-а. Последната смяна на логото й, придружена с ребрандиране, беше през 2012-а. В момента компанията има над 4 милиона клиенти и 4000 служители.   От компанията обясняват промяната в името на А1 като отваряне на „нова страница в дигиталната ера“ и превръщането си в оператор от ново поколение.   \"От една страна, практически нямаме нужда от смяна на името, от една страна. От друга, нас ни познават най-вече като мобилен оператор, макар че ние сме един от големите телевизионни оператори и интернет доставчици\", обясни Димитров.   Целта е компанията с 23-годишна история да наблегне на това, че не е само мобилен оператор, а предлага пълния спектър от телеком услуги – домашен интернет, телевизия, собствено съдържание, облачни и IoT услуги и др.   По думите на Димитров с приемането на общото име българската компания заслужено става част от цялата международна група.  Освен това се цели привличане на вниманието на клиентите към това, което А1 ще им предложи.   \"Ние вярваме, че ребрандирането не може да е само смяна на логото\", сподели Димитров. \"Ребрандирането трябва да е само причина нашите клиенти да видят това, което им предлагаме, и това, което можем да им дадем в допълнение\", допълни изпълнителният директор.   Той обясни, че сегашният период е добър за подобна промяна, защото през последните години са направени много инвестиции в обслужването, което е дало отражение и на приходите на компанията - те бележат ръст с 4,7 процента през 2017 г.   Какво ново за клиентите?   Редом с ребрандирането върви и промяна в отношението към клиентите като от Мтел/А1 се фокусират върху три обещания: Димитров посочи, че въпреки положените усилия през последните години в някои клиенти е останало усещането, че не им се обръща достатъчно внимание.   В тази насока компанията предприема няколко стъпки. Направени са подобрения по мрежата и се обещава развитието на инфраструктурата да продължи.   Мобилното приложение Моят А1 ще улеснява клиентите, а свалянето му дава 10 000 MB мобилни данни на клиента. Чрез него ще може да се дава и обратна връзка за работата на мрежата и клиентското обслужване.   Например, ако на място от територията на България клиент на А1 има проблем със свързаността си, той ще може да подаде сигнал за това чрез приложението. Ако наистина се окаже, че има проблем с обхвата на мрежата на дадено място, той ще бъде решаван, а клиентът ще бъде компенсиран.   От компанията поемат ангажимент и че на всяко обаждане на клиент на телефон *88 ще бъде отговаряно в рамките на 60 секунди. Гарантира се и  решаване на всеки клиентски проблем само с едно обаждане или отиване до магазина . В случай, че това не стане, отново са предвидени компенсации за клиента - те се изразяват в отстъпка от месечната такса, допълнителни минути за разговор, допълнителни MB и пр.   От А1 се ангажират и с инсталация на всички техни услуги за дома до 3 работни дни или в удобно за клиента време. Друга цел е клиент да не остава без интернет или телевизия за повече от 6 работни часа.   С ребрандирането започва и  30-дневен безплатен тестов период за продуктите на компанията  – интернет, телевизия, мобилни услуги и пр. В случай, че клиент не е доволен от това, което получава, може просто да се откаже от услугата.   Компанията въвежда и нов стандарт в обслужването. Програмата за лоялност A1 клуб ще осигурява преференциални обекти на партноьри на Мтел/А1. Ако се налага телефон да бъде оставен на сервиз, ще бъде осигурено заместващо устройство и поправка в рамките на 30 дни.   При изтичащ договор или отстъпка клиентът ще бъде информиран, а няма да се налага да проверява кога изтича договорът му.   Чрез приложението Моят А1 или онлайн в сайта на компанията клиентите ще могат да следят потреблението си, да плащат сметки, да преподписват договора си или дори да купят нов смартфон.         Новите услуги   Изпълнителният директор на Мтел/А1 Александър Димитров представи и три от новите услуги, които компанията ще предостави на клиентите си, сред които и въвеждането на първия в България  дигитален портфейл за електронни разплащания .   Компанията ще предложи на клиентите си  собствена серия смартфони  с 3-годишна гаранция, за разлика от стандартните 24-месеца. Освен това вече се предлагат нови мобилни планове с повече минути за разговори и най-вече – повече MB мобилен интернет.   A1 ще предложи и  собствена музикална стрийминг услуга . Различното при нея, което цели да я отличи от Spotify и други подобни, е достъпът до разнообразна българска музика. Сред посочените примери бяха стилове като поп-фолк, естрада и хип-хоп.   Нови магазини   А1 ще доведе до промяна в интериора и екстериора на досегашните магазини на Мтел. Всеки един от тях ще бъде декориран с известен български паметник или забележителност, за да се наблегне на историческото наследство на страната.   Поетапно ще започне отварянето на нови магазини в страната. До края на годината се очаква отварянето на такива в 14 нови града.   Новото лого   Разбира се, ребрандирането и смяната на името върви и с новото лого на А1. Основните цветове в него са червено и черно, но компанията няма да използва само един вариант. Налице са над 70 различни лога, които ще бъдат използвани по различни поводи и в различни кампании. Има, например, такива за първия учебен ден, за 1 март, за рожден ден на компанията, за футбол и пр.   Като част от ребрандирането се променят и имената на спортните канали на компанията, които вече ще се казват MAX Sport 1 и MAX Sport 2.   Що се отнася до досегашното лого на Мтел, в следващите 3 седмици то ще изчезне напълно.   Гарантиране на качеството на мрежата;   Да направят технологиите достъпни,, лесни и полезни;   Гарантиране на лоялно отношение, спокойствие и удобство за клиентите.", "date": "2018.05.23", "title": "Мтел стана A1. Какво ново за клиентите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382282-%D0%BA%D0%B0%D0%BA-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D1%81%D0%B5-%D0%B1%D0%BE%D1%80%D0%B8-%D1%81-%D1%80%D1%83%D1%81%D0%BA%D0%B8%D1%82%D0%B5-%D0%BC%D1%80%D1%8A%D1%81%D0%BD%D0%B8-%D0%BF%D0%B0%D1%80%D0%B8", "text": "Британска парламентарна комисия прикани правителството по-дейно и последователно да се бори с руските корупционери, свързани с Кремъл, които инвестират средствата си в Лондон. Правителството разполага с няколко инструмента, за да води такава борба, и уверява, че вече ги използва, доколкото може.   Докладът на външнополитическата комисия към Камарата на депутатите, разработен след парламентарно разследване на “руската корупция във Великобритания”, има форма на препоръка, а не на заповед. Разследването може да доведе до някакви нови законопроекти и практически стъпки, но това не е задължително.   В последно време, особено след опита да бъдат отровени Сергей и Юлия Скрипал в Солсбъри в началото на март, британското правителство неведнъж заяви, че активно се бори срещу прането на капитали със съмнителен произход.   В тази борба правителството може да се опре на няколко закона и постановления - както вече приети, така и насрочени за приемане много скоро.   Мнозина във Великобритания недоволстват срещу кабинета, който според тях не се бори достатъчно активно и ефективно с “мръсните пари” - руски, нигерийски, пакистански, арабски и т. н.   По време на парламентарното разследване, послужило за изготвяне на доклада, специалисти посочваха на изслушвания две основни причини за това. Първо, на британските власти не им се ще много да отпъждат чуждестранните инвеститори. Второ, полицията често няма нужните сили и знания, за да разкрива сложни финансови корупционни схеми и да доказва незаконния произход на дадени капитали.   Но при сегашните отношения с Русия, формирани след Крим, Донбас и делото на двамата Скрипал, министрите начело с премиера Тереза Мей увериха вече няколко пъти, че ще се заловят сериозно с въпроса.     В случая с британската виза на Роман Абрамович някои съзряха начало на натиск върху настанилите се в Лондон руски богаташи, при все че липсват официални потвърждения за това. Не се знае също за някакви претенции на британските власти по повод произхода на капиталите на Абрамович.   Но като цяло проблемът е по-широк от забавеното удължаване на “инвеститорската виза” на един богаташ.   Дългосрочна “инвеститорска виза” се издава на хора, готови да инвестират във Великобритания поне 2 милиона лири (около 2,8 милиона щатски долара). Правителството напомня, че още през 2014-2015 г. е въвело по-строги правила за издаване на такива визи, заради което подаваните молби са намалели с 84 на сто, а сега правилата се преразглеждат отново.   Освен това през март тогавашната вътрешна министърка Амбър Ръд каза в парламента, че е разпоредила повторни проверки по документи за близо 700 “инвеститорски визи”, издадени вече на хора от Русия.   Всъщност визите и достъпът в страната изобщо са удобен инструмент за въздействие върху чужденците - виза може да бъде отказана на всеки без обяснение на причините.     През пролетта на 2017 г. британският парламент прие закон за финансите от престъпен произход (Criminal Finance Act), който осигури на правителството няколко инструмента за борба с “мръсните пари” и собствениците им.   Най-много дискусии породи инструментът, наречен “запитване по повод богатство с неясен произход” (Unexplained Wealth Order). Същината му е, че правоохранителните органи могат по съдебен ред да изискват чужденец, който е публична фигура в родината си и притежава във Великобритания собственост на стойност над 50 хиляди лири, да обясни произхода на средствата, вложени в нея.   Ако не последват обяснения или запитаният не успее да докаже, че парите са спечелени законно, имуществото ще бъде запорирано. А опита ли се собственикът да измами полицията и съдебните власти, рискува и до две години затвор за неуважение към съда.   Тази част от закона е в сила от началото на годината. В края на февруари бе съобщено за първото (и последно засега) “запитване по повод богатство с неясен произход”, засягащо два недвижими имота на стойност 22 милиона лири. Британската Национална криминална агенция не разкрива името на собственика, но според медиите не става дума за човек от Русия.     Скоро Великобритания ще приеме окончателно новия закон за санкциите и борбата срещу прането на пари (Sanctions And Anti-Money Laundering) - законопроектът е минал почти всички фази на обсъждане в парламента.   Законът стана необходим във връзка с Брекзита - днес участието на Великобритания в различни санкционни режими произтича от общата санкционна политика на ЕС, но щом напусне общността, ще й се наложи да налага, поддържа и вдига санкции самостоятелно. С тази цел новият акт описва процедурите и пълномощията на различни органи на властта в тази сфера.   При все че поводът за разработване на новия закон бе процедурен, прави впечатление, че актът оправомощава правителството да въвежда санкции по твърде широк кръг от мотиви: от груби нарушения на човешките права до създаване на заплаха за националната сигурност на Великобритания.   Мнозина политически наблюдатели предполагат, че щом напусне ЕС (това се очаква да стане в края на март 2019 г.), кралството ще наложи по-сурови санкции на Русия. В момента възпиращ фактор за Лондон е нуждата от консенсус със страните от ЕС, които имат по-благосклонно отношение към Москва.     За разлика от САЩ и Литва Великобритания не е приела специален закон с подобно наименование, но е включила фактически аналогични текстове в други закони.   Член, предвиждащ санкции за съучастие в корупция и нарушения на човешките права (наричан неофициално “поправката Магнитски”), бе включен тази пролет в законопроекта за санкциите и борбата с прането на пари. Там става дума за забрана за влизане в страната. Правителството обещава да огласи съответния черен списък, щом бъде разработен след задействането на закона.   Освен това законът за финансите с престъпен произход предвижда възможност да бъдат замразявани активите на съучастници в корупционни престъпления и груби нарушения на човешките права.   Парламентът разглежда сега и друг законопроект, предвиждащ санкции за нарушения на правата на човека и корупция. Внесен от лейбъриста Иън Остин през декември 2017 г., той влиза за второ четене, на 15 юни. Трудно е засега да посочим ще бъде ли приет този аналог на “закона Магнитски”, доколкото други закони вече съдържат съответните положения.", "date": "2018.05.23", "title": "Как Великобритания ще се бори с руските \"мръсни\" пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382283-%D0%BE%D0%BA%D0%BE%D0%BB%D0%BE-15-%D0%B1%D0%BE%D0%BD%D0%B0-%D0%BD%D0%B0-%D0%B4%D0%B5%D0%BD-%D1%81%D0%B8-%D0%B4%D0%BE%D0%BA%D0%B0%D1%80%D0%B2%D0%B0%D1%82-%D0%B2%D1%8A%D0%B2-%D0%B2%D1%81%D0%B5%D0%BA%D0%B8-%D0%BA%D0%B0%D1%82-%D0%BE%D1%82-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Между 5000 и 15 000 лева на ден си докарва всеки КАТ в страната от корупционни схеми. Това съобщиха за Фрог нюз разследващи. Те признаха: „Арестът на шефа на КАТ-Благоевград Данаил Стоицов е само капка в морето. Същите афери, които са засечени там ги има навсякъде”.     Класическите схеми за прибиране на рушвети основно са три. Не е тайна, че заради неефективното административно обслужване и лошата организация при регистрирането на автомобили се образуват опашки. Заради това на шофьорите в големите градове са им необходими дни, за да минат през процедурата. Налага се дори да се чака и нощем на опашка. Тази неразбория се оказва първото корупционно звено. Далновидни бивши служители, например са си издействали места около КАТ, уж с цел да правят застраховки. В същото време те предлагат услуга да пазят ред на шофьора.      Парите за услугата се разделят между този, който пази и катаджиите. В противен случай полицаите не биха ги оставили да се навъртат необезпокоявани около гишетата на КАТ.   Неясни остават регламентите за получаване на хубави номера. В крайна сметка това и до днес си е еднолично решение на началниците. Обществена тайна е, че когато се „бръкнеш” за някой лев отгоре, излизаш с лесен за запомняне номер.  Следващото корупционно стъпало е, когато при прегледа се установи, че колата е технически неизправна или пък има някакво изменение на параметрите. „Жените, които са на гишетата няма как да вземат пари, ако не са инструктирани от началниците си”, разказаха източници от МВР. Наскоро пред Фрог се оплакаха потърпевши за начина, по който се регистрират автомобили на КАТ-София. Там се раздават талончета с номера за чакане. Срещу конкретна сума този, който е по-назад на опашката бързо може да се сдобие с по-преден номер.     Експерти по безопасност на движението се чудят защо регистрацията на коли се прави от МВР-служители. В болшинството европейски страни тази задача е поверена или на общините, или на частни фирми. „Полицията би могла само да бъде контролен орган. Единственото обяснение да се държи услугата под шапката на вътрешното ведомство е да се продължи с корупционните практики, които носят на началниците добри незаконни доходи”, допълниха нашите, източници. В тази връзка има предположения, че арестуваният Данаил Стоицев може да просто да е нарушил предварителните договорки по събиране и разделяне на сумите.", "date": "2018.05.23", "title": "Около 15 бона на ден си докарват във всеки КАТ от корупция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382284-%D1%81%D1%82%D0%B5%D1%84%D0%B0%D0%BD-%D0%B4%D0%B8%D1%87%D0%B5%D0%B2-%E2%80%93-%D0%B6%D0%B8%D0%B3%D0%BE%D0%BB%D0%BE%D1%82%D0%BE-%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%80%D0%BA%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F", "text": "    Човекът, останал скрит от прожекторите при ареста на кметицата на столичния район „Младост“ Десислава Иванчева, е 41-годишният бизнесмен Стефан Дичев. Мъж с невероятна аура, който успява да омае главите на поне 8 жени – общински служителки, които му дават обществени поръчки за озеленяване, строеж на детски площадки и поддръжка на паркове.   Покрай аферата с Иванчева, Дичев също е задържан за 24 часа в столичното 3-то полицейско управление. Това става 6 часа след показния арест на Иванчева, заместничката й Биляна Петрова и посредникът и бивш кмет на района Петко Дюлгеров – в 18 часа на 17 април, разкриха източници от разследването на скандалния подкуп от 70 000 евро. Дичев е задържан в центъра на София от служители на СДВР, но е закаран в 3-то РПУ, защото освен в „Младост“, където живее, е регистриран и на адрес в „Красна поляна“.     Бизнесменът преспива зад решетките и излиза на свобода по обяд на следващия ден. Твърди се, че именно той е човекът, който разказва в подробности действията на Десислава Иванчева, заместничката й и Петко Дюлгеров. А Стефан Дичев знае в детайли бакиите на Иванчева, защото той е нейния скандален любовник.   Независимо кой е на власт в район „Младост“, Дичев омайва главите на кметове и общинска администрация, за да се докопа до сладки договори за ремонт, озеленяване и строителство на детски площадки. Той е изключително близък и до бившия кмет Петко Дюлгеров и на практика е човекът, който предизвиква преждевременното му отстраняване от поста през 2010 г.   Преди това обаче, по-малко от месец след като Петко Дюлгеров става кмет на район „Младост” през 2007 г., Стефан Дичев успява да уреди уволнението на тогавашния зам.-кмет и бъдещ лидер на СДС Божидар Лукарски. Същата съдба сполетява и съпругата му Аделина. Уволнен с магическата пръчка на Дичев е и синът на бившия градски прокурор на София Нестор Несторов – Александър.   След като Иванчева става кмет, Дичев чрез Дюлгеров успява да оплете в паяжината си и нея. Затова не е изненадващо, че в телефона на Иванчева Стефан е записан като „Стефан Дюлгеров“.  За година и половина Дичев успява да спечели близо милион от измислената от него схема за подписване на различни строителни разрешения. Иванчева подписва, след като уговаря фирмите да инвестират пари за озеленяване, строителство на детски площадки, както и монтажа на пейки и кошчета за боклук.   На инвеститора директно му се дава телефона на Дичев, за да е ясно къде трябва да бъдат преведени парите. Така в целия „Младост“ детските площадки се строят единствено от фирми на любовника на Иванчева.  За целта той я   води в Рим, Париж, обгрижва я с огромни букети от по 101 рози, купува и скъпи дрехи, твърдят общинари от район „Младост“.   Иванчева не се стеснява да разказва на подчинените си за любовните му подвизи, които включват свещи и белезници, според свидетелствата на нейни подчинени. Точно преди Великден двамата се скарват и Иванчева отива на почивка в Гърция с мъжа, с който живее от много години – Пепи Иванов.   Кметицата отказва да подпише промяна в подробните устройствени планове на двама общински съветници, поискана от Дичев. Според нея това би отворило безмислена война.  Бизнесменът-любовник побеснява. Затова 10 дни по-късно, когато е задържан Дичев с охота разказва всичко, което знае за любовницата и я жертва с рядко срещана готовност. Защото Иванчева нито е дамата на сърцето му, нито е единствената, оплетена в мрежата на Дон Жуан от „Младост“.   Твърди се, че паралелно с Иванчева Дичев поддържа любовни връзки и с други жени, които са му били необходими за получаването на тлъсти поръчки.   Всъщност жената, която го изстрелва в общинските орбити, е 47-годишната Мария Гулева. През 2003 г. тя е шеф на общинския пазар в „Младост“. Вижда Стефан опърпан да продава нелегални дискове и цигари на пазара, твърдят бивши служители на общинското дружество. Отначало назначава 26-годишния младеж за офис администратор във фирмата „Пазари-Младост“. След това го прави свой личен шофьор. Един ден Стефан Дичев се събужда като зам. директор на „Пазари Север“. Гулева води Стефан на екскурзии в Дубай, Рим, Париж, Лондон, става ясно от снимки във Фейсбук. След това го прави съдружник във фирмата си „Финанс Холд България“. Жената не го оставя дори след като става ясно, че той преспива с половин дузина общинарки и става любовник на кметицата Иванчева, твърдят служители на район „Младост“.   И до момента той е под крилото на Гулева, казват запознати. В един момент Иванчева и Гулева си броят стръковете рози в букетите – дали са 333, 155 или 101 броя, показват   постинги във Фейсбук на страниците на двете жени.  Ролята на любовник-благодетел се услажда на Дичев и това се превръща за дълго в негово житейско амплоа.   Всъщност най-тежко преживява скандала и разкритията за любовния живот на Иванчева и Дичев Красимира от район „Панчарево“, която си мисли, че е единствена негова изгора, твърдят запознати. Тя е правела всичко възможно, за да му осигури озеленяването в района и да строи детски площадки. В кюпа на Дичев са Снежана, вече бивша служителка на столичните пазари, която му осигурява договори за ремонти. В дирекция „Зелена система“ в столичната община са Гергана и Николета, които Стефан нарича „кокошарника“. Двете контролират проектите на Дичев и от тях зависят дали ще му се изплатят парите в пълен размер.   Чрез архитектката Милена Дичев успява да построи всички детски площадки в Банкя, като и в момента строи една на „Иванянско шосе“. Оборудването на Северния парк Дичев успява да вземе чрез близките си отношения с бившата еколожка Ванина, която след това напуска е сега е в майчинство. Запознати твърдят, че докато спечели поръчката я лъжел, че ще се жени за нея, но след това спрял дори да я поздравява.   Проектирането на парк „Заимов“ и поддръжката на кошчетата и пейките в цяла София с проекта „Зелена София“ – договор за над 1,2 млн. лв., Дичев успява да спечели благодарение на бившата вече зам.-кметица Мария Бояджийска. След като тя се маха от поста, бизнесменът става близък с новата зам.-кметица Йоана Христова. Причината е тривиална – тя му помага, за да не го санкционират за многомесечните закъснения на сроковете за изпълнение.   Например изпълнението на проекта „Зелена София“ е забавено с 6 месеца, а проектирането на парка “Заимов“ с цели 9 месеца.  В интерес на истината Столична община в писмо, подписано от Христова, все пак отказва да изплати фактура за 19 989, 60 лв. от ноември 2017 г. поради неизпълнение на условията по договора за ремонта и проектирането на парка „Заимов”.   Дичев участва в проектирането на повечето паркове в София като „Заимов“, „Северен парк“ и „Въртопо“ в Младост. Той прави проектите така, че след това беозблачно да спечели обществените поръчки за изграждането им.  Дичев тормози за съдействие и бивша служителка в общината в „Младост“ по времето на Петко Дюлгеров. По-късно тя се мести в Агенция „Пътна инфраструктура“. Твърди се, че тя му урежда машини и материал за асфалтиране на парковите алеи.   Поне половината от тези жени-съратнички на Дичев са вече бивши служителки, а човек може само да се догажда дали той има пръст в отстраняването им. Защото схемата на Стефан Дичев е една и съща – той използва някого, а след това на практика го   предава. Така прави с кмета Дюлгеров, така накрая прави и с Иванчева, казват запознати.   Още преди да гръмне историята с Иванчева цяла дузина кметове не искат да общуват с бизнесмена – сред тях са кметовете на районите „Банкя”, „Кремиковци”, „Красна поляна”, „Надежда”, „Връбница”, „Искър” и „Панчарево”, показва проверка.  Накрая остава въпроса дали Дичев ще се появи като защитен свидетел на прокуратурата по делото срещу вече бившата му любовница Десислава Иванчева. Източници от държавното обвинение твърдят, че по делото ще има такъв свидетел, като отначало се смяташе, че това е Петко Дюлгеров. След като и той остана в ареста за постоянно, единственият човек, който знае в детайли далаверите на кметицата е Стефан Дичев. Когото прокуратурата пази в дълбока сянка.     Данъчни служители са налазили фирмите на Стефан Дичев, става ясно от Търговския регистър. Поне в две от тях текат данъчни проверки, а на една от тях дори е наложен запор на сметките. Формално дружествата се водят на бащата на Стефан – Никола. Това са „План инвест консулт“ и „Проект сити билд“, сочи Търговския регистър.   „ Бедитон“ ЕООД, която се води на името на близката му Победа Колчева, и е проверявана от данъчните, вече е продадена на Васил Борисов Малинов от кв.“Ботунец“. На името на малоимотния софиянец се водят общо 79 фирми, а в 82 той е вписан като управител. Според данъчните това е типична схема за ДДС-измами.     Стефан Дичев продължава и сега да се изживява като тартор на общинската администрация в „Младост“, заявиха общинари. В четвъртък, 10 май следобед, той отишъл в общината и вдигнал скандал защо общинските служители не го прикриват за неизпълнен проект на поредната детска площадка. „ Трябва да знаете кой тук е шефът. Като дойде Иванчева ще ви разгони всички“, крещял Дичев, казват свидетели.   Инвеститори от „Джи пи груп“ дали 40 000 лв. на Стефан Дичев по схемата „разрешително срещу детска площадка“ през март, но бизнесменът все още не я е построил. Така на практика фирмата нямало как да дари площадката на общината. От дружеството се оплакали в Столична община, които натиснали колегите си от район „Младост“ да решат въпроса и да извикат подизпълнителя Стефан Дичев на среща. На практика обаче сега няма кой да разпише разрешителното на фирмата, защото Иванчева е в ареста, а дарението не е направено, казват общинските служители.   „ Целта на всички рушвети, според Дичев, оправдаваше крайната цел. Иванчева трябвало да има финансиране за независима и самостоятелна предизборна кампания. Тя трябваше да продължи да е кмет на „Младост“ поне още едни, мандат. В мечтите си той виждаше заместничката й Биляна Петрова за кмет на София, а себе си като шеф на общинския съвет“, казват служители на администрацията в район „Младост“.  ", "date": "2018.05.23", "title": "Стефан Дичев – жиголото на общинарките в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382285-%D0%BC%D0%B5%D1%81%D1%82%D0%B0%D0%BD-%D1%81-%D1%83%D1%81%D0%BB%D0%BE%D0%B2%D0%B8%D1%8F-%D0%BA%D1%8A%D0%BC-%D0%B4%D0%BF%D1%81-%D0%B4%D0%B0-%D0%BD%D0%B5-%D0%B2%D0%B4%D0%B8%D0%B3%D0%B0-%D1%80%D1%8A%D0%BA%D0%B0-%D1%81%D1%80%D0%B5%D1%89%D1%83-%D0%BC%D0%B0%D0%B9%D0%BA%D0%B0%D1%82%D0%B0-%D1%80%D0%BE%D0%B4%D0%B8%D0%BD%D0%B0,-%D0%B4%D0%B0-%D0%BD%D0%B5-%D0%B3%D0%BE%D0%B2%D0%BE%D1%80%D0%B8-%D1%81%D1%80%D0%B5%D1%89%D1%83-%D0%B5%D1%80%D0%B4%D0%BE%D0%B3%D0%B0%D0%BD-%D0%B2%D0%B8%D0%B4%D0%B5%D0%BE", "text": "    Статията е със заглавие „Местан: Готови сме да се обединим, но имаме условия“, а в нея има и видео от събитие, на което лидерът на партията говори на турски език пред свои последователи.   Не е ясно къде точно се е провела срещата. Бившият председател на ДПС изрично подчертава, че ако условията на ДОСТ не бъдат приети, то обединение на двете партии няма да има.   А трите условия, които изрежда Местан са меко казано скандални. „Условие първо – да не се вдига ръка срещу майката родина Анаватан, второ условие – да не се говорят накърняващи турския президент думи, трето – признаване на статут на национално малцинство на турците в България“, посочва Местан пред съпартийците си.   Позицията на лидера на ДОСТ по темата за недосегаемостта на турския президент Реджеп Тайип Ердоган е меко казано странна, защото повечето от българските турци и изселниците от страната ни в югоизточната съседка открито не харесват партията му ПСР и подкрепят демократичната опозиция в Анкара.   Дори по време на миналогодишния референдум за увеличаване на правомощията на турския диктатор, повечето от сънародниците му, гласували у нас, попълниха, отговор „не“. Над 71 процента от турците у нас се обявиха срещу превръщането на президента в Анкара в султан.      ", "date": "2018.05.23", "title": "Местан с условия към ДПС: Да не вдига ръка срещу майката родина, да не говори срещу Ердоган (видео)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382286-%D0%BD%D0%BE%D0%B2-%D0%B0%D0%BA%D1%86%D0%B8%D0%BE%D0%BD%D0%B5%D1%80-%D0%B8%D0%B7%D0%B3%D1%80%D1%8F-%D0%B2-%E2%80%9E%D0%B1%D1%83%D0%BB%D0%B3%D0%B0%D1%80%D1%82%D0%B0%D0%B1%D0%B0%D0%BA%E2%80%9C", "text": "Дяловото участие на фирмата „Гифтид Мастър“ ЛТД (Gifted Master LTD) – Дубай, Обединени арабски емирства, възлиза на 1 333 602 бр. акции, представляващи 18.10% от капитала на „Булгартабак холдинг“ АД. Това става ясно от уведомление, огласено от тютюневия монополист, чрез „БФБ-София“. Акционерът е изпратил съобщение за разкриване на дялово участие до публичното дружество.   Според данните от счетоводния отчет на „Булгартабак холдинг“ АД за първото тримесечие на 2018 г. най-голям акционер в дружеството е австрийският фонд „БТ Инвест“ ГмбХс дял от 65.85% от капитала. Други фирми притежават 33.08%, а собственост на индивидуални инвеститирл са 1.07% от акциите с право на глас.   През миналата година „Булгартабак“ направи стъпка за диверсифициране на бизнеса си, след като продаде част от притежаваните търговски марки за цигари и инвестиции. Групата инвестира в ритейл сектора, както и в производството на хранителни стоки. Преструктурирано е и участието на групата в някои основни и спомагателни производствени, предприятия. В резултат на това през третото и четвъртото тримесечие на 2017-а постепенно нараства дела на новите бизнес линии в приходите на групата.", "date": "2018.05.23", "title": "Нов акционер изгря в „Булгартабак“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382278-23-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1430 г. - Жана д'Арк попада в плен на бургундите, докато се опитва да освободи Компиен.     1498 г. - Джироламо Савонарола, италиански духовник и политически реформатор, е обесен и изгорен на клада.   1555 г. - Кардинал Джампиетро Карафа е избран за папа и приема името Павел IV.   1592 г. - Във Венеция Инквизицията арестува италианския философ Джордано Бруно, обвинен в ерес.   1618 г. - Състои се втора Пражка дефенестрация, която предизвиква Тридесетгодишната война.   1785 г. - В писмо до приятел Бенджамин Франклин споделя идеята си за бифокалните очила.   1805 г. - Наполеон Бонапарт е коронован за крал на Италия в Миланската катедрала.   1877 г. - Провъзгласена е пълната независимост на Обединеното княжество Влахия и Молдавия от Османската империя.   1880 г. - Приет е първият Закон за административното деление на Княжество България, с който се закриват губерниите.   1900 г. - Избухва бунт против натуралния десятък в Дуранкулак, Балчишко (дн. община Шабла).   1907 г. - Открита е жп линията Зимница-Сливен (24 км).   1915 г. - Първата световна война: Италия обявява война на Австро-Унгария и се присъединява към Антантата.   1928 г. - Италианският изследовател Умберто Нобиле прави опит да достигне Северния полюс с дирижабъл; на връщане машината претърпява катастрофа и при спасителните работи загива Руал Амундсен.   1930 г. - В СССР е връчен за първи път най-високият орден - „Ленин\".   1934 г. - Бони и Клайд - известна двойка американски гангстери, са убити при престрелка с полицията.   1945 г. - Втора световна война: Ръководителят на СС Хайнрих Химлер се самоубива, след като е задържан от Съюзниците.   1945 г. - Уинстън Чърчил подава оставка като министър-председател на Великобритания.   1949 г. - С обявяването на Основния закон на Федерална република Германия е създадена Западна Германия.   1969 г. - Британската група The Who издава първата в света рок опера - Tommy.   1977 г. - При два терористични акта в Холандия похитители вземат над 100 заложници в начално училище и отвличат влак с около 80 пътници.   1988 г. - Състои се прощалният футболен мач на френския футболист Мишел Платини.   1994 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни паника става причина за загиването на 270 пилигрими.   1995 г. - Sun Microsystems представя езика за програмиране Java.   2002 г. - Започва апостолическото поклонничество на папа Йоан Павел II в България.   2010 г. - Основан е Музеят на македонската борба в Костур, Гърция.      ", "date": "2018.05.23", "title": "23 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382279-%D0%BD%D0%BE%D0%B2%D0%B8-%D0%BF%D1%81%D0%B8%D1%85%D0%BE%D1%82%D0%B5%D1%81%D1%82%D0%BE%D0%B2%D0%B5-%D0%B7%D0%B0-%D1%88%D0%BE%D1%84%D1%8C%D0%BE%D1%80%D0%B8-%D1%87%D1%83%D0%B4%D0%B5%D1%81%D0%BD%D0%BE,-%D1%81%D1%82%D0%B8%D0%B3%D0%B0-%D0%BD%D1%8F%D0%BA%D0%BE%D0%B9-%D0%B4%D0%B0-%D1%85%D0%BE%D0%B4%D0%B5%D1%88%D0%B5-%D0%BD%D0%B0-%D1%82%D1%8F%D1%85", "text": "Чудесно е! Държавата се бори с агресията по пътищата! Взимат се мерки! По телевизията има репортажи! Говорят психолози! Има екшън!   Откакто е достатъчно да засечеш някой нервен шофьор, за да ти пръснат черепа в асфалта, държавните хора започнаха да вземат поетапни мерки, с които да регулират агресивните шофьори на пътя.   Забавното в тази новина е, че или идейните двигатели на тези нови правила са напълно изпушили, или говорим за брутален опит за замазване на очите на хората, точно в периода преди всички да се качат на автомагистрала „Тракия\" и да тръгнат към морето с надеждата да стигнат живи.     Публична тайна е, че срещу 130-150лв. всеки, който трябва да мине през психотест, за да продължи да шофира, може да се сдобие директно с картончето, което му е необходимо за пред КАТ.    Самият психотест е с една идея по-евтин. Нали разбирате, трябва да си или екстремно съвестен гражданин, или тотален малоумник, за да отидеш доброволно да натискаш копчета и педали и да се държиш прилично пред отегчен психолог само за няколко десетки лева разлика.   Сивият канал за минаване на психотест е толкова претъпкан, че не знам как изобщо лабораториите, които правят въпросните тестове, се издържат.   Но това е само върхът на айсберга. Институцията КАТ, която следва да стои зад шофьорите и да ги наказва, когато е необходимо, но и да им върши работа, когато това също е необходимо, е един толкова болен и нефункциониращ орган, че освен, че не работи добре, заразява и всичко около себе си.   Който не се е сблъсквал с КАТ за нещо по-ексцентрично от регистриране на нов автомобил или взимане на чисто нова книжка, той не знае за каква объркана и дефектясала система говорим.   Толкова сме свикнали, че на ул. \"Лъчезар Станчев\" 4 губим времето си, кисели до зли служители ни вдигат скандали, понякога колабираме и винаги ни блъска гневен човекопоток, че сме го приели за нормално.   От около месец текат някакви крайни срокове за подаване на удостоверения за таксиметровите шофьори в София. Също от толкова време машината, която раздава номерца в КАТ не работи. Логиката е желязна, нали разбирате?   Има прекалено много хора, затова системата спира да работи, вместо да работи по-бързо и да се вземат някакви адекватни мерки. За всяко гише чакат по 70-80 човека, а около машината-Бог всеки ден се тълпи една малка войска от неразбрали, които чакат тя да пусне заветния номер. Но тя не пуска.   Виси се от сутрин до вечер. Бременни припадат, деца пищят, бакшиши псуват, полицаи крещят. Сериозно. През последния месец в КАТ е като в преизподня.   Никой не може да свърши работата, за която е дошъл.    И повярвайте, след цял ден в този котел на низки страсти, и най-хрисимият шофьор, обичайно кротък като кастриран бивол и вял като абитуриент след бал, ще се изнерви и ще засече някой. И то нарочно.   В същото време наистина имаме нужда от строг контрол по пътищата. Ще го потвърдят и шофьорите, и велосипедистите, и мотористите,, и пешеходците.   Но докато инвалидността на КАТ и корупцията при служителите на пътна полиция не се оправят, новите психотестове са само прах в очите и глътка мента, глог и валериан за обществото.", "date": "2018.05.23", "title": "Нови психотестове за шофьори? Чудесно, стига някой да ходеше на тях..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382280-%D1%82%D0%B0%D1%81%D1%81-%D0%B5-%D1%83%D0%BF%D1%8A%D0%BB%D0%BD%D0%BE%D0%BC%D0%BE%D1%89%D0%B5%D0%BD-%D0%B4%D0%B0-%D0%B7%D0%B0%D1%8F%D0%B2%D0%B8", "text": "    Именно от Русия дойде новината, че президентът Румен Радев е поел на нова бойна мисия след твърдото приземяване на \"Gripen\"-ите: да лобира пред Кремъл за нова руска пряка газова линия с патриотичното име \"Български поток\".   \"София се опитва да бъде мъдра със задна дата\", репликира с ирония \"Коммерсант\". Колко да е мъдра; уж самият Радев не искаше да президентства над  \"площадка, където нещо строим, но не знаем точно какво, защото е тъмно\".   Отново от Русия разместиха програмата на Бойко Борисов навръх българското председателство на ЕС. След спешна повиквателна \"от днес за вчера\" премиерът вече се готви за първа официална визита в Москва. За първи път от 9 години насам в Кремъл ще вадят червения килим за български министър-председател, а било достатъчно само едноседмично предизвестие.   От Русия се разбра и това, че Теменужка Петкова била длъжна да представи план за рестарта на АЕЦ \"Белене\" до 2 месеца пред Москва. А уж българското Народно събрание още не е смогнало да отмени 6-годишния мораториум върху довършването на т.нар. \"корупционен гьол\"?   Всъщност кой ли може да се престори на изненадан от бързината в стил Андропов: \"Обадих се на папата да му изкажа съболезнования за покушението, а то още не било извършено\"?   Зам.-председателят на НС Веселин Марешки отбеляза 9 май на военния парад в Москва, там беше и бившият главен секретар на МВР Светлозар Лазаров. Волен Сидеров почерпи за 62-рата си годишнина на парти в анексиран Крим. Корнелия Нинова се поклони под \"Шпагин\"-а на Съветската армия, а почетният председател на ДПС Ахмед Доган още се умилява от \"Широката Руска Душа и Голямата Руска Земя\".   Година след палавия изборен резултат от 1,59% (в коалиция с Татяна Дончева), Георги Първанов и Румен Петков отново се видяха достойни да диктуват дневния ред в енергетиката. \"За АЕЦ \"Белене\", За \"Южен Поток\", За България\", по реда на изброяване.   Трябва да му се признае на Борисов едно чудо нечувано -  само с една команда \"рестарт\" успя да възкреси политическия труп на АБВ.   А иначе за втори път след снишаването около случая \"Скрипал\", външният министър Екатерина Захариева е твърде далеч и твърде встрани, за да даде просто и ясно обяснение за резките промени в динамиката с Русия пред собствените си граждани. И докато София се ослушва, отново от Русия подсказаха причината за екзалтацията.   \"Не знаем как ще се реализира \"Белене\", но със сигурност ще участваме\", каза, директорът на Росатом.   \"И ние, и ние!\", по навик отговори ехото в България.", "date": "2018.05.23", "title": "ТАСС е упълномощен да заяви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382281-%D0%BA%D0%B0%D0%BA-%D1%81%D1%8A%D0%B4%D1%8A%D1%82-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%BB%D1%8A%D0%B6%D0%B5%D1%86-%D0%B8-%D0%BA%D0%BB%D0%B5%D0%B2%D0%B5%D1%82%D0%BD%D0%B8%D0%BA", "text": "Премиерът Борисов вече е съдебно доказан лъжец и клеветник, осъден от бившата журналистка, сега депутат Елена Йончева.  Софийски районен съд осъди в гражданско дело премиера Борисов за „противоправно поведение, изразяващо се в неверни твърдения” (Граж. дело 18039/2017 г., СРС).  С други думи, Борисов е сътворил клевета. При това максимално публично, пред множество камери и микрофони. Клевета препредадена от много медии.  Адвокатът му Марин Марковски веднага обяви решението за съдебна грешка, която щяла да бъде поправена на горна инстанция, и грубо намекна за политически симпатии на съдията. Но фактите са безспорни, а Борисов в съда не се е и опитал да ги опровергае.   За такова деяние Наказателния кодекс предвижда глоба до 15 хил. лева. По стария Наказателен кодекс до 2014 г. това престъпление се наказваше и с лишаване от свобода до 3 години в най-тежките случаи. А случаят лидер на партия и двукратен премиер (към онзи момент) да ръси публично абсолютно неверни твърдения, е наистина тежък. В някои европейски страни като Германия клеветата все още се наказва и със затвор до 1 г.   Всички помнят как телевизиите излъчваха многократно твърденията на Борисов в две изказвания преди изборите през март миналата година. Ето част от думите му:  „…Питам: Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати“ и „бяхме принудени милиони да платим за нея. С мъж-премиер тогава“.  Борисов повтаря тези    записи от изказванията му могат да се намерят в YouTube, VBox7 и сайтовете на телевизиите (виж  ,   и   ).  По-късно конкретизира, че правителството платило към 2 милиона, Йончева „прекрасно знае”, „Станишев прекрасно знае за какво става въпрос” (виж   запис на бТВ, накрая на текста има пълен цитат). Няколко пъти натъртва, че има конфликт на интереси и употребява израза „борча” на Станишев.  Медиите го записват и цитират: „Ако иска (Елена Йончева) да ме съди, ще призова специализираната прокуратура да извади всичко, което сме платили насила. С постановления сме платили близо 2 милиона. Бяха договорени от нейния мъж тогава. Ще поискаме да се разгледа цялата тази сделка – от А до Я”.   Йончева казва пред медиите, че това е голяма лъжа, ще го съди и ще напусне политиката и парламента, ако Борисов докаже, че наистина държавата е давала пари за нея. Борисов отговори чрез официалния си профил във „Фейсбук”: „Разбрах, че Елена Йончева ще ме съди за клевета. С удоволствие ще участвам в този процес. А още по-компетентен от мен е бившият финансов министър Симеон Дянков за финансовата част, както и шефовете на разузнавателните служби”.     Вместо да доказва твърденията си, че държавата е плащала милиони за интервютата и репортажите на Елена Йончева, неговите адвокати правят следното:   – Оспорват истинността на записите от неговите изказвания, били монтирани и преразказани в новините. Съдът е изисквал служебно от Нова тв запис, защото защитата не приема представените записи.   – Претендират, че от изказването на Борисов не става ясно, че говори за Елена Йончева, не било конкретно, не може да се твърди, че я злепоставя и т. н. подобни.   – Не било доказано, че ищцата Йончева е авторитет, чието достойнство е накърнено, не е претърпяла описваните нематериални щети от изказването на Борисов…   – Профилът на Борисов във Фейсбук не бил писан от него, имало десетки негови профили, не се знае кой ги пише, не трябва да се приемат като доказателства тези нещата от официалната му страница там.   – Оспорват констативните протоколи от нотариус за публикации в сайтове с цитирани думи на премиера.  Какво се получава? Веднъж излъгал пред медиите и заканил се да доказва в съда, че за Йончева са плащани милиони от държавата, Борисов след това в съда се отмята с нахални евтини хватки.   Неговите адвокати правят нещо повече. Йончева издействала БНТ да представи документи за нейни филми в продължение на 5 години, от които се вижда, че са външни продукции със спонсори, а тя не е там на заплата.  Тоест – финансирането й не е от БНТ, а от спонсорство на частни фирми.  Адвокатите на Борисов използват тези документи в съда да представят нещата така, че Йончева лично е получила няколкостотин хиляди лева (а те са за продуцентска фирма за финансиране на 5 дълги командировки между 2004 и 2009 г. на екипи зад граница на опасни места, и производство на 8 филма). И понеже една от няколкото фирми спонсори („Лукойл”) имала държавно участие, затова имало платени пари от държавата!   Защо и на какво основание все пак Борисов излезе през март 2017 г. с тези твърдения за платени „милиони” за Йончева и намекна за разузнавателни служба, за     за „операции”, споменава и френските служби?   Същото твърдение изрече и транспортният министър Ивайло Московски четири години по-рано, през юли 2013 г., като спомена конкретно Сомалия (където Йончева засне филм за пиратите, отвлекли български моряци). Московски каза, че „нейните действия в Сомалия струваха няколко милиона лева” и твърдеше още, че Йончева е пътувала до там с „правителствените самолети”. Тогава Йончева извади самолетните си билети от KLM и африканска авиокомпания и заплаши със съд Московски, който се извини, с лично обяснение пред нея, че бил подведен. На въпроса на журналистката от кого е бил подведен, Московски й отговорил – „Не мога да ви кажа”, разказва Йончева в интервю.  Четири години по-късно Борисов повтаря същите измислици, само без да намесва правителствените самолети. Очевидно има предвид нещо конкретно.   През ноември 2008 г. в Сомалия е отвлечена българката Данка Пачова, заедно с още 5 служители на френска хуманитарна организация. Те са държани като заложници срещу откуп и са освободени 9 месеца по-късно, през август 2009 г., когато Борисов е вече премиер. В медиите се промъква откъслечна информация, че е възможно българските служби да са платили на френските служби определена сума за операция по освобождаването на заложниците. Макар да живее във Франция, Пачова е българска гражданка и френските служби са поискали дял от разходите. Промъкват се в медии и предположения, че дори е платен откуп и сумата е за част от откупа на всичките. По правило правителства не преговарят и не изплащат откупи. Или ако това се случи, никой не го оповестява официално. В случая премиерът Борисов разкрива донякъде тази тайна, като приписва разхода на Йончева. Завърта интрига и клевети. Прави го максимално публично, пред всички телевизии и репортери, преди изборите. Но Йончева нито е отвличана в Сомалия, нито по някакъв начин държавата й е плащала за тази командировка. Тя снима там 3 филма през май 2009 г., репортаж е продала и на „Дойче веле”. А българката Пачова е освободена 3 месеца по-късно. Остава да се предполага     в предизборна обстановка, тоест клеветил е съзнателно. Или в характерния си стил да говори на ангро е смесил някакви разходи за службите, направени заради операции Сомалия и ги е свързал с Йончева. В първия случай има съзнателно престъпление по НК, за което се предвижда глоба до 15 хил. лв. Но Йончева е завела гражданско дело, а не наказателно от частен характер, за да доказва престъпление. Искът й е бил за 20 хил. лева, които се е канила да дари за деца в нужда. Но съдът й е отсъдил 5 хил., сума която едва покрива разходите по делото. Съдия Иво Вътев от СРС не се е осмелил да осъди на повече премиера. Все пак това е голяма смелост.  Ако приемем пък, че Борисов е заблуден и си приказва на ангро, каквото е обичайното му поведение, почтеността изисква да се извини публично. Но, както се вижда, той ще обжалва на горна инстанция.  Всеки сам може да си прави изводите кой от двата варианта е възможен и какво представлява българският премиер.     „Аз пък ще призовавам специализираната прокуратура, да извади всичко, което сме плащали, различни централи, виждаш колко внимателно използвам думите, щото, ние с постановление сме платили близо 2 милиона. Платили сме ги. И то, бяхме принудени да ги платим, щото бяха договорени от нейния мъж, тогава. За едни събития, с едни чужденци, по едни общи операции, но понеже действително това е конфиденциална операция, виждате колко условно говоря, тя прекрасно знае за какво, става въпрос. Станишев прекрасно знае за какво става въпрос.”", "date": "2018.05.23", "title": "Как съдът определи Борисов за лъжец и клеветник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382277-%D1%81%D0%B2-%D0%BC%D0%B0%D1%80%D0%B8%D1%8F-%D0%BA%D0%BB%D0%B5%D0%BE%D0%BF%D0%BE%D0%B2%D0%B0-%E2%80%93-%D0%BC%D0%B8%D1%80%D0%BE%D0%BD%D0%BE%D1%81%D0%B8%D1%86%D0%B0", "text": "На 23 май Църквата почита Св. Мария Клеопова – мироносица и преп. Михаил Синадски. Преп. Михаил се посветил на Бога и съвсем млад бил избран за синадски епископ. Участвал в VI вселенски събор през 787 г. По време на управлението на иконоборческия император Лъв Арменец той бил отстранен от епископската катедра и изпратен на заточение. Починал в изгнание през 818 г.   Света Мария Клеопова била жена на св. ап. Клеопа от Седемдесетте апостоли, повярвала рано в Спасителя и го придружавала в много от пътуванията му. На Голгота тя застанала редом с Богородица до разпятието. При различен прочит на ап. Иоановите думи, може да се приеме, че тя (или Мария Иаковова) е сестра на Божията майка.", "date": "2018.05.23", "title": "Св. Мария Клеопова – мироносица"}
{"url": "http://www.classa.bg/%D1%81%D0%B2%D1%8F%D1%82/item/382273-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%BB%D0%B8%D0%B1%D0%B5%D1%80%D0%B0%D0%BB%D0%B5%D0%BD-%D1%80%D0%B5%D0%B4", "text": "През март тази година президентът на Съвета за международни отношения, Ричард Хаас публикува забележителната си статия, озаглавена „Почивай в мир, либерален световен ред”, в която той казва, перифразирайки Волтер, че угасващият либерален световен ред не е вечен, нито либерален, нито световен, а дори не и ред.     От устата на 66-годишния Ричард Хаас това е сериозно изявление. Той заема поста президент на Съвета за международни отношения в продължение на 15 години. Преди това е оглавявал службата за политическо планиране в Държавния департамент на САЩ, работил е в Пентагона, бил е специален посланик при уреждане на споровете в Северна Ирландия, координатор за Афганистан, специален помощник на Джордж Буш-старши, старши директор за Близкия изток и Южна Азия в Съвета за национална сигурност, политически консултант по операциите в Ирак “Пустинна буря” и “Щит на пустинята”. Автор е на многобройни книги за външната политика и управлението, професор, старши сътрудник във Фонда „Карнеги” и Международния институт за стратегически изследвания.   “Либерализмът се намира в отстъпление. Демокрацията изпитва последиците от нарастващия популизъм. Партиите на политическите крайности спечелиха позиции в Европа. Гласуването в Обединеното кралство в полза на Брекзит е свидетелство за загубата на влияние на елита. Дори Съединените щати преживяват безпрецедентни атаки от страна на собствения си президент в медиите, съдилищата и правоприлагащите органи на страната. Авторитарните режими, Китай, Русия и Турция, станаха още по-силни. Страни като Унгария и Полша не се интересуват от съдбата на своите млади демокрации и виждаме при тях появата на регионален ред… Опитите да се създаде глобалната рамка на либералния ред се провалиха”, пише Ричард Хаас. Той и преди това е правил тревожни изявления, но сега измежду редовете на неговата статия може да се види отвращението на един от водещите глобалисти интелектуалци.   Ричард Хаас е разочарован, че Вашингтон едностранно променя правилата на играта, и не се интересува от мнението на своите съюзници, партньори и клиенти. “Решението на Америка да се откаже от ролята, която играеше повече от седем десетилетия, е повратна точка. Либералният световен ред не може да оцелее сам, когато към него няма достатъчно интерес или средства за да бъде подкрепен. Крайният резултат ще бъде по-малко свободен, по-малко проспериращ и по-малко сигурен свят, както за американците, така и за всички останали”.   В този възглед за света Ричард Хаас не е сам. Неговият колега от CFR, Стюарт Патрик, е съгласен с твърдението, че самите САЩ погребват международния либерален ред и го правят заедно с Китай. Ако по-рано в САЩ са се надявали, че процесите на глобализация постепенно ще трансформират Китай, то трансформацията не се случи по начина, по който го очакваше Америка. Китай премина през модернизация без да се „позападнячи” и сега разширява своето влияние в Евразия. За САЩ тези процеси са болезнени. “Дългосрочната цел на Китай е да се разруши системата от съюзи на САЩ в Азия, заменяйки я с по мек, от гледна точка на Пекин, регионален ред на сигурността…    Инициативата на Китай “Един пояс – един път” е неразделна част от тези усилия. Още по-агресивно Китай придвижва скандалните си юридически претенции върху почти цялото Южнокитайско море, където продължава работата си по изграждането на островите, а също така участва в провокативните действия срещу Япония в Източнокитайско море” – казва Патрик Стюарт. Той нарече САЩ “изморения титан, който повече не желае да носи бремето на глобалното си лидерство”, в резултат на който “силно износеният либерален международен ред е без шампион, който да иска да инвестира в тази система”.   Вината за това състояние на нещата в света – и Ричард Хаас, и Патрик Стюарт, я прехвърлят на Доналд Тръмп, но тук, трябва да се гледа много по-дълбоко.   Норвежкият държавник, с опит в международните организации, Стейн Рингер в книгата си “Хората на дявола. Лидерите на демократите и проблема с подчинението” отбелязва, че “днес изключителността на американската демокрация се определя от една дисфункционална във всяко едно отношение система, която не гарантира обществения договор и лоялността. Оргията на безконтролността ни доведе до това, капитализма да изпадне в криза. Парите имат активно влияние върху политиката и подкопават основите на самата демокрация. Американската политика вече не зависи от силата на средния избирател, ако някога тя въобще е зависела от него… Американските политици са наясно, че са затънали в морален упадък, но не могат да направят нищо”.   Тръмп е отражение на дисфункционалността на американската система. Той е американският Горбачов, който започна „перестройката” в неадекватно време. Той се опитва с палиативни средства да подкрепи националната държава, но болестта е толкова сериозна, че без радикални мерки нищо няма да стане.   Ситуацията се разпространи и в Европа. Стейн Рингер продължава: “Транснационалните финансови организации са монополизирали политическия дневен ред в отделните държави и то в отсъствие на глобална политическа сила, която да може да ги контролира. Европейският съюз, този най-голям експеримент за изграждане на наднационален демократичен съюз, се проваля… “.   Характерно е, че в някои незападните системи, които използват рецептите на либерализма, като например в Латинска Америка или Югоизточна Азия, подобно паническо настроение няма. Вероятно, причината се корени в разликата в цивилизациите. Френският философ Люсиен Голдман разсъждава за това още през 1955 г. в работата си “Съкровеният Бог”:    „В западната култура, нито в пространството, нито в общността на индивида няма установени правила, няма посока, която би могла да бъде водеща за неговите действия” – пише той. А либерализмът, съгласно своята природа продължава механично да “освобождава” индивида от всички ограничения като каста, религия, семейство и т.н. Кризата на Запада по този път е неизбежна. Мощният възход на популистките движения, протекционизма, консерватизма – това е естественият инстинкт за самосъхранение на народите. Сътресенията, преживяни от Запада, са вътрешно присъщи за този западен проект. А идеологическата пустота, която Западът изпитва, неизбежно ще бъде запълнена от други, социално-политически проекти.   Вероятността упадъкът на либералния световен ред да доведе до края на глобалния мираж е наистина висока.  ", "date": "2018.05.23", "title": "Смъртта на световния либерален ред"}
{"url": "http://www.classa.bg/%D1%81%D0%B2%D1%8F%D1%82/item/382274-%D0%B8%D1%80%D0%B0%D0%BD-%D0%BA%D0%BE%D0%B9-%D1%81%D0%B8-%D1%82%D0%B8,-%D0%BF%D0%BE%D0%BC%D0%BF%D0%B5%D0%BE", "text": "„Кой си ти, че ще решаваш за Иран и за света”, риторично попита президентът на Иран Роухани. Това беше неговият отговор на нападките на новия американски държавен секретар и ексшеф на ЦРУ Помпео,  който поиска смяна на режима в страната, ако Техеран не иска „най-жестоките санкции досега”. Те пък трябва да бъдат следствие на едностранния отказ на САЩ от ядрената сделка с Иран.   Напомняме, че  истинската причина е нежеланието на американските банки да изплатят най-малко 100 млрд. долара, които блокираха още преди години заради ембаргото и 3 г. се мотаят да върнат, но срокът на последното удължаване на гратиса изтича тези дни.   „Светът днес не приема Америка да му диктува, държавите са независими, свършиха онези времена… Ще продължим пътя си с подкрепата на цялата ни нация”, заяви Роухани.     Странно е, но подобни думи потреби и френският икономически министър, за да обясни защо страната му няма да излезе, от сделката. Той каза, че вече не сме в ерата, когато Вашингтон нареждаше кой какво да прави.", "date": "2018.05.23", "title": "Иран: Кой си ти, Помпео?"}
{"url": "http://www.classa.bg/%D1%81%D0%B2%D1%8F%D1%82/item/382275-%D0%BA%D0%B0%D0%BA-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%B1%D0%B0%D0%BD%D0%BA%D1%81%D1%82%D0%B5%D1%80%D0%B8-%D1%83%D0%B1%D0%B8%D1%85%D0%B0-%D0%B5%D0%B9%D0%B1%D1%80%D0%B0%D1%85%D0%B0%D0%BC-%D0%BB%D0%B8%D0%BD%D0%BA%D1%8A%D0%BB%D0%BD", "text": "Задкулисните причини за Гражданската война в Америка. Световният заговор на международните банки срещу САЩ. Еди н месец след инагурацията на Абрахам Линкълн, с военните действия във Форт Самтор, Южна Каролина, на 12 април 1861 г., започва американската Гражданска война. Една от причините за нея е робството, но не е единствената. Линкълн осъзнава, че икономиката на американския Юг се държи на института на робството, затова преди началото на войната президентът продължава да твърди, че няма намерение да го отменя. След войната Линкълн продължава да твърди, че Гражданската война не е свързана с робството и че първата му работа е да спаси съюза… Защо избухва Гражданската война?  Върху нея повлияват много фактори. Индустриалците от Севера използвали протекционистки тарифи, за да не може Югът да купува евтините европейски стоки. Европа престанала да импортира памук от Юга. В резултат южните щати се оказали в двоен финансов капан; те били принудени да плащат повече за голяма част от потребителските стоки, в същото време доходите от експорта на памука силно спаднали. Югът бил възмутен, но за войната имало и други причини.  Централните банкери стигнали до забележителната възможност да разделят новата богата страна на части и да ги покорят с военна сила. Имало ли е версия за някакъв световен заговор срещу Америка по това време?  Ето какво казва по този повод Ото фон Бисмарк, обединителят на Германия:  „Решението за разделянето на САЩ на еднакви по сила федерации беше прието много преди американската Гражданска война от висшите финансови кръгове в Европа. Тези банкери се уплашиха, че ако САЩ се съхранят като единна държава и един народ, те могат да получат икономическа и финансова независимост, която ще разклати финансовата власт над целия свят…“  Един месец след първите изстрели във Форт Самтор централните банкери дават заем на Наполеон Трети от 210 милиона франка за завземането на Мексико и разполагане на войски край южните граници на САЩ, за да могат да върнат страната в колониалното робство.  Те смятали, независимо от изхода от Гражданската война, САЩ, отслабени и задлъжнели, отново да отворят Централна и Южна Америка за европейската колонизация, т.е. на онова, на което сложила край приетата през 1823 г. „Доктрина за лавиране“ в САЩ.  В същото време Великобритания разположила единайсет хиляден войскови контингент край северната граница на САЩ. Британският военноморски флот бил вдигнат на бойно дежурство, в случай че се наложи бърза интервенция в САЩ.  Линкълн се оказал в двоен капан, затова толкова се опасявал за съюза; за това имало по-сериозни причини, отколкото обикновени разногласия между Севера и Юга. По тази причина той винаги настоявал за необходимостта от съюз на щатите, а не просто от поражението на Юга.   Но за победата имало нужда от пари. През 1961 г. Линкълн и тогавашният секретар на хазната Соломон Чейз отишли в Ню Йорк за кредити. Банкерите им предложили лихва от 24 до 36%, на което Линкълн казал „не, благодаря“.  Линкълн извикал своя стар приятел полковник Дик Тейлър от Чикаго и прехвърлил върху него проблемите с финансирането на военните действия. В един момент президентът го попитал какво е свършил. Тейлър го посъветвал да прокара в Конгреса законопроект за пускането в обръщение на държавни пари, които имат законна платежна сила… с тях да плати на войниците и с тях да продължи да финансира войната до победния край.  Линкълн го послушал. През 1862-1863 г. били отпечатани 450 милиона нови банкноти. За да се различават от другите намиращи се в обръщение, задната им страна била оцветена в зелено. Те били наречени “greenbacks”, в превод от английски „зелени гръбчета“; с тях се разплащали с войските и с амуницията им.   Линкълн видял кой е реалният кукловод в този спектакъл и какви са реалните лихви за американския народ. Той обяснил случилото се по следния начин:  „Ако одобрим подобни принципи, ще икономисаме на данъкоплатците огромни суми, които ще отиват за плащането на процентите. Парите ще престанат да бъдат собственик и ще станат слуга на човечеството…“  Една статия във вестник „Лондон Таймс“ в същото време обяснила отношението на централните банкери към „зелените гръбчета“ на Линкълн:   „Ако тази порочна финансова политика, възникнала в Северна Америка, бъде доведена до логичния й край, правителството на САЩ ще осигури на страната пари, без да плаща за използването им. То ще изплати външния си дълг и няма да има повече дългове. То ще има нужните средства за поддържане на търговията и страната ще стане невиждано богата. Умовете и богатствата на всичките страни ще потекат в Северна Америка. Тази страна трябва да бъде разрушена или тя ще унищожи всичките монархии в света…“  Схемата се оказала толкова ефективна, че през 1863 г. , когато войските на федералните войски и Конфедератите започнали да се готвят за решаващата схватка в Гражданската война, а на хазната й потрябвало още едно разрешение на Конгреса за пускането на нова партида „зелени гръбчета“, Линкълн позволил на банкерите да прокарат през законодателния орган закона за националните банки.  Новите национални банки трябвало да работят на принципите на пълното отсъствие за данъчно облагане и като добавка да владеят изключителния монопол върху емисията на новата форма на пари – банкнотите. Макар че „зелените гръбчета“ продължавало да бъдат в обръщение, количеството им не се увеличило.  От това време цялата парична маса в САЩ започнала да се създава за сметка на изкупуването от банките на правителствени облигации и издаването на адекватно количество банкноти за създаване на резерви.  Руският цар Александър Втори и Ото фон Бисмарк разбирали на какво са способни международните банкери. Руският цар предупредил, че ако Англия или Франция окажат военна или друга помощ на Юга, Русия ще смята това за обявяване на война. Той вдигнал на бойно дежурство част от руския Тихоокеански флот и го изпратил в пристанището Сан Франциско.  През 1964 г. Линкълн бил избран за втори мандат. Ако не бяха го убили, той вероятно щеше да ликвидира паричния монопол на националните банки, придобит от тях по времето на войната. Той писал до един от своите приятели:  „Властта на парите преследва нашия народ по времето на мира и плете заговори против него, когато тече войната. Тя е по-деспотична от монархията, по-нагла е от автокрацията и по-егоистична от бюрокрацията…“  На 14 април 1865 г., 41 дни след началото на втория му президентски мандат, Линкълн е застрелян в театър Борд от Джон Уъркспу.  Бисмарк предупредил, че сега с лукавството и хитроумните си трикове чуждестранните банкери ще вземат под пълния си контрол огромните богатства на Америка. Германският канцлер отлично разбирал какъв е планът на банкерите.  Обосновани са предположенията, че зад убийството на Линкълн стоят международните банкери.  През 1934 г. известният канадски юрист Джералд Макгир държал петчасова реч в канадската палата на общините. Той заклеймил основаната на дългове канадска парична система.  Юристът посочил, че Джон Уъркспу бил наемник на международните банкери и че за това той има доказателства:  „Абрахам Линкълн, който прие смъртта на мъченик освободител на робите, беше убит в резултат от интриги от представителна група международни банкери, които се страхуваха от плановете на президента на САЩ по реформирането на националната парична система…“  „В това време в света съществувала само една група, която имала основание да иска смъртта на Линкълн..“  „Това били хора, които не желаели да реализират програмата по реформиране на паричната система на Линкълн. Тя се борела с неговата политика на издаване на банкноти „зелени гръбчета“ в продължение на Гражданската война…“  Макгир заявил, че причината за убийството на Линкълн е не само фактът, че банкерите искали да възстановят в САЩ централната банка. Те се стремели към това, американската валута да се основава на златото, чиито запаси се намирали под техния контрол. С една дума, те искали да наложат на Америка златния стандарт. Линкълн желаел обратното – пускал банкноти – „зелени гръбчета“, които се осигурявали от платежоспособността и бюджета на САЩ.          Макгир пише:  „Тези хора били заинтересувани да бъде установена паричната система на „златния стандарт“ и правата на банкерите да управляват националната валута и бюджета на всички страни в света. След като Линкълн бил отстранен от пътя им, пред тях се отворила възможността да възстановят влиянието си в САЩ и те го направили. Осем години след убийството на Линкълн среброто било изведено от паричната система на САЩ, където бил установен „златният стандарт“.  „Зелените гръбчета“ се намирали в обръщение в САЩ до 1994 г. Защо среброто било лошо за банкерите, а златото било добро?  Защото среброто в САЩ винаги е било много и обръщението му трудно се контролира, а златото не достигало. Обръщението на златото лесно може да се монополизира; среброто в света е 15 пъти повече.  След убийството на Линкълн целта на банкерите била пълният контрол над американската валута.  Мисълта, че Америка може да печата свои, необременени от външния дълг пари, вкарвала европейските централни банкери в шок. Те с ужас наблюдавали как в САЩ се увеличава количеството на „зелените гръбчета“.  През 1866 г. Конгресът имал намерението да лобира за интереса на европейските централни банки. В резултат бил одобрен Законът за съкращаване на паричната маса, който възложил на секретаря на хазната да започне частично изземане на „зелени гръбчета“ от обръщението.  Тежките времена, които последвали след Гражданската война, можело и да не се случат, ако беше продължена политиката на емисията на „зелените гръбчета“, както я замислил Линкълн. Вместо това започнала поредица от, финансови кризи… Те навели Конгреса на мисълта да поставят банковата система под централизиран контрол. В крайна сметка на 23 декември 1913 г. бил издаден Законът за федералния резерв.  ", "date": "2018.05.23", "title": "Как международните банкстери убиха Ейбрахам Линкълн"}
{"url": "http://www.classa.bg/%D1%81%D0%B2%D1%8F%D1%82/item/382276-%E2%80%9C%D0%B8%D0%B7%D0%BE%D0%BB%D0%B8%D1%80%D0%B0%D0%BD%D0%B0%E2%80%9D-%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D1%84%D0%BE%D0%BD%D0%B4%D0%BE%D0%B2%D0%B5-%D0%B7%D0%B0-%D0%BD%D0%B0%D0%B4-$13-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B2-%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3", "text": "Чуждестранните инвеститори, които се очаква да участват в Международния икономически форум в Санкт Петербург тази седмица, ще обсъдят с президента Владимир Путин “неоправданите” предположения за изолиране на Русия. 40 лидери от най-големите световни инвестиционни фондове от 20 страни с общи активи от над $13,5 трлн. ще участват във форума.      “Всички предположения, че руската икономика ще бъде изолирана, не са оправдани”, заяви шефът на Руския пряк инвестиционен фонд Кирил Дмитриев, предаде RT.     Около 15 000 участници от повече от 100 страни ще бъдат на тридневното събитие, което официално ще започне на 24 май.   Очаква се сред високопоставени гости да бъдат френският президент Емануел Макрон и японският премиер Шинзо Абе.Посланикът на САЩ в Русия Джон Хънтсман също ще посети събитието. Той ще бъде първият американски служител, който ще участва в Международния икономически форум в Санкт Петербург (SPIEF) от 2013 г. насам, когато отношенията между Москва и Вашингтон се влошиха.   Представители на големи британски компании също ще вземат участие във форума.     SPIEF е една от основните платформи за икономическа дискусия в света. Тя се провежда под патронажа на руския президент Владимир Путин. Традиционно събитието събира чуждестранни държавни и правителствени ръководители, ключови обществени фигури, ръководители на международни организации и големи компании, водещи световни експерти,, анализатори и медии.", "date": "2018.05.23", "title": "“Изолирана” Русия приветства инвестиционните фондове за над $13 трилиона в Санкт Петербург"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382268-%D1%81%D0%B8%D0%BD%D1%8A%D1%82-%D0%BD%D0%B0-%D0%BC%D0%B8%D0%BB%D0%B5%D0%BD-%D0%B2%D0%B5%D0%BB%D1%87%D0%B5%D0%B2-%D1%81", "text": "Милен Велчев планира шоу кариера за своя син – ще го прави артист. Това стана ясно на премиерата на новата българска комедия „Революция Х\". В нея прощъпалник пред камера прави именно наследникът на бившия финансов министър от правителството на Симеон Сакскобургготски. Гордият татко бе запазил цял ред в залата, за да гледа с родата първата кинороля на сина си Виктор. „Революция Х\" е кино продължение на тийнейджърския сериал на Би Ти Ви „Революция Z\", само че действието се развива на морето през ваканцията вместо в София през учебната година. Школският директор Цеков води учениците на летен лагер. Синът на Велчев не може да се похвали с най-голямата роля в продукцията, но пък героят му е колоритен, забавен и внася плътност в действието, пише „Уикенд\". Момчето е един от „шпионите\" на директора Цеков (в ролята – Георги Кадурин).      Виктор се справя доста добре с актьорската си задача. На външен вид пък е одрал кожата на баща си, така че, ако един ден стане професионален актьор, няма да се отърве от фенки. Бившият финансов министър изглеждаше повече от доволен от представянето на сина си на голям екран, както между другото, и режисьорът Димитър Гочев. Голямата изненада във филма обаче е Димитър Бербатов.    Той се справя перфектно с ролята на мафиотски бос. За съжаление на феновете, Бербо не дойде на премиерата, тъй като по същото време бил на заседание на фондацията си. Затова пък бе обещал да уважи партито с екипа, което се развихри в малките часове на нощта. И други знакови актьори в лентата не дойдоха на първата прожекция – Александър Сано и Бойко Кръстанов. Обяснено бе, че са заети с по-важни дела. Иначе на екран и двамата отбелязват ярко присъствие. Ролите им са като пародия на сериала „Под прикритие – Сано е мафиот, а Кръстанов – ченге под прикритие. Разликата е, че в „Революция Х\" са много по-смешни.    Хубавата Диляна Попова втрещи феновете със стайлинг. Тя стъпи на червения килим във вид, който е подходящ единствено за тренировка. Манекенката бе в анцуг и маратонки, но пък с прозрачно боди с гол гръб. Злобни лелки веднага зашушукаха, че май не знае къде се намира. „Това ли е красавицата от рекламите?\", коментираха колежки на красавицата. Тя обаче въобще не се поинтересува какво се говори за нея, тъй като явно се води от правилото, че не следва модата, а я налага.", "date": "2018.05.23", "title": "Синът на Милен Велчев с...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382269-%D1%82%D1%80%D0%B8%D0%BC%D0%B0-%D0%B3%D0%BE%D0%BB%D0%B8-%D0%BC%D1%8A%D0%B6%D0%B0%D0%B3%D0%B8-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0,-%D1%82%D1%8F-%D0%B4%D0%BE%D0%B2%D0%BE%D0%BB%D0%BD%D0%B0", "text": "Половинката на Ники Михайлов - Николета Лозанова, се радва на компанията на трима здрави мъже. Това показа плеймейтката в своя снимка.  Лозанова, която е на почивка в Доминикана с вратаря, публикува фотос, на който е заобградена от трима здрави мъжаги, които са само по бански. Те я гледат с изпиващи погледи, а тя небрежно се гримира.  \"Моите бодигардове\", написа към снимката Николета.        ", "date": "2018.05.23", "title": "Трима голи мъжаги налазиха Николета, тя доволна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382270-o%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BE%D0%BA%D0%BE%D0%BB%D0%BE-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F", "text": "Скандалите около песента, спечелила \"Евровизия\" нямат край. Израелското посолство в Холандия е подало жалба срещу пародия на израелския носител на \"Евровизия\", която критикува израелската политика и предизвиква обвинения в антисемитизъм. Това съобщава БиБиСи. \r\n   Скечът на \"Играчката\" на Нета Барзилай е излъчен в събота по време на сатирично шоу. \r\n     \r\n   Пародията е във връзка с насилието в Газа, където израелски войници убиха 60 палестинци. Продуцентите на шоуто настояват, че не е насочено към еврейската общност. \r\n   Критици коментира, че пародията предизвиква анти-еврейски предразсъдъци, като свързва евреите с пари в песента. Около 800 000 души съобщават, че са гледали сатиричното шоу. \r\n   Водещата на предаването отказва да коментира, а продуцентите коментира, че не е имало намерение да бъде антисемитско. \"Събитията от миналата седмица се дискутират сатирично. Миналата седмица Израел спечели конкурса за песен на Евровизия и съвпадна с буря в конфликта в ивицата Газа. Пародията обсъжда политиката на Израел и категорично не е обвинение срещу еврейската общност\", обясняват те. \r\n    ", "date": "2018.05.23", "title": "Oгромен скандал около \"Евровизия\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382271-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BC%D0%B0%D0%B9", "text": "ОВЕН ( 21 март - 20 април ) Очаква ви, един двусмислен ден, когато ще трябва да променяте плановете си по-няколко пъти. В работата, завършете задачите за който не ви е останало време. Денят е добър за учение, пазаруване и пътуване. В личния си живот трябва да станете по-здравомислещи, за да не се опарите. Усмирете темперамента си. ТЕЛЕЦ ( 21 април - 21 май )  Може да се почувствате неуверени, особено ако вървите против вашите амбиции. Честността и богатия опит, са двата компонента, които ще ви помагат да постигнете успех в работата си. Смело решавайте, имуществени и финансови проблеми - всичко ще се получи. Вечерта, може да се наложи да оформяте важни документи. БЛИЗНАЦИ ( 22 май - 21 Юни ) Възможни са грешки, във финансовите ви дела. Някой от приятелите, ще ви дадат ценни съвети, струва си да ги слушате. Противоречия могат да възникнат от страна на близки роднини, но се опитайте да се контролирате. Добре ще се справяте като организатор, така че може да се заемете с някакво събитие. И няма значение какво ще бъде - парти или празник.   РАК ( 22 юни - 23 юли ) Ще искате да прекарате един ден с любимия човек. Нито работата, нито кариерата, нито парите, днес няма да ви интересуват. Ще ви доставя удоволствие да пътувате, да се срещате с нови хора или да търсите нова сфера на дейност. Вечерта също няма да скучаете, възможно е пристигането на близък приятел, роднина или посещение на кино. ЛЪВ ( 24 юли - 23 август ) Очаква ви плодотворен ден, освен ако не се събудите преди вечеря. По отношение на любимия човек може да се заблудите, така че бъдете внимателни относно това, което казвате. Опитайте се, да докажете думите си на практика, за да не изпаднете в неприятно положение. В областта на финансите, има много по-голям шанс да станете богати, отколкото да загубите онова, което сте натрупали. ДЕВА ( 24-ти август - 23 септември ) Успешно ще премине целия ден, особено сутринта. Ако смятате, че нещо или някой ви пречи да осъществите вашите планове, тогава покажете всичките си таланти и вложете малко хитрост. Любимият човек, ще ви направи сюрприз. Но това няма да е скъп подарък или ваучер за почивка, а нещо друго. Прекарайте вечерта в уютна и спокойна атмосфера. ВЕЗНИ( 24 септември - 23 октомври) Препоръчително е, тези които имат собствен бизнес, да усилят комуникацията с партньорите си. Направете това до обяд, за да съхраните ентусиазма и увереността във вашите способности. Обрат в личния живот, ще се окаже неочакван, но приятен. Възможни са конфликти с приятели, въпреки че за тях, ще сте виновни сами.   СКОРПИОН ( 24 октомври - 22 Ноември ) Трябва да намерите общ език с лице, от което зависи вашата бъдеща кариера. Не се страхувайте, ако думите са повече, от реалните действия. Възможно е да има закъснения при получаването на пари, но това не е критично. Бизнесмените, ще трябва да се справят с минали проблеми, както и да търсят нови бизнес партньорства.   СТРЕЛЕЦ ( 23 Ноември - 21 Декември ) Днес, ще трябва да се справяте с един единствен проблем, който ще ви тежи през целия ден. Отношенията с любимия човек, са стигнали до задънена улица и вие сте притеснени. Опитайте се, да не настоявате на своите решения, дори ако сте принудени да го направите. В работата всичко ще е отлично, така че ще получите толкова, колкото очаквахте. От разходка вечерта, е по-добре да се откажете. КОЗИРОГ (22 Декември - 20 януари ) Днес, ще трябва да се държите в ръце, както и да намерите отговори на сложни ежедневни проблеми. Не се опитвайте да се противопоставяте на тези, които са по-възрастни и по-опитни. Включете интуицията си на пълна скорост, за да не допускате грешка с нови хора. Запознанство вечерта, може да прерасне в истинска любов. Чакайте изненада от някой, който е влюбен отдавна във вас.  ВОДОЛЕЙ ( 21 януари -  19  февруари ) Очаква ви труден ден, но доста обещаващ по отношение на работата. Възможни са неприятни изненади в колектива, ако се държите агресивно. Компромисът трябва да бъде по-важен за вас, отколкото всичко друго. В любовта, не трябва да се разстройвате, ако нещата не стават, така както сте ги замислили. Времето, ще постави всичко на неговото място.   РИБИ ( 20 февруари - 20 март ) Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични.", "date": "2018.05.23", "title": "Дневен хороскоп 23 май"}
{"url": "http://www.classa.bg/%D1%81%D0%B2%D1%8F%D1%82/item/382272-%D0%BC%D0%B5%D1%80%D0%BA%D0%B5%D0%BB-%D0%B8%D0%BC%D0%B0-%D0%B7%D0%BE%D0%BD%D0%B8,-%D0%B2-%D0%BA%D0%BE%D0%B8%D1%82%D0%BE-%D0%BD%D0%B5-%D0%B2%D0%BB%D0%B8%D0%B7%D0%B0%D1%82-%D0%B4%D0%BE%D1%80%D0%B8-%D0%BF%D0%BE%D0%BB%D0%B8%D1%86%D0%B0%D0%B8", "text": "Канцлерът на Германия Ангела Меркел заяви в интервю за Ен Те Ве, че в страната има райони, в които не влизат външни хора, включително и полицейски служители. По думите й това трябва да се промени.     Немският канцлер посочи, че е за нулева толерантност на полицията към престъпността, включително към зони, в които никой не смее да влезе. Меркел добави, че такива зони съществуват и каза, че те трябва да бъдат назовани и нещо да се направи с тях.   На въпрос кои са тези места, правителственият говорител Щефен Зайберт отговори, че „думите на канцлера говорят сами за себе си“. Говорителят на вътрешното министерство Йоханес Димрот също отказа да посочи зоните, в които не влизат външни лица, като поясни, че сигурността е работа на местните, е не на федералните власти.   Досега официални представители на Германия винаги са отричали съществуването на такива зони, в страната. Коментарът на Ангела Меркел е направен на фона на най-голямата бежанска криза в Европа от края на Втората световна война. Германия прие милиони бежанци.", "date": "2018.05.23", "title": "Меркел: Има зони, в които не влизат дори полицаи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382267-%D0%BC%D0%BE%D0%B4%D0%B5%D0%BB%D0%BA%D0%B0-%D1%81-%D0%BF%D0%B8%D1%89%D0%B5%D0%BD-%D0%B1%D1%8E%D1%81%D1%82-%D0%B1%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%B9-%D1%81-%D0%BF%D0%BE%D0%BB%D0%B8%D1%86%D0%B0%D0%B8", "text": "Стиви Бамфорд е дъщеря на известния австралийски ръгбист Питър Танкс. По-рано, девойката, която понастоящем учи дизайн, бе арестувана за нападение, съпротивление срещу служители на реда, шофиране в пияно състояние и ... за фалшиво обвинение в изнасилване.      Преди пет години 21-годишната Стиви си почивала в Пукет и заявила, че е била изнасилена от шофьор на такси. По-късно моделката си признала, че е излъгала, и обяснила причината: направила го е, понеже е закъснявала и не е искала да бъде обиждана от гаджето си. \"Фантазьорката\" трябвало да престои 15 часа в ареста. Сега момичето е задържано на пиянско парти в центъра на Сидни - в района на Дарлингхърст.      Стиви се нахвърлила върху полицай, който искал да задържи гаджето й заради сбиване. Моделът няколко пъти била предупреждавана да не се приближава, но побеснялото момиче продължавало да крещи, бутала се и впоследствие издраскала един от полицаите. Служителите на реда успели да я успокоят едва когато използвали спре     й. \"Младата жена многократно се приближаваше, крещеше и не реагираше на нашите молби. - Тя грабна сержант Колинс за врата и започна да го драска с нокти от двете страни\", се казва в изявление на полицията. Моделката е осъдена на 800 долара гаранция и условна присъда от година и половина. Адвокатите казват, че се разкайва за случилото се.        ", "date": "2018.05.23", "title": "Моделка с пищен бюст бе арестувана заради бой с полицаи"}
