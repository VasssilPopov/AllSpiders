{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395402-%D0%BD%D0%B5-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D0%BA%D0%BE%D0%BD%D0%BD%D0%BE-%D0%B5-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE-%D1%81%D0%B8%D0%BB%D0%BD%D0%B8%D1%8F%D1%82-%D0%B8%D0%B7%D0%BC%D0%B8%D1%81%D0%BB%D1%8F-%D0%B7%D0%B0%D0%BA%D0%BE%D0%BD%D0%B8,-%D0%B0-%D1%81%D0%BB%D0%B0%D0%B1%D0%B8%D1%8F%D1%82-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0%D0%B4%D0%B5%D1%82%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B3%D0%B8-%D1%81%D0%BF%D0%B0%D0%B7%D0%B8", "text": "Само на мен ли ми се струва, че в този свят нещо не е наред? Уж всеки върши каквото трябва, а накрая нищо не се получава. Така и с новите касови апарати: и държавата казва, че бизнесът е прав, и бизнесът казва, че държавата е права, а в крайна сметка от ден на ден атмосферата се нажежава и никой не знае как ще свърши. Че всички ще имаме неприятности с тази наредба   още през февруари, но и тогава, пък и след това будното гражданско общество предпочита да се занимава с пейки, тротоари и апартаменти, а не толкова с проблем, който може да промени цялата социално-икономическа картина в страната, защото този проблем е някак по-скучен, няма скандал, няма вещица за горене и няма накъде да хукнат с микрофоните си телевизионните репортери. В началото на април БСК изпрати   до Бойко Борисов с копие до финансовия министър, шефката на НАП и медиите. В него се припомня срещата от 26 февруари в кабинета на премиера, където е имало: „Ама, да! Моля ви се! Всичко ще се нареди! Ще се направят работни групи, ще се чуе гласът на бизнеса, ще се нанесат поправки в наредбата, не бойте се!“. Окрилени, представителите на бизнеса тръгнали по работни групи в НАП и си представям стъклените очи, с които са се взирали в тях данъчните. На конкретните предложения за промяна в наредбата НАП отговорила с отказ и работни групи така и не били образувани. Станало ясно, че никакви промени в наредбата няма да бъдат направени. Вместо това е имало мъгляви загатвания, че в неопределеното бъдеще, но след окончателното влизане на наредбата в сила, биха могли да бъдат обсъдени някакви въпроси от технически характер. Представям си досадата, с която рафинираните чиновници се споглеждат през бюрата си: „Уф! Пак ли тези! Трябва някак да ги разкараме, да ги забаламосаме, да ги турим у лево, да ги пуснем да пасат, защото такива са инструкциите от министерството“. При това положение на 10 юни БСК ще внесе в съда колективен иск срещу Министерство на финансите. Този акт е ни повече, ни по-малко, casus belli между бизнеса, предприемачите, работодателите (тази средна класа, този гръбнак на обществото, този гарант за свобода и демокрация!) и държавата. Ей, държаво (независимо кой точно те управлява в момента), ти луда ли си?! Чудно ми е как лицата на политическите партии, които иначе денонощно търсят за какво да крещят по медиите, сякаш пропускат този сюжет, сякаш не му обръщат достатъчно внимание. А той е идеологически знаков както за т.нар. „леви“, така и за т.нар. „десни“. Десните (ако са десни) трябва да скочат, понеже ще се съсипе малкият и среден бизнес, ще бъде нанесен удар върху тяхната социална и електорална база. Хиляди малки предприемачи ще бъдат превърнати от работодатели и данъкоплатци в бенефициенти на социални помощи или в най-добрия случай – в наемни работници. Довчера внасяли в социалната система, вече ще започнат да теглят от нея. Левите (ако са леви) трябва да се загрижат за потребителите, особено за най-бедните, онези с най-малката кошница. При вдигането на цените те първи ще пострадат. Трябва да се загрижат и за наемните работници в засегнатите сектори, защото мнозина от тях ще загубят работата си. Браншовите организации са изчислили, че до 1 октомври (срокът за окончателно влизане в сила на Наредба Н-18) всички стоки, независимо акцизни или не, ще поскъпнат между 8 и 30%. Процесът вече се наблюдава. Малките квартални магазини и по-малките заведения ще се изправят пред фалит, в бюрата ще се регистрират нови безработни, бедните ще станат още по-бедни, а любимите на всички пенсионери… За тях да не говорим. Защо цените в магазините и заведенията ще скочат? Много просто: защото ще скочат цените на складовете на едро и на доставчиците. А защо ще скочат цените на доставчиците? Още по-просто: защото ще скочат цените на производителите и на вносителите. А техните цени защо ще скочат? Виж, това вече, както се казва, един Господ знае и стари жèни. – Хо-хоооо! – ще се провикнат тук данъчните. – Ние знаем! Тези мошеници ги сгащихме и сега всичките ще трябва да излязат на светло. Ще спрат да смотават данъци и осигуровки и естествено, че ще си вдигнат цените! Правилно! Ако разгледаме финансовото министерство като фирма, то тя си има предмет на дейност. Точка №1 в този предмет е да събира данъци. Финансовите министерства съществуват, преди всичко за да събират данъци. Колкото повече данъци събере един финансов министър, за толкова по-успешен го броят. Всичко останало е на второ място. – Спокойно! – казва държавата. – Като съберем повече пари от гражданите, ще им върнем повече публични услуги! Но гражданите дали мислят така? Какво предпочита гражданинът: суха парà в джоба или нейната равностойност в публични услуги, примерно безплатен градски транспорт между Столипиново и Кючук Париж? Никой не отрича, че богато общество се състои от богати граждани и толкова по-„дясна“ е една държава, колкото повече пари оставя у хората за сметка на парите, които прибира за себе си. Но тук се крие и една опасност. Богатият гражданин е свободен човек, а свободните хора не са мили на държавата, най-малкото защото тогава чиновничеството няма да е господстваща каста, а обслужващ персонал, като каквото е замислено. Пък и много други неудобства. Гражданинът не бива да е състоятелен. Напротив, той трябва да се държи на ръба на елементарното възпроизводство, а още по-добре да бъде превърнат в доживотен длъжник било чрез кредити, било чрез глоби, било чрез неплатени данъци и осигуровки. Пък и каква част от събраните от гражданите пари ще се върне при тях? Нали по пътя трябва да се раздадат бонуси на администрацията, обръчите от фирми да спечелят обществени поръчки и т.н. Работодатели в туристическия бранш са ми разказвали: „Ние искаме отношенията ни с работниците да са на светло, имаме интерес от това. Работниците обаче не искат. Аз имам персонал от 200 души и 250 запора от частни съдебни изпълнители. Купуват си джиесеми, теглят кредити, не ги връщат и накрая стигат при съдия-изпълнителя, който им слага запор на заплатите. Ако си получават парите по сметка с всички осигуровки и т.н., то парите никога няма да стигнат до тях, а ежемесечно ще бъдат удържани. Ако си поставя персонала при такива условия, ще напуснат. Къде ще отидат ли? Ще ви кажа: в Испания. Там ще отидат“. Друг мошеник – работодател осъмнал със запорирани сметки. Отишъл при съдия-изпълнителката и попитал: – Защо? – Защото имаш неплатен акт. – Пропуснал съм, но когато се обадихте, платих го до половин час с лихвите. – Да, но междувременно присъединих едни 50 бона данъци. – Това не са данъци, а лихви върху тях. Данъците съм платил, но се съдим с НАП и чак след края на делото ще е ясно. И показал споразумението си с НАП. Съдия-изпълнителката се вкиснала, защото вече се била приготвила да прибере близо 5 бона за дейността си. И забележете: комисионните си съдия-изпълнителите не взимат от събраната сума, а свръх нея. Даже мутрите не постъпваха така – взимаха процент от кредитора, а не от длъжника. Кой е виновен? Любим въпрос на медиите. Виновни са работниците че теглят кредити, които не могат да връщат? Виновни са работодателите че хитруват, за да си намалят цените и да бъдат конкурентни? Виновни са бирниците, ЧСИ-тата и публичните изпълнители, че безмилостно блокират длъжниците, отнемайки им възможността да се издължат? Виновна е държавата, която биейки се в гърдите, че е данъчен рай с плосък данък само 10%, всъщност очаква да прибере около 70% от спечеленото под формата на такси, осигуровки, лицензи и т.н.? Какво ще го интересува масовия потребител на 1 октомври, когато му скочат всички цени, кой е виновен! Ама било законно! Не всичко законно е справедливо. Силният измисля закони, а слабият е виновен задето не може да ги спази. А датата 1 октомври е особена с това, че не само тогава влиза в сила Наредба Н-18, но и че е в разгара на първата седмица от официалната кампания за местни избори. Който има уши да слуша, нека слуша (Мат. 13:9). Освен това мисля, че Картаген трябва да бъде разрушен.   Иван Стамболов-Сула", "date": "2019.05.11", "title": "Не всичко законно е справедливо. Силният измисля закони, а слабият е виновен задето не може да ги спази."}
{"url": "http://www.classa.bg/%D1%81%D0%B2%D1%8F%D1%82/item/395397-%D0%B8%D1%80%D0%B0%D0%BD-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D1%81%D0%BF%D0%BB%D0%B0%D1%88%D0%B8%D1%85%D0%B0-%D0%B5%D0%B2%D1%80%D0%BE%D0%BF%D0%B0-%D0%B8-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D0%B7%D0%B0-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "Иранският външен министър Мохамед Джавад Зариф говори за декларацията на Европейския съюз, в която се изисква Техеран да не се отказва от споразумението за съвместния план за действие (JCPOA). Външният министър подчерта, че блокът на общността е \"сплашен\" от Вашингтон и призова членовете му да спазват договореното в този документ. \"Днешната декларация на Европейския съюз е причината, поради която JCPOA е там, където е: Съединените щати са сплашили Европа - и останалата част от света - за една година\", написа той в профила си в Twitter. \"Вместо да настоява Иран едностранно да изпълнява многостранното споразумение, Европейският съюз трябва да изпълни задълженията си, включително нормализирането на икономическите връзки с Иран\", добави Джавад Зариф. На 9 април Европейската общност издаде декларация, в която потвърждава ангажимента си към ядрения пакт, но отхвърля всеки \"ултиматум\", след като Ислямската република обяви намерението да намали изпълнението на задълженията си, произтичащи от този договор. Изявлението бе публикувано ден след като иранският президент Хасан Рохани предупреди Великобритания, Франция, Германия, Китай и Русия, че в продължение на 60 дни ще спре изпълнението на две точки от споразумението, като през това време съхрани обогатеният уран и тежката вода, които произвежда.", "date": "2019.05.11", "title": "Иран: \"Съединените щати сплашиха Европа и целия свят за една година\""}
{"url": "http://www.classa.bg/%D1%81%D0%B2%D1%8F%D1%82/item/395398-%D0%B1%D0%B5%D0%B7%D0%BE%D1%81-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%80%D0%BE%D0%B1%D0%BE%D1%82%D0%B8%D0%B7%D0%B8%D1%80%D0%B0%D0%BD-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%80%D0%B0%D0%B1,-%D0%BA%D0%BE%D0%B9%D1%82%D0%BE-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Американецът Джеф Безос, собственик на Amazon и основател на компанията Blue Origin, разкри на 9 май плановете, които компанията му има за космически полети до Луната и представи прототип на апарата, който трябва да изпълни тази мисия. Безос, по време на събитие в град Вашингтон (САЩ), обяви, че Blue Origin планира да изпрати на естествения спътник Земята, космически кораб- робот, наречен \"Blue Moon\" с размер на къща, оборудван с новия двигател BE-7. Апаратът, разработван в продължение на три години, ще може да транспортира до четири „лунни ровера\" \"Това е невероятно превозно средство, което ще отиде на Луната\", каза Безос, който е собственик също и на The Washington Post. Бизнесменът каза, че \"е време да се върнем на Луната и този път да останем там\". В този контекст уебсайтът на Blue Origin показва, че способността на това устройство да извършва \"прецизни и меки лунни кацания ще направи възможно постоянното човешко присъствие на Луната.\" Безос не предостави подробности за датата, на която компанията му възнамерява да реализира този амбициозен план, но припомни изявленията на вицепрезидента на САЩ Майк Пенс, който посочи, че преди 2024 г. американците трябва да се върнат на Луната. \"Обичам това и това е, което трябва да направим\", каза бизнесменът. През март Пенс обяви ускорената цел да върне американските астронавти на Луната през следващите пет години \"с всички необходими средства\". \"Днес ние се намираме в космическа надпревара, точно както през 60-те години,\" каза той по време на среща на Националния съвет по космически изследвания в Центъра за космически полети на НАСА в Хънтсвил, Алабама.", "date": "2019.05.11", "title": "Безос представи роботизиран космически кораб, който планира да изпрати на Луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395400-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%B0%D0%BD%D0%B3%D0%B0-%D0%B7%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0%D1%82%D0%B0-%E2%80%9D%D0%BA%D1%83%D1%80%D1%81%D0%BA%E2%80%9D-%D0%B8%D0%BC%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%B8-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2", "text": "    Да вземем земеделския министър Румен Порожанов и милионера Кирил Домусчиев. Единият се прочу напоследък покрай къщите за гости, собствените му имоти и управлението му в министерството и фонд „Земеделие“. Домусчиев го знаем като корабен, футболен, фармацевтичен, а вече и медиен собственик. Преди дни от новата му придобивка Нова телевизия изхвърчаха важни фигури. За едната се чу, че попитала новопристигнала колежка от Канал 3, какви са й отношенията с Делян Пеевски и така си ритнала трудовата книжка. Но да караме по ред. Порожанов пред микрофоните: Готов съм да подам оставка, ако премиерът ми я поиска. Невинен съм. Може би се чувства окрилен от думите на премиера в негова защита. Грешка. Стигне ли се до такъв момент или бягай бързо или търси погребално бюро. Вече и в Курило са наясно, че Порожанов ще обере пешкира за тъмната част в източването на еврофондовете. Вий жертва паднахте в неравна борба… така става. Главата му е нужна за отчета пред Брюксел, че се прави нещо по източването на европарите. Порожанов е перфектната жертва в името на прогреса, стабилността и бъдещето на управлението. Дано е скътал някой лев в офшорки или чужди банки, та поне наследниците му да ги ползват. Толкова за Порожанов.   е ключовата дума. Кирил Домусчиев. Горд собственик на Нова тв. Горд   собственик. Последните демократични промени в медията и освобождаването на някои ключови и недотам ключови фигури показват, че той дава парите, но друг прави помен с неговата пита. Кой, ако не  . Домусчиев е бъдещ герой в сюжет а ла „Цветан Василев“. Ще му го сервират неочаквано - студен и зловещ. Няма да му помогне дори приятелят Влади Горанов. Защото - Домусчиев знае защо. Сега тази мрачна възможност му изглежда абсурдна, защото е обмислил всичко, предвидил е всякакви варианти, защити, тактики и стратегии. Затова сгромолясването винаги е толкова неочаквано. Според Чизхолм „ “. Втори закон на Сод: „ “. Това е положението. В Русия мнозина вярват, че Ванга е предсказала трагедията с атомната подводница \"Курск\". Връзката на Порожанов и Домусчиев с подводницата изглежда абсурдна, но не е, защото и те са убедени, че на тях никога няма да им се случи... потъването. Ванга обаче е казала и друго:  . Доста е общо, но пък побира целия ни елит. Добрата новина за хората от тази категория е, че не е казала кога ще стане. Лошата - че ако народът рече – може да стане утре. И да боли.   Д-р Димитър Попкутуев    ", "date": "2019.05.11", "title": "Предсказанието на Ванга за подводницата ”Курск” има връзка с Порожанов и Домусчиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395401-%E2%80%9E%D0%BD%D0%B8%D0%B5,-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5%E2%80%9C-%D0%BF%D0%B8%D1%88%D0%B0%D1%82-%D0%BD%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%80%D1%83%D0%B1%D0%B8%D0%BD-%D0%B8-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D1%81%D0%B0%D1%89-%D0%B1%D0%B0%D1%80-%D0%B7%D0%B0-%D0%B4%D0%B5%D0%BB%D0%BE-%D0%BF%D0%BE-%D0%B7%D0%B0%D0%BA%D0%BE%D0%BD%D0%B0-%D1%80%D0%B8%D0%BA%D0%BE", "text": "Продължава грабежът на активи от КТБ, четири години след нейното фалиране. Много от незаконните действия са прикривани, а от българската съдебна система не може да се очаква справедливост. Това пише в окрито писмо на НПО „Ние, гражданите“ до американския посланик в София Ерик Рубин и главния прокурор на САЩ Уилиам Бар и др.     Ето и самото писмо:   Открито писмо до Негово Превъзходителство Ерик Рубин Посланик на САЩ в България   Копие: До Главния прокурор на САЩ Г-н Уилиам Бар The Honorable William P. Barr Attorney General U.S. Department of Justice 950 Pennsylvania Avenue, NW Washington, DC 20530-0001 Senator Charles E Schumer 322 Hart Senate Office Bldg, Washington, DC 20510 Senator Kirsten Gillibrand 478 Russell Senate Bldg, Washington, DC 20510   От Неправителствена организация „Ние, Гражданите” Ул. „Цар Самуил” №119, София 1202 \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n    С уважение:   Д-р В.Ахундова                                 Даниел Божилов   Съпредседател", "date": "2019.05.11", "title": "„Ние, гражданите“ пишат на посланик Рубин и главния прокурор на САЩ Бар за дело по закона РИКО"}
{"url": "http://www.classa.bg/%D1%81%D0%B2%D1%8F%D1%82/item/395392-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B2-%D0%B0%D0%BD%D0%B3%D0%BB%D0%B8%D1%8F-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5-%D0%BA%D0%B0%D1%82%D0%BE-%D0%BD%D0%B0-%D1%82%D1%83%D1%82%D0%B0%D0%BD%D0%BA%D0%B0%D0%BC%D0%BE%D0%BD", "text": "Разкопките на англосаксонски мавзолей, открит през 2003 г. в град Саутенд-он-Сий, в източната част на Англия - в близост до супермаркет Алди в квартал Притихол - показаха, че това е перфектно запазена гробница на човек от края на шести век, съобщава изявление на Археологическия музей в Лондон (MOLA), публикувано вчера. Първоначално гробницата е била във формата на камера, покрита с могила.. Разкопките изобилстват от редки и ценни артефакти, които хвърлят светлина върху т.н. Мрачни години на британската и европейската история като цяло. Сред няколкото златни парчета, изследователите открили два кръста, които са били поставени върху очите на починалия. Това е изненадващо, като се има предвид, че погребението е извършено преди пристигането на Св. Августин от Кентърбъри и покръстването на Британските острови, цитира \"Гардиън\" Сю Хърст, един от археолозите на MOLA. Това говори за навлизането на новата религия в англосаксонския елит заради връзките му с франкските благородници. Монети, изсечени в царството на Меровингите, буркан, произведен в източната част на Средиземноморието и една византийска лъжица показват, че в тези мрачни времена владетелите на племена, считани за варвари, са поддържали връзки с други региони на Европа. Друг ключов артефакт са останките от боядисана кутия, единственият известен пример за този тип декоративни традиции сред англосаксонците от онова време. Но най-важната находка е англо-саксонска лира от това време, считана за окончателно „изгубена\" преди много време и за която са били налични само откъслечни сведения. За първи път археолозите откриват една от този вид, информира MOLA. Според изявлението, обектите на погребението, описано от Софи Джаксън, директорка на MOLA, като \"британски еквивалент на гробницата на Тутанкамон\", ще бъдат изложени в Централния музей на Саутенд-он-Сий от 11 май.", "date": "2019.05.11", "title": "Разкриха в Англия погребение \"като на Тутанкамон\""}
{"url": "http://www.classa.bg/%D1%81%D0%B2%D1%8F%D1%82/item/395393-%D0%BD%D0%B0%D1%81%D0%B0-%D0%B7%D0%B0%D1%81%D0%BD%D0%B5-%D0%B2-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-%D1%81%D0%BC%D1%83%D1%89%D0%B0%D0%B2%D0%B0%D1%89-%D0%B8-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D1%84%D0%B5%D0%BD%D0%BE%D0%BC%D0%B5%D0%BD", "text": "Изследователи от НАСА са заснели с фотоапарати образувания на езера и реки, изтичащи от ледниците в Гренландия, няколко седмици преди датите, когато е обичайно да се наблюдава това явление на острова. Глациологът Брук Медли сподели в мрежите някои от изображенията, получени преди дни по време на въздушна експедиция от операцията IceBridge, предназначена да проучи подробно промените в полярните региони и тяхната връзка с глобалния климат. \"Въпреки че синята вода е удивителна, ранният старт на топенето в Гренландия е тревожен за планетата,\" каза Медли, отбелязвайки, че на това място - едно от най-студените на планетата - миналата седмица са регистрирани необичайно високи температури, по-високи дори от тези в някои части на САЩ. „Въпреки, че историята на лятото на 2019 г. в Гренландия все още не е написана, тя започва с тревожна забележка\", каза Джо Макгрегър, друг учен от проекта IceBridge, който заяви, че началото на акумулирането на вода се е очаквало за края на май. Температурите в арктическите райони се увеличават два пъти по-бързо от останалата част на планетата. Според неотдавнашно проучване в Гренландия това става четири пъти по-бързо от преди 15 години, което в бъдеще ще повиши морското равнище и ще засегне крайбрежните градове, започвайки с американските Ню Йорк и Маями. Преди дни, в рамките на международния форум на Арктическия съвет в Рованиеми (Финландия), САЩ отказаха да подпишат съвместната декларация за предизвикателствата пред Арктика, защото в проекта й се споменава концепцията за изменението на климата.", "date": "2019.05.11", "title": "НАСА засне в Гренландия смущаващ и неочакван феномен"}
{"url": "http://www.classa.bg/%D1%81%D0%B2%D1%8F%D1%82/item/395395-%D1%81%D0%BB%D0%B5%D0%B4-%D0%BF%D1%80%D0%B5%D1%81%D1%82%D0%BE%D0%B9-%D0%BD%D0%B0%D0%B4-70-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%BD%D0%B0-%D0%BC%D0%BE%D1%80%D0%B5%D1%82%D0%BE,-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%82%D0%B0%D0%BD%D0%BA%D0%BE%D0%B2%D0%B5-%D1%83%D1%87%D0%B0%D1%81%D1%82%D0%B2%D0%B0%D1%85%D0%B0-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B8%D1%8F-%D0%BF%D0%B0%D1%80%D0%B0%D0%B4-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B2-%D1%80%D1%83%D1%81%D0%B8%D1%8F", "text": "Два танка от САЩ, предоставени като помощ за СССР по време на Великата отечествена война (1941-1945 г.), които никога не стигнаха до съветските пристанища, тъй като корабите, които ги транспортираха, били потопени в Баренцово море, са били възстановени, за да участват в това 9 май на парада в Деня на победата в град Мурманск, северна Русия, съобщава РИА Новости. Бойните танкове - M3 'Lee' и M4 'Sherman'-, които били част от американската помощ за СССР по програмата за „отдаване под наем\", бяха намерени миналата година на палубата на транспортния кораб „Ballot\", потопен в началото на 1943 г. на дълбочина 50 метра, близо до остров Килдин. На 18 юни 2018 г. войски от Руския северен флот успяха да ги извадят от там. След 75 години на дъното на морето, те са били силно засегнати от окисление и утайки. За да почистят тези машини, военните реставратори е трябвало да ги разглобяват напълно и да заменят няколко неизползваеми части. В резултат на усилията те успели да възстановят в действие и оръжията им, като още в началото на пролетта едно от оръдията на М3 било успешно тествано, уточнява РИА. Така възстановените танкове \"имат голямо историческо значение\", цитира агенцията адмирал Николай Евменов, командир на Северния флот.", "date": "2019.05.11", "title": "След престой над 70 години на дъното на морето, американски танкове участваха във военния парад за Деня на победата в Русия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395399-%D0%BD%D0%B0%D0%B4%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B7%D0%B0%D0%BF%D0%BE%D1%87%D0%BD%D0%B0-%D1%89%D0%BE%D1%82%D0%BE-%D0%BD%D0%B8-%D0%BF%D0%B8%D1%81%D0%BD%D0%B0", "text": "Те винаги се появяват в моменти на криза - Зеленский, Бепе Грило, Йон Гнар, Джими Моралес, Шарец. Нашият шоумен няма да е първият, който може да смени артистичната сцена с политическата и да подейства като болкоуспокояващо в „най-бедната страна от ЕС\"           Изглежда, че и на партията на Слави Трифонов ѝ дойде времето. Партия ТА , защото за проекта се говори отдавна, а агенциите вече я поставяха многократно на социологическата карта, за да претеглят шансовете й.   Шансовете, впрочем, не са никак лоши. Точно обратното. За влиянието на водещия най-добрият ориентир не са данните на агенциите, а бюлетините на референдума през ноември 2016-а, пуснати от над два милиона българи с надеждата, че статуквото ще бъде пометено. На практика то си остана невредимо, тъй като от допитването не последва абсолютно нищо. Тестът обаче разкри гигантски потенциал за протестен вот, чиято първа отчетлива проява беше победата на Румен Радев на президентските избори – седмица след референдума на Слави.   С предсрочните парламентарни избори, които предизвика сам, Бойко Борисов успя да се рестартира, като в последния момент ГЕРБ обърна резултата в своя полза. Как е отделен въпрос.   Оттогава насам партията и нейният лидер балансират по въжето на властта. Нито един от мощните скандали, които се разразяваха от началото на този мандат до края на март, не натежа дотолкова, че да срине управляващите в пропастта – трагедията край Своге, Търговски регистър, Олимпик и прочее, и прочее до „Апартаментгейт“ и къщите за гости, които улучиха статуквото право в сърцето. Почти...   И независимо какъв ще е резултатът от европейските избори очевидно се мисли в перспективата „нов политически проект“, който да обере гласовете на недоволните и да не позволи ясно очертаната опозиционна сила - БСП на Корнелия Нинова, да получи шанс за реванш с всички възможни последствия – демонтиране на управляващата машина и разграждане на кръговете на влияние, които я поддържат.    Дали и Слави Трифонов има подобни амбиции? Ще видим, ще видим... На този етап митовете и спекулациите около намеренията на Шоуто са далеч повече от фактите.  Факт е, че Трифонов и екипът му не подновиха договора си с Би Ти Ви и слизат от екрана. Факт е също така, че ако направи партия, дългогодишният шоумен няма да е първият, който ще смени артистичната сцена с политическата.     Последният пример за успешна метаморфоза е  Володимир Зеленский  в Украйна – актьорът от „Слуга на народа“, който буквално разгроми Шоколадовия крал Порошенко на балотажа на 21 април и оттогава насам,  не на шега, играе президент на страната.   Но не е само Зеленский, успял да направи забележим пробив в политиката.  И Украйна не е първата държава, начело на която застана популярен комик.  От 2016 година насам президент на Гватемала е Джими Моралес, който спечели сънародниците си с програма от нищо и никакви шест странички и заявлението, че нито е корумпиран, нито е крадец.  Това се оказа попадение в десетката, тъй като Гватемала е прочута с корупцията си, а предшественикът на Моралес – Ото Перес Молина, напусна поста точно заради обвинения в корупция и оттогава насам лежи в затвора.  Моралес е националист и защитник на консервативни идеи – срещу абортите и за смъртното наказание. Последните новини, с които името му влиза в международния обмен, е, че страната му ще последва САЩ като премести посолството си от Тел Авив в Йерусалим. И че държавният глава, въпреки заклинанията си, е в окото на бурята на скандал за незаконни дарения по време на предизборната си кампания.   През октомври 2008 година пък колабира банковата система на Исландия, страната изпадна в дълбока криза и бе зялата от протести. Чудесен момент за ексцентричния комик Йон Гнар , който година по-късно, в разгара на кризата, създаде партия с името „Най-добрата партия“ и спечели кметските избори в Рейкявик. Бившият пънк рокер, сценарист, продуцент, участник в ситикоми, автор на автобиографичния филм „Аз бях скапаняк“ става кмет на най-големия град, а партията му печели най-много места в Градския съвет. Забележете – с обещания като безплатни хавлии в обществените басейни и полярна мечка в зоологическата градина на Рейкявик, така че децата да имали и по-добри атракции от местата за забавление в Икеа. Гнар доби международна известност и с твърдението си, че всички останали партии в страната били    корумпирани, затова неговата ще е първата   корумпирана.   Изобщо, градската политика в мандата на Гнар се превръща в занимание, близко до шоуто. Даже направо шоу в моментите, когато градоначалникът се появява маскиран на публични мероприятия, като шествие в подкрепа на Pussy Riot – грим, перука, рокля. Разбираемо е тогава, че  жителите на Рейкявик не се гневят, когато кметът признава, че няма намерение да изпълнява предизборните си обещания. От колоритни, по-колоритни.   През 2014-а „Най-добрата партия“ се разпусна , а основателят й продължи арситстичната си кариера в сериала „Кметът“, където, разбира се, играе кмет. Автор е и на автобиографичната книга „Индианците“ (издадена и на български език), откъдето можем да цитираме едно знаково заключение на психиатрите, работили с Йон като дете: „Той има ужасно развинтено въображание“.   Тепърва ще пише своите спомени  Хайк Марутян, който от близо година управлява арменската столица Ереван.  С 81 на сто от гласовете комедийният актьор и участник в популярни тв-сериали спечели кметския вот през лятото на миналата година, като обеща повече зелени площи, разширяване на системата за градски транспорт и т.н. - проблеми, които мъчат и българската столица, но има време актьор да се засили и към стола на Йорданка Фандъкова.    Пак през лятото на 2018-а Словения се сдоби с премиер, бивш комик,  нашумял с превъплъщенията си като Осама Бин Ладен или Фидел Кастро, както и осмиващ редица местни политици. Година по-рано  Мариян Шарец  бе на косъм да стане президент, но не успя. Затова пък „Листата на Мариян Шарец“ на последните парламентарни избори стана втора политическа сила, а лявоцентристът днес е начело на правителство на малцинството с отчетлива либерална програма: толерантност към сексуалните малцинства, свободна употреба на канабис, засилване на борбата срещу климатичните промени, „за“ правото на аборт и др.   Да-а-а, очевидно е, че в актьорите се крие огромен потенциал, който според нуждите на съответната страна може да бъде изцяло разгърнат. Някъде те са крайни либерали, другаде – националисти или популисти. Като, Бепе Грило, безспорната звезда на италианския политически небосклон.     Може даже да се каже, че 71-годишният днес Грило е вдъхновителят на всички изброени дотук, включително на хипотетичния проект на Слави Трифонов.   Когато човек чете диагнозите на Грило за Италия, има натрапчивото усещане, че политикът-актьор трябва да е минавал и през нашата страна: - „Вече не вярвам в политически партии.“ -  „Имаме парламент, който не прави нищо.“ -  „Младите хора бягат, защото не виждат перспективи за бъдещето“. - „При нас има само две възможности: или си „за” или „против” системата. Почти както по времето на фашизма.“ Роденият в Генуа учи счетоводство, но това е само щрих в неговото CV. През 70-те е открит за телевизионната сцена, през 80-те изявите му стават остро сатирични, като мишените си всички видни политически фигури, за да се стигне до развръзката през 90-те, когато е свален от екран.   След своеобразната репресия Грило набира скорост на полето на политическото кабаре, присъства на театралните сцени, а блогът му beppegrillo.it трайно се настанява сред 10-те най-четени в света.  На фона на обстоятелството, че днес създаденото от него Движение „Пет звезди“ е част от управляващата конфигурация в Италия и е заклеймявано като крайно популистко, като евроскептично и като заплаха за либерална Европа, си струва да подчертаем някои любопитни събития от този век. През 2005-а списание „Time” избира Грило за „Европейски герой 2005“ заради последователната му борба с корупцията в Италия.  През 2007 г. Грило е поканен да говори пред Европейския парламент. А през 2008 г. немският „Die Zeit” публикува неговия апел, в който популярният сатирик с горчива ирония призовава германците да обяват война на Италия. „Няма да се съпротивляваме, ще се предадем!“, пише Грило, който продължава и днес да твърди, че огромната разлика между Германия и Италия е, че едната мисли за бъдещето, другата – не.   Държава, която е в плен на мафията и корупцията, наистина функционира ден за ден и няма как да предлага перспектива на своите граждани.  Оттук – и най-характерното за цялата политическа философия на Грило – управление  , но и   гражданите: жребии за селекцията на депутати,  мажоритарни, а не партийни листи, референдуми,  народни журита, дискусии и вземане на решения през интернет и т.н. Петте водещи звезди в името на партията са    Война на целия екстаблишмънт (включително медиите) и вън на корумпираните от властта и парламента е другото, което пали привържениците на Грило. Възходът на партията му започва с 25% на парламентарните избори през 2013-а, минава през 21,15% на евроизборите през 2014-а, за да достигне 32,68% през март 2018-а в Италия. Скептик към еврото Грило сега е и противник на мигрантите, което променя трайно и отношението на либерална Европа към комедианта – преди ухажван, днес – отхвърлян.  Забележително е и друго: участието във властта топи подкрепата към „Пет звезди“, макар и нефатално – до 23 на сто. Като теглим чертата,  Грило се връща оттам, накъдето Слави Трифонов се е запътил.     Това, което все още няма е партия, име на партия и програма, която, както личи от примера Моралес, може да е събрана върху няколко листа и концентрирана около едно мегаобещание. С кого щял да играе и какъв е изобщо този Слави Трифонов - гамен, чалгар, са въпроси, които тепърва ще изпълват пространството.  Историята на неговите международни колеги обаче показва, че не е най-важното кой е, а дали е дошло времето да смени амплоато.  Комедиантите, вижда се, се появяват с успех във време на политически и икономически сътресения; на кризи, когато броят на готовите за бунт е повече от броя на желаещите да гласуват. Когато на хората трябва да се даде болкоустопокяващо – нова партия, малко хумор, много надежда.   Когато фаворитите на статуквото – вътрешно и геополитическо, са заплашени от пълен провал. Когато старите елити са уверени, че са толкова обиграни, че с помощта на един нестандартен проект ще продължат да дърпат конците зад сцената.   След колебанията, които демонстрира, Слави Трифонов вероятно няма шанс да постигне шеметния успех на царя, или на Борисов. Но ресурс за пробив в „най-бедната страна от Европейския съюз“ има.  Щото и на нейните граждани определено им писна!  ", "date": "2019.05.11", "title": "Наддаването за партията на Слави Трифонов започна. Щото ни писна!"}
{"url": "http://www.classa.bg/%D1%81%D0%B2%D1%8F%D1%82/item/395396-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%BE%D0%B2%D0%B5%D0%B4%D0%B5-%D1%83%D1%87%D0%B5%D0%BD%D0%B8%D1%8F-%D0%BF%D0%BE%D0%B4-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "След поредица изстрелвания на ракети с малък обсег, Северна Корея проведе военно учение в петък, което се състоеше в симулация на изстрелване на ракета с далечен обсег, според информационната агенция KCNA. Маневрите бяха проведени под ръководството на севернокорейския лидер Ким Чен-ун. \"На командния пункт Върховният лидер Ким Чен-ун проучи симулационния план за стартиране на атаки с няколко оръжия за далечен обхват и даде заповед за започване на ученията\", съобщава агенцията. Според доклада, маневрите са били извършени \"с цел оценка и проверка на способността за бързо реагиране на отбранителните части на напредналия западния фронт, съчетаващи трансфер и нападение с огън\". „Упражненията бяха проведени успешно, демонстрирайки напълно силата на отбранителните единици, твърдо подготвени да изпълняват с умение всяка операция в средата на интензивна кампания на мобилни маневри за истинската битка, започнала по инициатива на Корейската трудова партия\", според агенцията. Севернокорейският лидер възложи и „важни задачи за по-нататъшно увеличаване на капацитета за атака на отбранителните части\". На 4 май Северна Корея изстреля серия от ракети с малък обсег на действие като част от \"редовни\" учения, насочени към осигуряване на собствената защита на страната. Според говорител на Министерството на външните работи на Северна Корея, всички опити да се отрече правото на Пхенян да извършва действия от този тип би довело до резултат, който \" никой не иска да види\".", "date": "2019.05.11", "title": "Северна Корея проведе учения под ръководството на Ким Чен Ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395391-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D1%82%D0%BE%D0%BF%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%BF%D0%B0,-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B5%D0%BD%D0%B8-%D0%BE%D1%82-%D0%B2%D1%81%D1%81-%D1%81%D1%82%D0%B5%D0%BD%D0%BE%D0%B3%D1%80%D0%B0%D0%BC%D0%B8", "text": "Лозан Панов заявява пред европратениците, че не заслужаваме да бъдем освободени от ежегодните доклади за съдебната ни система. Колкото и невероятно да изглежда, но е факт, че председателят на ВКС Лозан Панов топи България пред Еропа. Това стана ясно от стенограми, които ВСС за първи път разсекрети, от срещи на магистрати с пратеници на Брюксел  Поне от две години институциите у нас очакват отпадането на мониторинговия доклад на Европейската комисия за България. От десетилетие всяка година тези доклади показват недъзите и напредъка в дейността на различни институции, като под лупа е най-вече правосъдието.    Оказва се, че Лозан Панов заявява пред европратениците, че не заслужаваме да бъдем освободени от ежегодните доклади за съдебната ни система. В същото време Европейската комисия е убедена, че наблюдението на България може да приключи до края на мандата на настоящата комисия. Каза го през ноември 2018-а зам.-председателят на ЕК Франс Тимерманс. Тогава бе представен докладът по Механизма за сътрудничество и проверка, според който 3 от 6-те цели са изпълнени - независимост на съдебната система, законодателна рамка и борбата с организираната престъпност.  Какво обаче правим тук, в България? Стенограма, разпространена от Висшия съдебен съвет показа, че един високопоставен българин особено много държи механизмът за наблюдение на страната ни да бъде продължен  С коментари и обвинения срещу всички институции, особено срещу прокуратурата и КПКОНПИ, председателят на Върховния касационен съд (ВКС) Лозан Панов е убеждавал евроекспертите, че мониторинговите доклади на Брюксел не трябва да бъдат прекратени.  Мотивът на Панов - не трябвало да ни махнат надзора от Брюксел, защото родината му вървяла към националсоциализъм и автокрация, а съдебната система работела избирателно и била напълно парализирана.  Всъщност има и други, които не приемат положителния доклад на ЕК за България - например Христо Иванов. Публично известно е, че лидерът на “Да, България”и Панов са със сходни позиции  ВСС реши да публикува акценти от разговорите с ЕК на шефовете на ВКС и ВАС Георги Чолаков, главния прокурор Сотир Цацаров и съдебните кадровици Боян Магдалинчев, Цветинка Пашкунова, Даниела Марчева, Вероника Имова, Даниела Машева, Драгомир Кояджиков и други.  “Идеята е да се даде публичност и гласност на това, което е правено на срещите с представителите на ЕК. Всички членове на съвета да се запознаят с тях”, заяви представляващият ВСС Боян Магдалинчев. Паметните бележки са от срещите на 3-мата големи и съдебни кадровици с експертите при мисиите им през март, юни и октомври 2018 г., както и през март т.г.  Особено любопитен е фактът, че съдия №1 развява като знаме подсъдимата за подкуп Десислава  Иванчева, за да аргументира колко зависима е съдебната ни система. През април бившата кметица на “Младост” бе осъдена на 20 г. затвор на първа инстанция.  На 3 срещи пред евроемисарите от Брюксел Панов повтаря, че делото срещу нея е “тежка репресия”, тъй като била независим кмет без подкрепа на политически партии. Председателят на ВКС е пропуснал да спомене факта, че на частичните местни избори през 2016 г. Иванчева се ползва с подкрепата на партията на Георги Кадиев “Нормална държава”.  “Докладът на ЕК от ноември 2017 г. би трябвало да звучи положително, но той звучи малко шизофренично - казва се, че има недостатъци, а това, което е направено, е похвалено”, е позицията на Панов на срещата през 20-21 март м.г. Твърди още, че политици овладявали върховете на съдебната система.  “Няма никакви резултати от борбата с корупцията, като може да се докладва само стъпки назад”, казва още той, без да прави разграничението, че съдът не е орган за борба с корупцията. Той е арбитър.  “Има много показни акции, но са срещу бизнеса, а не срещу политици по високите етажи”, добавя шефът на ВКС.  Фиксацията на Панов върху прокуратурата личи и на тази среща. Заявява категорично, че докато се отлагала реформата в прокуратурата, резултати нямало да има.  На друга среща през 19-20 юни м.г. Панов открито застава зад Десислава Иванчева, посочвайки, че зрелищният ѝ арест на 17 април 2018 г. е “демонстрация, а не реална воля за справяне с корупцията”. Случаят с Иванчева Панов повтаря и на следващите си две срещи с ЕК. Засилва обаче изразните средства, с които да “изчисти” името на подсъдимата за подкуп: “Публичният арест на районен кмет в центъра на София породи съмнения за политическа репресия срещу кмета като кандидат на гражданското общество, зад когото не стои политическа формация”.  4 месеца по-късно, на 4-5 октомври 2018 г., Панов сравнява България по проблеми с Полша, Унгария и Румъния. Казва, че нещата у нас били същите и по-тежки дори. В речта си пред евроекспертите недоволства срещу арест на румънски и български журналист (има предвид Димитър Стоянов от “Биволъ” и Атила Биро - б.р.), отново за Иванчева и за срива на Търговския регистър. Панов коментира и знакови дела на прокуратурата, които с един или друг мотив са били връщани за доразследване - за приватизацията на остатъчния държавен дял от ЕВН, по което подсъдими са издателят Иво Прокопиев и бившите министри Симеон Дянков и Трайчо Трайков. (Медиите на Прокопиев обичайно застъпват тези за реформа в съдебната система, сходни с позициите на Панов.)  В разговорите си с експертите Панов споменава, че прокуратурата некачествено е работила и по делата на други обвиняеми - определената от бившия френски посланик като “гнила ябълка” съдийка Румяна Ченалова, бившия енергиен министър Румен Овчаров и бившия шеф на НДК Мирослав Боршош.  Най-разярен Панов е на 12-13 март т.г., когато докладът за напредъка на България е положителен. Той директно казва пред ЕК, че е изненадан от това. Подчертава, че съдебната система е затънала в дълбоки зависимости.  След това в 13 точки едностранно тълкува някои събития. На първо място посочва, че няма наказани в Софийския градски съд след ръководството на Владимира Янева.  Вини ВСС, че го карал да мълчи и че съдебни кадровици го заплашвали с импийчмънт. (Неведнъж досега представляващият ВСС Боян Магдалинчев е отхвърлял твърденията, че се готви отстраняване на Панов.) За пореден път шефът на ВКС подчертава, че нямало контрол върху главния прокурор. Казва също, че парламентът е произвеждал “законодателен разврат”.  Панов коментира дори прекратеното от прокуратурата разследване срещу бившия министър на транспорта Ивайло Московски за трагичната смърт на сина му след инцидент с шейна: “Казусът “Московски” се разследва няколко месеца. Следователят предлага да се предаде на съд, прокурорът приема, че е случайно деяние, като самият Московски е казал, че е бил инструктиран”. Твърди, че това е “слагане на чадър над приятелите”.  “Председателят на ВКС може да говори. Той не бива да е аполитичен, защото спазването на законите се превръща в политически въпрос. Страхът продължава да съществува и става все по-голям. Тишината е това, което се очаква в съдебната система, и опитът да бъда подложен на импийчмънт е показателен за това. Бавно и полека вървим към автокрация, случващото се напомня за националсоциалистическа Германия”, обяснява Панов.  Прави впечатление, че другите участници в срещите с ЕК - шефът на ВАС Георги Чолаков и членове на ВСС, представят напредъка на институциите, които представляват, без емоционални оценки в изявленията си.  Нито главният прокурор, нито прокуратурата водят лична война с председателя на ВКС Лозан Панов, казва Сотир Цацаров при последната си среща с евроекспертите на 12 и 13 март т.г. Той подчертава, че не бива принципни въпроси да бъдат подменяни с тези за лични конфликти. Цацаров добавя, че достатъчно време е бил съдия, за да знае, че съдът трябва да се уважава.  В същото време той поставя реални проблеми. Съобщава, че има опасност делата в специализирания съд да не се насрочват навреме, защото там работили недостатъчен брой магистрати. Те били 5 пъти по-малко от прокурорите и следователите в спецпрокуратурата, които наброявали 110.  Същия проблем Цацаров поставя и при среща на 19 и 20 юни 2018 г. Той казва, че е налице изключително “тихо и силно противодействие срещу работата на спецсъда”. “Липсва диалог с ВКС, но причините не са в прокуратурата”, добавя Цацаров.  При последната среща той посочва, че КПКОНПИ е поставена под постоянни атаки. Цацаров добавя и че с тълкувателно решение ВКС е направил опит да блокира процеса на гражданската конфискация, което е можело да доведе до оттегляне на искове за 22 млн. лв.  Той декларира и подкрепа за въвеждане на правила за отговорността на тримата големи в съдебната власт. “Това е правилната теза, всяко колебание трябва да бъде преодоляно, защото всяко обвинение стига до съда, а съдията е в съответна зависимост от председателя на върховния съд”, казва Цацаров.  В същото време главният прокурор обръща внимание, че има препоръки на ЕК, които са несъвместими с българската практика и са непостижими. “Но има и препоръки, които са постижими, но прокуратурата няма да ги подкрепи, като например още по-голяма централизация и намеса в работата на прокурорите”, смята Цацаров.    \r\n  ", "date": "2019.05.11", "title": "Лозан Панов топи България пред Европа, показват разсекретени от ВСС стенограми"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395394-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%83%D1%80%D1%83%D0%BC%D0%BE%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D0%B5-%D0%B8%D0%B7%D1%82%D0%BE%D1%87%D0%BD%D0%B8%D0%BA%D1%8A%D1%82-%D0%BD%D0%B0-%D0%B7%D0%BB%D0%BE%D1%82%D0%BE", "text": "Защо толерантността към злото – един съюзник на злото – трябва да бъде приемана като добродетел?!   Известно е, че всяка верига е толкова силна, колкото силно е най-слабото й звено.  Това е отговорът защо Европейският съюз се разпада пред очите ни. Защото икономиката сама по себе си не е етична категория и не е морална ценност. А пък „ценностите“, които ни ги налагат от Брюксел будят повече изумление и отвращение, отколкото разбиране или възторг.  Ценностите се оказаха  не просто  най-слабото свързващо звено в Европейския съюз , те се оказаха липсващо звено!  И затова си струва накратко да се проследи процеса на формулирането на тези прословути европейски ценности. Ще открием много интересна еволюция в пътя от Римския договор  през 1957  година  до Лисабонския договор през 2009 г. Договорът за създаване на Е вропейската икономическа общност е подписан в Рим през  1957 г., поради което става известен като Римския договор. Той влиза в сила от 1 януари 1958, а практическото му изпълнение почва от 1 януари 1959. Е вропейската икономическа общност е създадена  като икономически съюз за създаване на единна икономическа територия - Общ пазар. С Римския договор се поставят само и единствено икономически цели и задачи за тяхното постигане:  премахване митата и количествените ограничения в търговията между страните членки;  установяване обща митническа тарифа и обща търговска политика към страните, невключени в ЕИО;  отстраняване на пречките за свободно движение в рамките на ЕИО на лица, стоки и капитали;  провеждане обща политика в селското стопанство и транспорта и установяване на правила за съгласуване икономическата политика на държавите членки;  сближаване на законодателството на страните членки в степен, която е необходима за функциониране на «Общия пазар». Никъде не се говори за  етични категории и морални  ценности, камо ли пък да се споменава за еднополови  „ бракове “  или  безконтролен прием на мигранти. Н ещата  обаче  търпят развитие и в преамбюла на подписания през 1992 г. Маастрихтски договор, с който се създава днешният формат на ЕС, се появяват следните изречения-мотиви от името на 12-те страни-основателки: „ К ато потвърждават  своята привързаност към принципите на свободата, демокрацията и зачитането правата на човека и основните свободи, както и принципа на правовата държава, Като потвърждават , че зачитат основните социални права, определени в Европейската социална харта, подписана в Торино на 18 октомври 1961 г. и в Хартата на Общността за основните социални права на работниците от 1989 г., К ато желаят  да задълбочат солидарността между своите народи, при зачитане на тяхната история, култура и традиции“. Демокрация, свобода, права и свободи на човека – разбира се, но в съчетание със зачитането на историята, културата и традициите на народите и страните, подписващи Договора за ЕС в Маастрихт. Дотук – по-скоро добре. Добър баланс на индивидуални свободи и национални култури и традиции. Вече п рез 2007 година е подписан Лисабонският договор, появил се вместо отхвърления през 2005 г. на референдуми в Холандия и Франция Договор за европейска Конституция. Влязъл в сила през 2009 г., в Лисабонския договор е добавен  един много интересен  текст – член 1а: „ Съюзът се основава на ценностите на зачитане на човешкото достойнство, на свободата, демокрацията, равенството, правовата държава, както и на зачитането на правата на човека, включително правата на лицата, които принадлежат към малцинства.  Тези ценности са общи за държавите-членки в общество, чиито характеристики са плурализмът, недискриминацията, толерантността, справедливостта, солидарността и равенството между жените и мъжете.“ Това е една неолиберална ценността боза, в която са скрити много подводни камъни! „ Недискриминация“, „зачитането на правата на човека“, „толерантността“ – извинявайте, но къде в Европейския съюз има дискриминация, незачитане на правата на човека и нетолерантност?  И ако може да попитаме – към какво точно толерантност?  Защо толерантността към злото – един съюзник на злото – трябва да бъде приемана като добродетел?! Какво му е лошото или какво му е неясното на текста от Маастрихт: „ К ато потвърджават  своята привързаност към принципите на свободата, демокрацията и зачитането правата на човека и основните свободи, както и принципа на правовата държава“. Кое налага изричното включване на текста за „правата на лицата, които принадлежат към малцинства“? Вижте колко хитро не е упоменато какви са малцинствата! Тук не става дума екслицитно за етнически малцинства! Напротив, с оглед на силните властови позиции на гейовете, лесбийките и така нататък, тук очевидно става дума за сексуални малцинства. И не за толерантност се борят, а за власт! Ако с е запази тази тенденция на конкретизиране, дали в някой от следващите версии на Договора за ЕС няма да бъдат изрично изброени лесбийките, гейовете, бисексуалните, транссексуалните, интерсексуалните и каквито други джендъри са се появили през това време? Тези „малцинства“ не са ли под закрилата на „правата на човека и основните свободи“  според Маастрихтския договор? Очевидно левите и либералите, под благосклонния поглед на Европейската народна партия, са добавили и още един текст в Маастрихтския договор, според който „ЕС се бори срещу социалното изключване и дискриминациите и насърчава социалната справедливост и закрила, равенството между жените и мъжете, солидарността между поколенията и защитата на правата на детето“. И ето я  т ерминологичната боза  в „истанбулски“ стил  – включване-изключване, дискриминации и равенство между мъже и жени, и всички поколения, и защитата на правата на детето!  Кой ще защитава правата на детето в Европа? Неправителствени либерални организации от рода на „Анимус“ с летяща вещица на метла. Как ще ги защитава тези права? Като настройва децата срещу родителите им! И какъв е резултатът?! Вместо свободно икономическо пространство и насърчаване на конкуренцията – заповядайте един чисто нов неолиберален комунизъм. Заповядайте всякакви „Истанбулски конвенции“, всякакви джендър-идеологии, прерастващи в паневропейски практики, и всякакви  монополи на корпорациите. Вижте само в България как 75% от търговията с храни се държат от три немски фирми и една австрийска и си отговорете на въпроса – този монопол случайно ли е допуснат, или е целенасочено изграден?  „ Храмовата структура“ на ЕС Така я наричат на брюкселски език, за удобство. И разбира се, в брюкселския език не съществува думата Христос, християнска Европа, християнска вяра, християни.  Вероятно отново за удобство.  М одел ът  на ЕС  фигуративно е  сведен до модел на  древно гръцки  езически  храм с три стълба (устои), поддържащи общ „покрив“ и изпълнен с целите и принципите на Съюза според Маастрихтския договор.  Съгласно този модел Европейските общности  /по Р имския Договор / са първият стълб на тази „храмова“ езическа структура.  В него влизат  Европейска икономическа общност, Европейска общност за въглища и стомана и Европейска общност за атомна енергия.  Вторият и третият стълб  на древногръцкия храм  са „Обща външна политика и политика на сигурност“ и „Сътрудничество в областта на правосъдието и вътрешните работи“. Обърнете внимание! – в  основата на  древногръцкия  „храм“ е залегнало т.нар. „засилено сътрудничество“, което се отнася и за втория и третия стълб. И ако сме се чудили откъде влиза този неприятен джендърски повей в България – вече разбираме откъде. Джендърският натиск  върху  България се осъществява през „засиленото сътрудничество“ в областта на външните работи и правосъдието, особено. Повтаряме – джендърите и Сорос действат изключително чрез нашите собствени /дали?/ Министерство на външните работи и Министерство на правосъдието. Разбира се, персонализирането на проблемите само би опростило тяхната системна същност. Нас като български граждани не ни интересува  защо няколко  поредни министъра на правосъдието да правят неистови тайни и явни опити за скоростно подписване и ратифициране на Истанбулската конвенция, включително и в кабинета „Орешарски“. Не ни интересува също така какви са причините системата на външните работи все повече да се превръща в проводник на странни джендър-идеи и интереси в България, вместо да се съсредоточи върху основната си национална задача да бъде защитник на българските национални интереси пред целия останал свят. Сигурни сме в едно – че е  все по-близо е времето, когато обществената търпимост към подобно странно институционално поведение ще изчерпи своя лимит. Защото и нституциите на националната държава трябва да изпълняват преди всичко своите национални отговорности, да защитават интересите на своята страна и на своя народ. Как така джендър-идеологията влиза като у дома си през широко отворени врати в институциите на страната – и без съмнение това са системата на външните работи и системата на правосъдието, а оттам и през доверени лица - в системата на образованието. Това е  възмутително за  огромното мнозинство от българския народ.  Възмутителна е привилегироваността на Л ГБТ-правозащитници , с която влизат в българските институции сякаш те са министрите в тях!  Всички тези джендър-правозащитници поставят налагането на модела на хомосексуализма и на еднополовите „бракове“ в България като основен свой приоритет. За тези организации Конституцията на Република България е досадна подробност, спираща човешкия хомо-възход, а национални институции като Конституционния съд са враг на прогреса и на светлото бъдеще.  Но да не забравяме откъде идва всичкото това зло? Откъде идват монополите, джендър идеологията, алчността за още отнемане от националния суверенитет и прехвърлянето му към Брюксел? Идва от Брюксел, очевидно е. Брюксел е източникът на злото.  Затова срещу Брюксел е насочена растящата съпротива в Европа. Защото Брюксел вече е проблем за Европа. Как да затворим вратите за джендър-идеологията? Или с други думи – какъв да бъде националният ни отговор срещу джендър-идеологията и злоупотребата на ЛГБТ с „правата на човека“? Защото Истанбулската  конвенция  е спряна, но тя е само една от формите на джендър-идеологията. Това не е краят, това е началото на дълъг процес, който има своите решаващи етапи. И така, както ляво-либерално-десните от ГЕРБ, БСП и ДПС, между които на европейско ниво няма никакви различия, си прибраха „истанбулските“ кукли и парцали – така утре след изборите отново ще ги изкарат. Бъдете сигурни. Това е тяхната основна задача. Националният ни отговор може да бъде само един – такъв, какъвто беше и досега. Изразява се в една дума – съпротива. По всякакъв законов начин. Непримиримо. Докрай. Отказът от съпротива означава да предадем децата си. А това не можем да го направим.  Тази съпротива минава и през избори, и без избори, и покрай избори, и с протести, и в социалните мрежи. Всякак!  Що се отнася до гласуването на  26 май, неделя,  то тогава неизбежно ще решим н акъде продължаваме – към нормализиране на Европа, или към джендъризиране на България. С действие или бездействие – всеки ще направи своя избор.  ", "date": "2019.05.11", "title": "Александър Урумов: Брюксел е източникът на злото"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395384-%D0%B5%D1%82%D0%BE-%D0%BA%D0%BE%D0%B9-%D1%89%D0%B5-%D0%B7%D0%B0%D0%BC%D0%B5%D1%81%D1%82%D0%B8-%D1%81%D0%BB%D0%B0%D0%B2%D0%B8-%D0%B2-btv", "text": "Продуцентът Магърдич Халваджиян е на път да финтира един от най-големите си конкуренти в тв бранша Слави Трифонов и то броени дни, след като стана ясно, че Дългия и шоуто му приключват с bTV. Горещи слухове от тв коридорите редят, че арменецът, който в момента е един от най-успешните продуценти в родния ефир, води преговори и е пред сключване на договор с bTV. Ако слуховете са верни, в конкурентния на Нова тв канал Халваджиян ще започне ново шоу, което да бъде в часовия интервал на \"Шоуто на Слави\". Стане ли сделката факт, това ще е най-голямата телевизионна бомба за последните години.      Според тиражираната информация предаването на Маги Халваджиян няма да е аналог на „Господари на ефира”, което падна от Нова телевизия с идването на 2019 година, въпреки че предположенията в тази посока са много. Засега \"Господарите\" остават само в онлайн вариант, като сайт.     Арменецът е предложил чисто нова концепция за вечерно забавно talkshow, което се планира да тръгне в ефир този септември. Говори се, че промо на новото предаване вече е било заснето и показано на шефовете на bTV.     След като Слави Трифонов обяви, че напуска bTV, в програмната схема на медията зейва дупка, която голямо име като Халваджиян има всички реални шансове да заеме.", "date": "2019.05.11", "title": "Ето кой ще замести Слави в bTV"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395385-%D1%81%D0%B5%D0%BB%D0%B8%D0%BD-%D0%B4%D0%B8%D0%BE%D0%BD-%D1%81%D0%B8-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0%D0%B9-%D0%BC%D0%B8%D0%BB%D0%BE%D1%82%D0%BE", "text": "51-годишната Селин Дион буквално шокира феновете си. Всички пребледняха след шокиращото й   което откриваше гледка към най-милото й. Певицата сякаш е оперирана от чувство за срам и не се притеснява да се покаже в буквално голата си     Още от преди Дион е известна със слабостта си към   с тюл и прозрачни материи. , с което обаче тя посети Met Gala 2019, беше може би едно от най-смелите от всички, с които се е появявала досега. направена от Оскар де ла Рента е украсено с дълги ресички, които трябва да прикрият всички интимни места.      Е, за жалост ивиците е отвориха, а гледката, която лъсна, успя да стъписа не само фотографите зад обективите, но и всички присъстващи и фенове на изпълнителката на саундтрака на „Титаник”. Звездата показа много повече, отколкото трябваше и отколкото явно беше предвидила. Много фенове дори се зачудиха дали Дион е забравила да си сложи Редно е все пак да отбележим, че перфектната фигура на певицата напълно й позволява да се разхожда с такива  Тя има идеални, дълги и стройни крака, които всъщност са и нейната гордост.   й обаче може да засенчи дори най-смелите  на Ким Кардашиян. На главата си пък Селин носи огромна шапка с паунови пера. Самата тя даже признава, че ексцентричното нещо на главата й толкова много й харесва, че даже би спала с него. Трябва да кажем, че колкото и лек и лежерен да изглежда   на Селин Дион, всъщност не е. Той тежи цели 9 килограма. До Селин за снимка се бе наредила и Дженифър Лопес, но пред предизвикателните  на колежката й,  на Джей Ло просто бледнееше, въпреки сексапила, който се подаваше отдолу й", "date": "2019.05.11", "title": "Селин Дион си показа \"най-милото\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395386-%D1%80%D0%BE%D0%B4%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0-%D0%BB%D1%8A%D1%81%D0%BD%D0%B0", "text": "18-годишната бивша гимнастичка Радостина Калоянова за пореден път взриви обществото с кадри, която тя е заснела като еротичен модел за \"nudextv\".   Брюнетката, която бе сравнявана с Николета Лозанова, лъсна на първа страница на електронното издание, а на кадрите тя е чисто гола и всичко й се вижда.   В профила й в \"Инстаграм\" пък има нейно видео и такова с колежките й , които обаче са заключени за широката аудитория.    Бившата гимнастичка е родена в Москва, но живее в София. Започнала е да тренира художествена гимнастика през 2003 година, но се отказа от спорта преди време.    Ето и горещите кадри с Радостина:                              ", "date": "2019.05.11", "title": "Родна гимнастичка лъсна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395387-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%BC%D0%B0%D0%B9", "text": "ОВЕН ( 21 март - 20 април ) Възможно е да изпаднете в депресивно състояние и да искате да избягате от всичко и всички. Може би е добре да намерите някой, който да ви изслуша внимателно? Съхранете оптимизма си, във всяка ситуация. Интересно запознанство, може да направите вечерта. Кой знае, може би, това ще прерасне в любов? ТЕЛЕЦ ( 21 април - 21 май )  Ще се чувствате изоставени и предадени. Между другото, дали сами не сте виновни, че сте останали сами? Вслушайте се в себе си и изхвърлете всичко, което ви пречи. А с другите, общувайте спокойно и мирно. Вечерта е добре да направите дълга разходка, сред природата или по улиците на родния си град. БЛИЗНАЦИ ( 22 май - 21 Юни ) Препоръчително е, да се заемете с тези въпроси, които ще ви носят полза и изгода. Това може да бъдат не само пари, но и план за перспективно бъдеще. В любовта се откажете от илюзиите, иначе ще влезете в задънена улица. Вечерта, са възможни болки в ставите или главоболие. Не се натоварвайте с умствена работа.   РАК ( 22 юни - 23 юли ) Очакват ви семейни проблеми и безпокойство за близките. Основното е, да не се паникьосвате без причина, иначе всички ситуации, които възникнат, ще се развиват в неочаквана посока. Обърнете внимание на финансовите въпроси. Ако не го направите, преди отпуската, ще останете без пари. А искате да имате красива лятна ваканция, нали?. ЛЪВ ( 24 юли - 23 август ) Не стойте на едно място, а предприемете радикални мерки в личния си живот. Ако искате да говорите открито за нещо с избраника, не отлагайте този момент. Освен това, сега няма да имате неотложна работа и ще сте свободни. Към здравето, се отнесете отговорно. Вие сами сте си лекар, ако искате да оздравеете. ДЕВА ( 24-ти август - 23 септември ) Ще ви забележат важни в обществото хора, но за това трябва да се събудите по-рано и да се отправите да търсите перспективи. Опитайте се, да бъдете на такива места, където може да научите нещо ново и да направите полезни запознанства. Възможни са малки кражби и измами. Така че, трябва непрекъснато да сте внимателни и да държите портфейла си под око. ВЕЗНИ( 24 септември - 23 октомври) Очакват ви, не само парични затруднения, но и откровена липса на финанси. Ако отивате на пазар, опитвайте се да бъдете по-икономични. Предпазни мерки, ще ви трябват и в битовата сфера, както и при шофиране. От дълго пътуване, по-добре се откажете, ще ви донесе само проблеми и извънредни ситуации. СКОРПИОН ( 24 октомври - 22 Ноември ) Може без съмнения, да разчитате на колеги и приятели. Те ще ви помогнат, за решаването на проблеми в работата. Основното нещо е, да не принуждавате никого, а също и да приложите оригинални методи в работата. Възможни са също съдебни проблеми, които няма да може да избегнете. Трябва да стоите далеч, от коварни и агресивни личности.   СТРЕЛЕЦ ( 23 Ноември - 21 Декември ) Възможни са проблеми, в отношенията с избраника. Ако не решите всичко на момента, тогава се обричате на конфликти и дори раздяла. Правен съвет, няма да ви е излишен при решаването на проблеми с имот. В работата, ще проведете откровен разговор с колега, с когото силно сте се сприятелили. Вечерта чакайте новини. КОЗИРОГ (22 Декември - 20 януари ) Непрекъснато, ще ви ходят по нервите, което ще доведе до зависимост от обстоятелствата и околните хора. Някакъв користен план, колегите ще замислят срещу вас. Ако не го хванете навреме, чакайте неприятности. За инвестиции в бизнеса, денят не е добър, а за разрешаване на конфликти с роднини, е благоприятен.  ВОДОЛЕЙ ( 21 януари -  19  февруари ) Няма да имате сериозни здравословни проблеми, но все пак трябва да се погрижите за здравето си. Особено, ако решите да излезете сред природата или да се разходите по хладните улици. В любовта се откажете от клетвите за вярност и мислите за брак. Вслушайте се в себе си, все още не сте готови за такива промени. Печалба чака тези, които се занимават с търговия на едро.   РИБИ ( 20 февруари - 20 март ) Ще работите ревностно, не само заради вътрешното удовлетворение, но и заради бъдещите успехи. Уви, негативните обстоятелства, ще ви отклонят от набелязаните цели. Но може би, това е за добро? Не инвестирайте пари в съмнителни проекти. Те ще ви вкарат във финансова джунгла и ще ви лишат, от твърда почва под краката.", "date": "2019.05.11", "title": "Дневен хороскоп 11 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395388-%D0%B3%D0%BE%D1%82%D0%B2%D0%B8-%D0%BB%D0%B8-%D1%81%D0%B5-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F", "text": "Поведението на Мая Манолова издава зле прикривано изкушение да се върне в политиката. Като омбудсман тя си създаде свръхпозитивен имидж с теми като ток, пенсии, храни, горива, винетки. Дали сега се готви за скок?         Преди броени дни Слави Трифонов обяви, че шоуто му ще слезе от ефира на Би Ти Ви. А първата му работа след това била тази: \"да предложи подкрепата си на Мая Манолова, за да стане кмет на София\". Тази вест тръгна от онлайн медии, които не са известни с привързаност към фактите. Освен това самата Манолова засега отрича, че ще се кандидатира, защото предпочитала настоящата си позиция. Но въпреки това - вестта звучи убедително.   Въпросът обаче не е в твърденията, а в поведението. А то издава зле (и не винаги) прикривано изкушение от бъдеща политическа кариера. Всъщност, за Мая Манолова това би било връщане към нещо старо. Нещо, към което може да се върне благодарение на сегашната си роля - на национален омбудсман. Роля, която е отдалечена по етичния си статут от политиката, в която обаче могат да се трупат и политически дивиденти.  \"Лъвът се готви за скок\" Конфликтът на интереси при омбудсмана обаче може да бъде доста дълбок. Той трябва да защитава правата на гражданите, независимо от политическите им убеждения, което няма как да стане, ако той самият не е политически независим. И това не е въпрос на риторическа предпазливост - да не издаваш политическите си пристрастия. То е въпрос на тип мислене, което следва логика и морал отвъд политиката. Такова, каквото е присъщо на неправителствените правозащитни организации - неслучайно те са сред най-люто атакуваните от политиците, както и от медиите, обслужващи политиците.     Мая Манолова е известна като политическа биткаджийка, тъй нареченото \"политическо острие\". В публичното пространство тя се държеше \"на война като на война\". И не беше готова да се спре пред нищо в името на партията. Трудно може да се забрави, да кажем, участието ѝ в Костинбродската афера. Влизането ѝ в ролята на омбудсман изглеждаше като антракт в битките, предизвикан от партийни междуособици и лични мотиви. Но той далеч не я разтовари от политическия ѝ хъс, което се вижда с просто око при сравнението с публичното поведение на предшественика ѝ Константин Пенчев. Сега Мая Манолова обикновено говори безадресно - за битката ѝ със системата, зад което обаче не е трудно да се разпознаят конкретни политически мишени. Въобще \"лъвът се готви за скок\" отново в политиката, което след откровения флирт с политическия проект на Слави Трифонов и съвместната им работа по общ законопроект не остави съмнение. Как медиите помагат на Манолова Само че \"до скока\" омбудсманската позиция трябва максимално да се използва за трупане на доверие, което после да се прелее в политически вот. И за това, разбира се, отново се разчита на медиите. Институцията на националния граждански защитник около другото, а често и преди другото, работи като мощна пиарска агенция на Мая Манолова. И тя отдавна е преяла с медийна публичност. Според официалния ѝ сайт, само от началото на годината и само в националните телевизии Манолова има 15 участия, за 2018 година те са 40. И винаги в коментарните политически предания или в сутрешните блокове, които са политически прайтайм за страната. Медиите, усещайки, че стъпват на безопасна територия, ѝ помагат всеотдайно в конструиране на свърхпозитивен имидж, който си чака предизборната кампания. Този имидж се пази и с подбора на темите, които се повтарят от предаване в предаване и почти изцяло са от всекидневно-битовия репертоар на масовия човек. Там, където той може да се почувства \"ударен по джоба\", а Манолова де се яви негов спасител. Ток, вода, пенсии, храни, горива, банки, винетки и пр. Твърде рядко Мая Манолова се занимава с теми, които биха я вкарали в трудни дебати и биха довели до имиджови щети. Например правата на етническите и религиозните малцинства, на сексуално различните или на бежанците. Тя изгради имиджа си по доказаната матрица на Робин Худ - ще взема от богатите и ще дам на бедните. А вие бедните, като му дойде времето, ще ми се реванширате. Институцията на националния омбудсман се утвърди като една от крепостите на политическия популизъм в днешната българска публичност.    ", "date": "2019.05.11", "title": "Готви ли се Мая Манолова за кмет на София?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395389-%D0%B1%D0%B0%D0%BB%D0%B4%D1%8A%D0%B7%D0%B0%D1%82%D0%B0-%D0%BD%D0%B0-%D0%B8%D0%B2%D0%B0%D0%BD-%D0%B4%D1%80%D0%B0%D1%88%D0%BA%D0%BE%D0%B2-%D0%BF%D0%BE%D1%81%D1%82%D1%80%D0%BE%D0%B8%D0%BB%D0%B0-%D0%BA%D1%8A%D1%89%D0%B0-%D0%B7%D0%B0-%D0%B3%D0%BE%D1%81%D1%82%D0%B8-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%B0%D1%80%D0%B8", "text": "Къщата за гости “Св. Иван Рилски” в Рибарица е построена от фирма “Агро Инвест Тетевен” с европейско финансиране 391 160 лв. Собственик на фирмата е Елена Глинджурска, която е балдъза на бившия зам.-шеф на ДАНС Иван Драшков. Теренът, върху който е построена къщата е продаден на фирмата от сина Драшков, който също се казва Иван. Къщата не е фигурирала никъде през годините като място за настаняване и в момента там няма никой. След избухването на скандала с къщите за гости, на 29 април е създадена страница във Facebook, рекламираща къщата. В нея има два положителни отзива – от 2 и от 6 май.   Фирмата “Агро Инвест Тетевен” е създадена в края на 2011 г., когато Иван Драшков още е бил зам.шеф на ДАНС. Той подаде оставка на 16 март 2012 г., така че формално не е бил във властта, когато проектът е одобрен. На 07/01/2013 Иван Иванов Драшков, който е син на Иван Драшков, продава имота в Рибарица, върху който е построена къщата, на фирмата “Агро Инвест Тетевен”, която е на сестрата на съпругата на Иван Драшков – Елена Глинджурска. Тя подава документи в ДФЗ по приема за мярка 311 „Разнообразяване към неземеделски дейности”. Мярката е основно за къщи за гости, ваканционни и вилни селища и за създаване на бизнес извън земеделието.           Според ДФЗ   за одобрение на разходите през май 2014 г. където фигурира с номер 11/311/00623 точно преди къщата на Александър Манолев в Сандански Договорът обаче е подписан по-късно от сегашния зам.-министър на земеделието Атанас Добрев, а разплащането е одобрено вече след второто назначение на Румен Порожанов за шеф на ДФЗ. Инвестицията във впечатляващия конак на снимките е за общо 609 224 лв. като има данни, че фирмата е взела заем от Интернешънал Асет Банк. В  //www.google.bg/maps/@42.8264882,24.4040956,3a,60y,349.63h,82.43t/data=!3m6!1e1!3m4!1sK2FPtwzoheGY0PdOwaSp7g!2e0!7i13312!8i6656\" target=\"_blank\" rel=\"noopener noreferrer\">Google Street View се вижда, че строителството е било в ход през 2015 г. Къща търси много гости във Facebook По информация на Биволъ от местни лица, къщата никога не е функционирала като къща за гости до избухването на скандала с къщата на Александър Манолев през април т.г. За нея не се открива информация в нито един сайт за резервации и до момента. Но на 29 април, след като прокуратурата обяви, че започва проверки на всички къщи за гости, във Facebook е създадена , в която се рекламира къща за гости “Св. Иван Рилски”. Пак на тази дата са качени и повечето снимки.   Малко след качването на първите снимки в профила на къщата се появява и първият възторжен коментар. Негов автор е  , която работи в рекламната и комуникационна агенция V+O Bulgaria.     Биволъ се свърза с телефона за контакти, на който отговаря Елена Глинджурска, балдъзата на Иван Драшков. Тя обясни, че къщата е с 10 стаи за 20 души и се предлага само цялата срещу 500 лв. на ден. На въпрос откога се предлага къщата тя отговори, че се е предлагала винаги откакто е построена. Видимо раздразнена от въпроса за връзката с нейния девер, тя отказа да отговори дали той ползва къщата. “Няма да давам обяснения за Биволъ, всичко е законно и има документи” – развика се тя, преди да прекрати разговора.    ", "date": "2019.05.11", "title": "Балдъзата на Иван Драшков построила къща за гости с европейски пари"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395390-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%B2%D1%81%D0%B8%D1%87%D0%BA%D0%B8-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8-%D0%B7%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D1%81%D0%B0-%D1%81-%D1%80%D0%B0%D0%B2%D0%BD%D0%B8-%D1%88%D0%B0%D0%BD%D1%81%D0%BE%D0%B2%D0%B5", "text": "Всички участници в конкурса за концесия на Летище София имат равни шансове за успех. Става дума за пет от най-големите консорциума в света, които оперират на пет важни летища. Това каза в Бургас министърът на транспорта Росен Желязков, цитиран от 24 часа. Повод за коментара му бе изявление от страна на лидера на БСП Корнелия Нинова, че българското летище ще бъде дадено на концесия на турска фирма.  „Нямаме нито предопределен, нито избран концесионер за Летище София. С оглед изявления на лидера на БСП Нинова съм длъжен да подчертая, и то от уважение към БСП, защото тя има желание, а сигурно и потенциала да управлява, че е много важно за тях да знаят как се развива държавата в своята тенденция за обновяване на важна инфраструктура. Бяха допуснати всички пет кандидата, това са световни консорциуми, най-големите летищни оператори в Европа, а защо не и в света - Манчестър, Париж, Копенхаген, Франкфурт и Мюнхен. Офертите бяха отворени вчера на открито заседание. Комисията през следващите седмици ще разгледа съответните конкретни предложения\", съобщи в Бургас министърът на транспорта.  По думите му в отворените вече обвързващи предложения са анонсирани годишните концесионни възнаграждения, което дава класиране, равняващо са на 55% от общата оценка. Останалите 45% зависят от бизнес предложенията. „Към момента всеки от участниците има равни шансове за класиране. Тенденцията е ясна още от 2005 - 2006 г., когато летищната структура в Бургас и Варна и различни пристанища бяха дадени на концесия от тройната коалиция. Държавата ще развива железопътната инфраструктура, но за летищната и пристанищната ще се привличат частни инвеститори. Това не е ново и е тенденция, която се следва почти на всякъде по света\", каза още Желязков. Той поясни и какво предлагат петте кандидата в усреднени цифри - 550 млн. лв. безусловно по сметка на държавата без ДДС при сключване на договор, по 1,7 млрд. лв. годишна концесионна такса през следващите 35 години и около 1,5 млрд. лв. инвестиции в летище София. „Това са близо 4 млрд. лв. в Летище София през следващата година\", изчисли министърът.  Желязков уточни още, че Летище София се развива добре, генерира през последните 2 години средно до 10 млн. лв. печалба, а дивидентът за 5 години е 12 млн. лв. към държавата. Колко години са необходими с 10-12 млн. лв., за да стигнем до 3,7 млрд. лв. инвестиции в летище, попита реторично той. „Как държавата, която е казала, че ще привлича инвеститори с висока репутация, може в момента да си позволи подобен инвестиционен разход? Може би от държавния бюджет да вземем тези 3,7 милиарда лева или да не развиваме инфраструктура на летището“, попита риторично Желязков. Той предупреди, че процедурата е на фаза, в която всяко „волантуристично говорене поднася много лош сигнал към всички чуждестранни инвеститори в държавата\". Припомняме, че в  .  Френската Aéroports de Paris Group, която оперира трите летища под бранда Paris Aéroport, и участва в надпреварата в рамките на консорциум между компаниите \"Еърпортс Де Пари\" ЕС.ЕЙ и \"ТАВ Хавалиманларъ Холдинг\" А.Ш., предлага най-висока сума за държавата - годишно концесионно възнаграждение от 32,8 млн. евро и общи инвестиции в размер на 903 млн. евро. В края на юни 2018 г. Mиниcтepcĸият cъвeт  нa Лeтищe Coфия.  Процедурата бе обявена за първи път от предишното правителство на Борисов с идеята значителна първоначална вноска да отиде за разплащане на дълговете на БДЖ. Тя обаче     на Огнян Герджиков през март 2017 г. с мотива, че не защитава достатъчно добре публичния интерес. Позицията на БСП тогава бе процедурата.  За да обяви отново процедурата, транспортното министерство използва консултантска помощ от Световната банка и Европейската банка за възстановяване и развитие. Според минимaлнитe изиcĸвaния кандидатите трябва дa oпepиpaт пoнe eднo мeждyнapoднo лeтищe c пoвeчe oт 10 млн. пътници гoдишнo, дa имaт aĸтиви c нeтнa cтoйнocт зa пocлeднитe тpи гoдини oт минимyм 200 млн. eвpo, ĸaĸтo и дa имaт oпит във финaнcиpaнeто нa пoнe eдин инфpacтpyĸтypeн пpoeĸт зa нaд 400 млн. eвpo. Гoдишнитe възнaгpaждeния, ĸoитo щe ce дължaт зa вcяĸa eднa гoдинa oт cpoĸa нa ĸoнцecиятa, ca в paзмep на не пoд 15 милиoнa лeвa бeз ДДC или 10% oт oбщия paзмep нa oбщитe пpиxoди oт вcичĸи дeйнocти. Концесионерът ще бъде задължен да инвестира минимум 600 млн. евро в инфраструктурата на летището за период от 35 години, както и да гарантира плащания към държавата от 550 млн. лв. при поемане на управлението на летището.  ", "date": "2019.05.11", "title": "Желязков: Всички участници за концесията на летището са с равни шансове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395383-%D0%B0%D1%81%D1%8F-%D0%BA%D0%B0%D0%BF%D1%87%D0%B8%D0%BA%D0%BE%D0%B2%D0%B0-%D0%BF%D0%BE-%D0%BF%D0%B0%D1%80%D1%84%D1%8E%D0%BC", "text": "Миньончето Ася Капчикова не спира да проковира с еротични фотосесии. Преди броени часове нажежи страстите до червено със снимки, на които е чисто гола.    Кадрите за нула време събраха хиляди лайкове и се превърнаха в най-харесваните й снимки досега. Естествено, сред феновете на плеймейтката са предимно мъже, които с представят, че са легнали до голото й тяло.            Откакто се раздели с гаджето си, Ася все по-често прибягва до еротични снимки, с което разпалва още по-ощесточено мъжкото въображение. На един от кадрите се вижда стегнатото й дупе, за което Ася полага неимуверни грижи във фитнес залата.    ", "date": "2019.05.11", "title": "Ася Капчикова по парфюм"}
{"url": "http://www.classa.bg/%D1%81%D0%B2%D1%8F%D1%82/item/395382-uber-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC", "text": "Най-голямото публично предлагане за годината е напът да излезе на екраните на трейдърите. Транспортната компания Uber се оценява почти на 100 милиарда долара и една десета част от този капитал ще бъде в полезрението на инвеститорите. Дотук годината е по-скоро добра за новите компании на Wall Street. Разочарованията за инвеститорите са много по-малко от растящите цени на акциите след излизането им на борсата, коментира Цветослав Цачев, главен инвестиционен консултант, ЕЛАНА Трейдинг.   И най-вече: Дали цената ѝ ще скочи десет пъти, за да стигне някой ден стойността от един трилион долара? Как Lyft хвърля сянка върху Uber  Пазарът щеше да е много по-спокоен и оптимистично настроен, ако не беше развитието на цената на акцията на Lyft след публичното предлагане отпреди един месец. От 29-ти март досега акцията загуби 30% и негативните настроения се виждат най-добре в факта, че късите позиции са рекордно високи. Компанията държи първо място по този показател на Уолстрийт, което означава, че големите инвеститори залагат на спад на цената ѝ. Lyft също има постоянна нужда от финансиране, за да плати на шофьорите си и да си подсигури пазарни позиции, когато се конкурира с традиционните таксиметрови услуги и с по-развитата мрежа на Uber. Върху компанията тежат съмненията дали въобще ще успее да реализира печалби при тази голяма конкуренция в транспортния сектор. Първите тримесечни резултати на Lyft се оказаха разочарование за инвеститорите и допълнително засилиха спада на акцията. Ръстът на приходите остава под сянката на голямата загуба и на липсата на перспектива за подобрението ѝ. Бизнес моделът на Uber  Днес визията на компанията изглежда толкова революционна, колкото на Ford преди столетие, когато обеща автомобил за всеки американец. Само че Uber вижда точно обратното – повечето хора няма да притежават автомобили в бъдеще. Ще се пътува на кратки дистанции с електрически скутери и мотопеди, а на по-дълги – ще се викат коли с шофьори. Те постепенно ще бъдат заместени от роботи, които ще управляват колите с пътници. Камионите също ще бъдат с автономно управление и ще свързват градовете, а доставките до потребителите ще се осъществяват от дронове. Това изглежда като фантастика, но много други компании работят в тези сфери и постепенното трансформиране на градския пейзаж от паркинги към зелени площи е въпрос на години, а не на десетилетия. Което означава повече конкуренция за Uber.     Но да се върнем към бизнес модела на компанията. Той е елементарен. Uber предоставя технологичното решение, което да свързва потребителя на услугата с нейния доставчик и взима процент от стойността на сделката. Например, Uber има договор с McDonald’s за доставки на храна първоначално срещу 20% комисиона, която наскоро беше предоговорена на 15%. Печалбите от тази дейност вероятно ще дойдат, когато дронове започнат да осъществяват автоматизирани доставки. Тоест, след поне няколко години и след направата на значителни инвестиции в разработване на такава система и ако конкуренцията не се окаже по-добра. Същото се отнася и за автономните коли, които ще изместят постепенно шофьорите на Uber. Публичното предлагане става на фона на стачкуващи шофьори на компанията. Техните искания показват голямата слабост на бизнес модела на Uber – липсата на социална защита за работещите. Заплащането на труда също се оказва не толкова добро, колкото е „рекламирано“ от компанията. И след като изтече първоначалната субсидия за привличането на шофьор, която дават Uber и Lyft, остават проблемите и разочарованието. Заплащането за час се оказва около 9 долара след комисионата на Uber от 25% и също толкова за данъци. Това е цената на по-евтиния транспорт, защото и акционерите на Uber ще я плащат с липсата на печалби за компанията. Предстоящото IPO – рискове и перспективи  Инвестицията е в компания, която не прави пари, но има нужда от постоянно финансиране. И не изглежда, че скоро ще излезе на нула. За три години Uber има 10 милиарда долара загуба от оперативна дейност. Допълнително за миналата година има лихвени плащания от 650 милиона долара. Растежът на приходите намалява, като за тази година се очаква да бъде около 20%. Компанията губи пазарен дял от Lyft и от конкурентите си в Русия, Китай и в много други страни по света. Uber има дълга история на явно незачитане на регулациите, с което успя да си спечели лоша репутация сред политици, държавни органи, конкуренти и най-вече сред служителите си. Нейното бъдеще е застрашено не толкова от тях, колкото от това да бъде изпреварена от подразделението Waymo на Alphabet за автономно управление на коли. Технологията е много по-напред от разработките на Uber и освен това ще работи с Lyft за масовото ѝ използване. Добрите новини се крият в баланса на компанията, която след публичното предлагане ще има 15 милиарда долара кеш при по-малко от 5 милиарда долара дълг. Това ще ѝ осигури няколко години, за да промени модела на работата си или поне някой от сегментите на компанията да генерира печалби. В противен случай тя ще разчита само на пари от инвеститорите, за да съществува. Uber ще гради илюзията, че ще разруши съществуващата инфраструктура, за да я смени с бъдещия автономен и електрически градски транспорт. Ако успее, цената ѝ ще се качи многократно. Но няма да е учудващо, ако по примера на Lyft акцията първо падне със значителен процент. Uber ще се търгува от 10 май 2019 г. на Нюйоркската борса (NYSE). Последните технологични компании, като социалната мрежа Pinterest и приложението за видеоконференции Zoom, донесоха изключителни печалби. Икономическите новини не тревожат Уолстрийт и рекордите на индексите изглеждат най-подходящото време за такова знаково публично предлагане, каквото е на Uber. Инвеститорите гледат към компанията като към следващата Amazon с очакванията, че тя ще постави сериозно предизвикателство към традиционните транспортни компании.", "date": "2019.05.11", "title": "Uber на борсата - какво трябва да знаем?"}
{"url": "http://www.classa.bg/%D1%81%D0%B2%D1%8F%D1%82/item/395377-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B4%D0%B0-%D0%B4%D0%B0%D0%B4%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%B8%D0%B7%D0%B8%D0%B3%D1%80%D0%B0%D0%B5-%E2%80%9E%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F%E2%80%9D", "text": "Сергей Лавров и Майк Помпео се срещнаха във Финландия три дни след неочакваното обаждане на Доналд Тръмп на Владимир Путин по телефона. През следващите месеци може да започне нова фаза в руско-американските отношения - американският президент очевидно се опитва да изиграе руската карта в своята глобална игра. Как ще се държи Владимир Путин?     Въпреки че Майк Помпео заема длъжността държавен секретар повече от година, срещата със Сергей Лавров във финландския град Рованиеми по време на Арктическия форум беше едва втората среща на двама министри. Първата им среща също се проведе във Финландия - през юли миналата година по време на срещата на високо равнище между Путин и Тръмп, проведена във финландската столица. И въпреки че настоящите преговори бяха планирани дълго време, вниманието към тях значително се увеличи след обаждането на Доналд Тръмп на Владимир Путин в петък. Двамата лидери не са говорили по телефона от март миналата година, но като цяло не са говорили от ноември 2018 г. - когато те „на крак” направиха това по време на международните събития в Париж, а след това по време на срещата на високо равнище на Г-20 в Буенос Айрес. И двата разговора през ноември не могат да се нарекат нормални преговори – бяха в движение, в тайна от пресата (Тръмп дори беше принуден да отмени отделна среща с Путин, насрочена в Аржентина). Това означава, че последният нормален подробен разговор на двамата президенти бе през юли 2018 г. по време на първата и единствена среща на високо равнище в Хелзинки. И сега телефонният разговор на Тръмп - след което в Америка, разбира се, отново започнаха истерии за предателство. Защо Тръмп се обади точно сега и какво ще се случи след това? Отговорът на първия въпрос е прост, само на пръв поглед - през април приключи разследването на специалния прокурор Мюлер, което не разкрива „руските връзки“ на Тръмп. В продължение на повече от две години обвинението за връзки с Русия висеше на Тръмп като тежко бреме, което му пречеше не само да говори с Путин, но и като цяло да изпълнява президентските си задължения. Сега Тръмп се чувства много по-свободен - и въпреки че демократите ще продължат да го обвиняват, че „работи за Путин“, той вече няма причина да се страхува, че политиката му в руска посока ще се отрази на доклада на главния прокурор. Но настоящият телефонен разговор с Путин все още не се обяснява само с това. Двамата президенти обсъдиха много въпроси - от Северна Корея и Украйна до Венецуела и двустранната търговия. Разбира се, севернокорейският въпрос е важен за Тръмп, в който той инвестира толкова много от всичко, че сега не може просто да забрави за това (макар че това би било най-разумно от гледна точка на реалната политика - на този фронт не могат да се постигнат пиар победи). Същото се отнася и за Венецуела, която Вашингтон избра като претекст за връщане към „Доктрината на Монро“, като настоява Русия и Китай да излязат от Латинска Америка. Но всички тези фронтове всъщност са вторични - основната посока на Тръмп е била и остава китайската посока. И не е случайно, че измъкването на руско-американските отношения от паузата (и това е начинът, по който трябва да се тълкува Тръмп) е пряко свързано не само с публикуването на доклада на Мюлер и с края на разследването на „руската намеса“, но и с американско-китайските отношения. В петък Тръмп се обади на Путин, а в неделя той писа, че на 10 май ще повиши митата за китайски стоки от 10 на 25 процента. Това означава, че на Пекин е обявена търговска война - или по-скоро, възобновена е в момента, когато Щатите и Китай трябваше да постигнат споразумение за нови условия на търговия: „ В сряда във Вашингтон трябва да се проведе следващият кръг от американско-китайските търговски преговори - и се оказва, че три дни преди тях Тръмп заплашва да повиши митата. Значението на заплахата е ясно - китайците трябва да се договорят за ново споразумение с американците преди петък, в противен случай войната, макар и търговска, ще се възобнови. Дали Тръмп ще надделее над Пекин? Не - китайците не за това водеха преговорите толкова дълго, че да блъфират пред откритата заплаха. Това означава ли, че Тръмп ще изпълни обещанието си и че в петък започва търговската война между САЩ и Китай? Не, защото нито Китай, нито Съединените щати имат интерес към такава и най-вероятно в резултат на търговските преговори във Вашингтон ще бъде обявено, че страните са по-близки от всякога до споразумение и дори ще бъде обявена датата на подписването му. Тръмп ще оттегли заплахата си и ще се обяви за победител. В действителност търговското споразумение ще бъде компромис - и двете страни ще имат основание да говорят за своите успехи. И сега Тръмп се нуждаеше от Путин, само за да окаже натиск върху китайците, защото всички внимателно наблюдават подреждането на силите в триъгълника Русия-САЩ-Китай. В Пекин първоначалните изявления на Тръмп за намерението „да се разбере с Путин” бяха много предпазливи и през 2017 г. те обърнаха голямо внимание на проследяването на самата възможност за руско-американско сближаване. Не защото нямат доверие на Путин (неговият ангажимент към стратегическия характер на отношенията между Москва и Пекин не буди съмнение у Си Цзинпин), а защото са свикнали да вземат предвид всички възможности и все още помнят 90-те години, когато руското ръководство почти се превърна в марионетка на Запада. Ясно е, че Путин няма да отхвърли сближаването с Китай и съвместния курс за изграждане на постамериканския световен ред - но дори тактическите игри на Москва с Вашингтон не трябва да бъдат неочаквани за Пекин. Надява ли се Тръмп да отслаби съюза на Путин със Си? Едва ли. Първо, той се основава на съвпадението на дългосрочни геополитически интереси и, второ, преди Тръмп Съединените щати направиха всичко възможно и невъзможно да потвърдят убеждението на руснаците и китайците, че американците са основните опоненти на Москва и Пекин. Фактът, че именно при Тръмп Вашингтонската администрация открито нарече Русия и Китай заплаха за Щатите, не променя коренно нищо - Щатите изгубиха възможността да влияят на руско-китайското сближаване много преди Тръмп. Тръмп обаче играе според собствените си правила и му се струва, че разговорът с Путин ще се превърне във важен елемент от неговата игра със Си Цзинпин. Разбира се, отношенията с Русия имат самостоятелно значение за Тръмп - но в този конкретен момент техният „китайски компонент“ е най-важен за него. Споразумението с Китай е необходимо за Тръмп възможно най-бързо - преди срещата на високо равнище на Г-20, която ще се проведе в Осака, Япония. Не е нужно да бързат - той може или да отиде сега, за да сключи сделка (осъзнавайки, че тя може да не оцелее и една година), а може да поспечели време. Разбира се, Путин няма да позволи на Тръмп да разиграва с него „китайската партия” - обаче, той не може да попречи на Тръмп да използва темата за Русия и Китай в своя собствен пиар. Както се случва сега - включително, например, по темата за ядреното разоръжаване и контрола над въоръженията, когато Тръмп заявява, че китайците уж искат да участват в обсъждането на нов тристранен договор, предназначен да замени руско-американския СТАРТ-3, а Пекин казва, че няма да направят нищо подобно. Така че не само краят на разследването на Мюлер и общият дневен ред на света, но и американско-китайската игра правят вероятността за нова среща на високо равнище с Путин повече от вероятна. И тя може да премине още в края на юни - в Япония в кулоарите на срещата на високо равнище на Г-20 или в някоя от страните от Тихоокеанския регион.   Превод: В. Сергеев", "date": "2019.05.11", "title": "Путин няма да даде на Тръмп да изиграе „китайската партия”"}
{"url": "http://www.classa.bg/%D1%81%D0%B2%D1%8F%D1%82/item/395378-%D0%BA%D1%8A%D1%81%D0%BD%D0%B8%D1%8F%D1%82-%D1%8E%D0%BD%D0%BA%D0%B5%D1%80-%D0%BA%D0%B0%D1%82%D0%BE-%D1%80%D0%B0%D0%BD%D0%BD%D0%B8%D1%8F-%D0%B0%D1%82%D0%B0%D0%BD%D0%B0%D1%81%D0%BE%D0%B2", "text": "Нямаше как да не ме трогне фактът, че Жан-Клод Юнкер заговори за либидото. Председателят на Европейската комисия ме върна в далечната 1992-ра, когато публикувах подложената на какви ли не коментари статия \"Смяната на системата като смяна на партньорите\". Тогава върховете и низините вече не можеха да взаимодействат ефективно и се налагаше промяна. Сините перестройчици обаче я съзряха в кадровите кадрили. Досега вие управлявахте, сега ние ще поуправляваме, беше лайтмотивът им. Новите министри и директори изместиха старите, но заръководиха като тях, че и по-зле. А общественото либидо още повече се спихна. Защото нямаше как да се повиши единствено със смяната на лицата във върховете. Трябваше да се промени и начинът, по който онези горе общуват с тези долу. Сега не бих си послужил с такива сравнения, не ги намирам за достатъчно прилични. Но пък има кой да върви по стъпките ми. Дори не съм сънувал, че това ще бъде чак толкова високопоставена фигура. Шефът на ЕК видя ключовия проблем в това, че сме загубили своето либидо и не се обичаме едни с други. За последно в Европа е имало колективно либидо в първите години след Втората световна война. В наши дни би трябвало да е много по-лесно да се влюбваме, но не се получавало. Защото не сме знаели достатъчно един за друг. Хората в Лапландия нямали идея какво мотивира хората в Сицилия, а същевременно ЕС се нуждаел от общи правила за всички, натъжава се Юнкер. Проблемът обаче едва ли е в познанието. Дори да знаем всичко едни за други, колективното либидо едва ли ще скочи. Защото не е сигурно, че с онова, което знаем за себе си, са наясно и там, където се взимат решенията. Нима за Брюксел е толкова трудно да разбере, че и в старите, и в новите зони на ЕС гражданите искат да живеят добре и да не бъдат мачкани прекомерно от капитала? Че общите правила са добре дошли за тях, стига да бъдат наистина общи? Как да повярваме в безпристрастното им прилагане, след като примерно едни страни могат да изграждат газопроводи за доставка на синьо гориво оттам, откъдето смятат, че ще им бъде изгодно, а на други това не се позволява? Отмина меденият месец, в който смятахме, че думата на Брюксел ще тежи у нас. Не само като спазване на неизброимото количество регламенти, но и като удар върху всичко вътре в страната ни, което ни държи все на последното място в ЕС. Като шамар за онези, които деформират представите ни за справедливост. И които, вместо да бъдат порицани, получават похвали от евроначалствата. Либидото не може да се повиши с повсеместните прегръдки на Юнкер и с раздаваните от него на килограм целувки. Нито с дружеското пошляпване по врата на онези, които заслужават не един и два плесника. Знаем как се постъпва в Стара Европа със злоупотребилите с публични средства. И сме в правото си да очакваме същия подход и у нас. А не да се мери с друг аршин, че и да се сипят похвали към прегрешилите. Връщането на късния Юнкер към похватите на ранния Атанасов може и да е полезно, ако това го доведе до извода, че повишаването на евролибидото не може да се случи без промяна в начина, по който Брюксел взаимодейства с хората, независимо дали са в Лапландия, Сицилия или България. Всичко друго би било онова разминаване във времето, за което Христо Кидиков пееше по прекрасния текст на Веселин Ханчев: \"Подранило е синчето./ Таткото е закъснял\".  ", "date": "2019.05.11", "title": "Късният Юнкер като ранния Атанасов"}
{"url": "http://www.classa.bg/%D1%81%D0%B2%D1%8F%D1%82/item/395379-%D0%B7%D0%B0%D1%89%D0%BE-%D0%BF%D0%BE%D0%BB%D1%88%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8", "text": "EС дава една пета от бюджета си за \"регионално развитие\": 200 млрд. евро отиват за университети, улици, фирми или банки в по-слабо развитите региони. Защо Полша получава най-много пари по тази линия?  И как ги усвоява?       Ако над кварталната библиотека се вее европейският флаг, значи и тя получава средства от Европейския фонд за регионално развитие (ЕФРР). В него се съдържат 200 млрд. евро - т.е. една пета от бюджета на ЕС за периода 2014-2020 година. С отпусканите средства ЕС си поставя за цел да засили икономическото и социално сближаване между отделните европейски региони, подкрепяйки редица проекти: 50 милиона са заделени например за навлизането на широколентов интернет в гръцките селски райони, близо 60 милиона евро са предвидени за производството на самолетни части в португалския регион Алентежо или за нови трамвайни трасета в латвийската столица Рига.     Наличието на този европейски фонд е \"израз на солидарността между европейците\", казват от ЕК. И наистина: много от страните в Източна и Югоизточна Европа получават от фонда за регионално развитие значително повече средства, отколкото сами внасят, докато тенденцията при държавите с по-силна икономика е тъкмо обратната. Такъв е и случаят с Германия, която разполага с близо 11 млрд. евро по линия на ЕФРР, предназначени главно за научни проекти и подкрепа на бизнеса. В същото време страната внася около 30 млрд. евро в европейския бюджет. Европейските средства не бива да заместват националното финансиране, а само да го допълват. ЕС по правило отпуска около половината от средствата по даден проект. А отпуснатите до момента пари трябва да бъдат усвоени до 2023 година, в противен случай се губи правото върху останалите средства от фонда. 40 милиарда евро за Полша Полша вече е раздала близо 82% от отпуснатите ѝ 40 милиарда евро. Това е страната, която  получава най-много европейски средства от държавите в Общността. Това се дължи предимно на факта, че повечето полски региони спадат към \"по-слабо развитите\" в ЕС: техният БВП е по-нисък от 75% от средното ниво за Общността. Подобни региони се финансират с предимство от ЕС - те получават близо 70% от средствата, необходими за даден проект. Ползи от това извличат особено източноевропейските държави, в които има голям брой по-слабо развити региони. Тъй като Полша е най-голямата по територия, а и по население източноевропейска страна, тя получава и най-много пари. Европейските средства всъщност са предназначени не за цели държави, а за отделни региони. За Сицилия, например, в по-бедния италиански юг, са заделени 3 млрд. евро, също както и за Андалусия в Испания. Средствата от ЕФРР са предназначени за финансиране на иновативни проекти, за стимулиране на малки и средни предприятия и за форсиране на отказа от фосилни енергии. ЕС особено подчертава последния аспект, за който са заделени общо една четвърт от всички средства, т.е. около 55 млрд. евро. Те отиват за финансирането на различни проекти - например за строежа на планираното метро в Солун (407 млн. евро  за периода 2014-2020), което трябва да намали движението на автомобили по улиците на града, за подобряване на водоснабдяването в Румъния, България или Хърватия, както и за почистването на вулканичните езера край Неапол (39 млн. евро). Ползите за Полша са огромни Полша, която иначе не е сред страните, провеждащи устойчива политика в защита на околната среда, инвестира 5,7 млрд. евро в проекти за намаляване на въглеродния двуокис в атмосферата на големите градове. По този показател страната се нарежда малко под средното ниво за ЕС. Благодарение на отпусканите европейски средства, Полша отбелязва сериозен икономически разцвет от 2004 година насам - годината, в която страната се присъедини към ЕС. Този разцвет е стабилен и поради факта, че Полша извлича големи ползи от участието си в европейското пространство за свободна търговия, казва политоложката Ана Чепил от полския Форум за гражданско развитие. В един доклад от края на 2017 Брюксел стига до извода, че благодарение на средствата от ЕФРР през 2023 година БВП на Полша ще е с 3,4% по-висок, отколкото би бил без европейските инвестиции. Подобен ефект би бил изключително забележителен, имайки предвид, че в периода 2005-2011 цялото европейско финансиране за Полша е създавало едва около половин процент прираст на БВП годишно, става ясно от данни на полското Министерство за регионално развитие. Една четвърт от предвидените за Полша средства по линия на ЕФРР се вливат в транспортни и инфраструктурни проекти: за ремонт на ж.п. гари, строеж на релсов път, шосета и разширяване на обществения транспорт. \"Това са областите, в които средният полски гражданин най-силно усеща ефекта от европейското финансиране\", казва Ана Чепил. Чрез усъвършенстването на инфраструктурата в по-слабо развитите източни части на страната ефективно се намаляват регионалните различия. Колко струва управлението на европейските пари? Интересно е да се знае и какъв дял от парите по европейските структурни фондове отива за самите проекти и колко от тях се \"изяждат\" от административни разходи. Ново изследване на ЕС показва, че на един милион отпуснати средства се падат по около 22.600 евро за административни разходи - т.е. около 2% от цялата сума, а това не е много. Други институции, които управляват сериозни финансови средства - например Европейската банка за възстановяване и развитие - имат сходни административни разходи В бюджетната рамка на ЕС за времето след 2021 ЕК планира 226 млрд. евро за ЕФРР - т.е. близо 10% повече, отколкото през настоящия бюджетен период. В кои сфери ще бъдат инвестирани тези средства ще зависи и от новия Европейски парламент, който гражданите на ЕС ще изберат в края на май 2019.   *****      ", "date": "2019.05.11", "title": "Защо Полша получава най-много пари?"}
{"url": "http://www.classa.bg/%D1%81%D0%B2%D1%8F%D1%82/item/395380-%D1%83%D0%BA%D1%80%D0%B0%D0%B9%D0%BD%D0%B0-%D0%BC%D0%B0%D1%81%D0%BE%D0%B2%D0%BE-%D0%B3%D1%83%D0%B1%D0%B8-%D1%80%D0%B0%D0%B1%D0%BE%D1%82%D0%BD%D0%B0-%D1%80%D1%8A%D0%BA%D0%B0", "text": "Около 10 на сто от трудоспособните украинци са заминали на работа в чужбина - най-вече в Полша. И как да е иначе, след като средната месечна заплата в Украйна е 300 долара, а в Полша - 1300 долара.       \"Темата за мигрантите предизвиква сериозно безпокойство, защото мащабите, които наблюдаваме понастоящем, безусловно ще повлияят на нашия потенциален БВП\", казва директорът на отдела за монетарна политика и икономически анализи на Украинскатат национална банка Сергей Николайчук. Украинските медии пишат с тревога за растящата емиграция от Украйна. \"Вестник Украиньi\" например пише, че \"емиграцията от Украйна придобива застрашаващ характер\". Някои европейски експерти гледат на нещата другояче и стигат до извода, че ползите от масовата трудова емиграция на украинците главно в Полша са по-големи, отколкото вредите за Украйна и нейните жители. Заплатите в Полша - четири пъти по-високи Един от тези експерти е кореспондентът на швейцарския \"Нойе цюрхер цайтунг\" за Украйна и страните от Източна Европа - Матиас Бенц. Той е нещатен професор в университета в Цюрих. За разлика от повечето украински експерти, Бенц стига до извода, че \" в крайна сметка масовата емиграция има значителни преимущества за Украйна и дава на хората, фирмите и на държавата по-големи шансове\". Матиас Бенц представи резултатите от своето изследване на конференция в берлинския Център за източноевропейски и международни изследвания. Основната причина за емиграцията е ниският жизнен стандарт в Украйна, която спада към най-бедните страни в Европа. По данни на групата съветници на украинското правителство от германското министерство на икономиката, през миналата година средната заплата в Украйна е била около 300 долара. Средната заплата в Полша съставлява 1300 долара, в Румъния - 1130, а в Беларус- 465 долара.     Кои украинци заминават в чужбина? Никой не знае точно колко украински граждани са напуснали страната в търсене на по-добра работа, защото те не са снети от паспортния регистър. Експертката от Киевския център по икономика Ана Вахитова, на чиито данни се позовава и Матиас Бенц, назовава двуцифрено число от порядъка на два до четири милиона души. А това съставлява между 5 и 10 процента от трудоспосолното население на Украйна. През последните години се е изменила както структурата, така и географията на украинската трудова миграция. Както заяви зам.-директорът на групата германски съветници Роберт Кирхнер, по-рано главна цел на украинците е била Русия. Сега на преден план излиза Полша, където по данни на полското правителство, се намират милион и половина украински мигранти. До 2013 година за Полша заминаваха предимно жени (67 процента) и хора, по-възрастни от 36 години (71 процента). От 2014 година обаче нараства броят на мъжете (58 процента) и на младите пхора на възраст между 18 и 35 години (65 процента).  През 2018 година работещите в чужбина украинци се превели в родината си 10, 9 милиарда долара, което съставлява 8, 3 процента от украинския БВП. Според прогнозите, през 2019 година тази сума ще достигне 12, 2 милиарда долара. При това не само по-високите заплати привличат украинците в Полша. Тази страна сама преживя години на масова емиграция. В Германия, Великобритания и други страни от ЕС заминаха около два милиона поляци. Сега обаче полската икономика расте. Безработицата тук, както в Чехия и в Унгария, е на рекордно ниско ниво. Има недостиг на работна ръка и сега украинците заемат местата на заминалите в чужбина поляци. Матиас Бенц отбелязва, че географската близост и родството между двата езика също играят определена роля. Както и фактът, че новата вълна украинска миграция съвпада с разразилата се в ЕС миграционна криза. Полша не иска да приема бежанци от арабските и мюсюлмански страни. \"Но когато става дума за изповядващите християнството бели славяни - работата е съвсем друга. Освен това полското правителство използва украинските мигранти като алиби. Когато Германия и другите страни призовават Полша да приема бежанци, от Варшава отговарят, че с удоволствие приемат бежанци от Украйна\", казва Матиас Бенц.     Печелят в Полша, харчат в Украйна   Матиас Бенц и Роберт Кирхнер виждат полза от масовата трудова миграция на украинци в Полша и други страни от ЕС по няколко причини. Една от тях е повишаването на жизнения стандарт на самите мигранти и останалите им близки в родината. По данни на Роберт Кирхнер, близките в родината влагат получените от мигрантите пари в потребление (31,7 процента), за строителство или за закупуване на собствено жилище (19,4 процента), за лечение (8,7 процента) и за обучението на децата (6,9 процента).  В този смисъл, украинските трудови мигранти съдействат за ръста на вътрешноукраинското потребление, което от своя страна е от полза за украинската икономика. Още една причина, или обратната страна на растящия недостиг на кадри в самата Украйна, е грижовното отношение на украинските фирми към сътрудниците им. Директорът на швейцарската фирма Vetropack, която произвежда стъклен амбалаж близо до Киев, казва пред кореспондента на Нойе цюрхер цайтунг, че му се налага \"да се бори за всеки един работник\". Тази ситуация, по думите на Матиас Бенц, дава шансове за прилично трудоустройване на останалите в Украйна хора. И на второ място, води до увеличаване на заплатите. През 2018 година заплатите бяха увеличени с 25 процента, а за тази година се очаква ново увеличение с още 20 на сто. Импулс за модернизация на украинските фирми  Най-голямата полза от масовата трудова миграция в Украйна обаче е в това, че стимулира украинските фирми да повишават производителността на труда в самата Украйна. \"Емиграцията на работници води до увеличаване на заплатите. А увеличаването на заплатите принуждава фирмите да увеличават ефективността и да внедряват нововъведения в производствените процеси\", казва Матиас Бенц. Според него ситуацията в Украйна, в Полша и Чехия е съвсем различна от тази в страните от Западна Европа, където се отнасят по-скептично към автоматизацията, страхувайки се от загубата на работни места и покачване на безработицата. В крайна сметка повечето украинци, работещи зад граница, не са заминали завинаги. Експертката Ана Вахитова смята, че около 80 процента от тях са твърдо решени да се завърнат в Украйна. \"Ситуацията не е като в Ирландия през 19-и век, когато половината население се качи на параходите и се отправи отвъд океана\", казва Матиас Бенц. Той смята, че върналите се след няколко години украинци ще донесат безценен опит. В това число и съвременен мениджърски опит. Нещо, което според Бенц и Кирхнер, липсва най-много на украинската икономика.  ", "date": "2019.05.11", "title": "Украйна масово губи работна ръка"}
{"url": "http://www.classa.bg/%D1%81%D0%B2%D1%8F%D1%82/item/395381-%D1%88%D0%B5%D1%81%D1%82-%D0%B6%D0%B8%D0%B2%D0%BE%D1%82%D0%BD%D0%B8-%D1%81-%D1%88%D0%BF%D0%B8%D0%BE%D0%BD%D1%81%D0%BA%D0%B8-%D0%BC%D0%B8%D1%81%D0%B8%D0%B8", "text": "Рибари са открили на норвежкото крайбрежие кит, който вероятно е бил... руски шпионин. Гълъби, котки и други животни също имат шпионска кариера зад гърба си. Русия тренира китове-шпиони? Този уж опитомен кит е открит от рибари в крайбрежните води на Норвегия. Той доплувал до техните лодки и носел оглавник с надпис \"Equipment St. Petersburg\". На оглавника се намирало устройство за монтиране на камера. Дали пък китът не е шпионирал за руското военно разузнаване? Възможно е да се е изплъзнал от руските ВМС.         Гълъби с шпионска мисия Тайните служби по цял свят отдавна използват шпиони-животни. Още през Първата световна война германската армия използва снимките, направени от пощенски гълъби като средство за получаване на информации. Самоснимачката обаче е можела да прави само 12 снимки. Затова гълъбите е трябвало да летят в точно определена област. Те никога не са били използвани за дълготрайни шпионски мисии.         Агентът-делфин В Израел има много теории за животните с шпионска мисия. През 2015 година радикално-ислямското движение Хамас твърдеше, че край ивицата Газа е заловен делфин, снабден с камера и шпионско оборудване. Сигурно е обаче, че американските ВМС използват особен вид делфини за откриване на мини в рамките на програмата на Пентагона за морските бозайници.         Скокливият шпионин? Дали катеричката е част от стратегията на израелските тайни служби? През 2007 година Иран разбил - както се твърди - ционистка шпионска мрежа от катерици. Граничари заловили 14 катерички с GPS-тракери на иранската сухопътна граница. Връзка с израелските тайни служби обаче не е доказана.         \"Акустичното коте\" - пълен провал Котки също вече са послушвали вражеския лагер. През 1960-те години ЦРУ имплантира микрофони в четириногите шпиони в рамките на проекта \"Акустичното коте\". Котките трябвало да се промъкнат в съветското посолство и да записват информации. Проектът претърпял обаче пълен провал. Още първата котка - шпионка била прегазена на улицата от едно такси.         Пчелите - новите спецагенти? Нищо чудно пчелите да станат новите спецагенти. Те могат да бъдат тренирани да реагират на неестествени миризми като взривни вещества. Най-подходящи за целта са пчелите-скаути, чиято задача е да откриват суровини и да предават резултатите не пчелите-събирачки. Експертите обаче казват, че в природата има твърде много миризми, които могат да отклонят насекомите.", "date": "2019.05.11", "title": "Шест животни с шпионски мисии"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395373-%D1%82%D0%B0%D0%B7%D0%B8-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B0%D0%BF%D1%80%D0%B0%D0%B2%D0%BE-%D0%BD%D0%B5-%D0%B1%D0%B5%D1%88%D0%B5-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B0", "text": "Месецът започна под знака на многото почивни дни, но и с лек до умерен религиозен полъх. Тъкмо мина православният Великден и дойде светският (да не се чете съветският!) Ден на труда. По време на дългия уикенд покрай Гергьовден отново се зачудихме богоугодно ли е да се преяжда с печени агнета с много пресен чесън, а визитата на папа Франциск съвсем ни обърка кое е библейско и кое - не. Можем да кажем, че отиващата си седмица се оказа не по канон, но е сто процента по действителен случай. В понеделник изпратихме папа Франциск от София за Скопие, но посещението му вместо мир и любов, донесе скандали. Призивите му за толерантност и разбирателство едва ли ще бъдат запомнени, за сметка на дискусии за визитата му, които със сигурност ще смайват със своята глупост бъдещите поколения. Докато самолетът му вече \"ръсеше кемтрейлс\" над Северна Македония, на българска земя още коментираха ожесточено защо \"неканеният гост\" не си седял във Ватикана и какво правил в православния свят. И какви били тези приказки да отворим сърцата си за мигранти?! Конспираторите нямаха нужда от дискусии. Те знаеха защо е тук папа Франциск, а именно - за да ни отклони от правата вяра, да прокара коварни чужди интереси и, в крайна сметка, да посрещне Антихриста на земята (по дядо Николай). Набитото око на Facebook-разбирачите видя дори сатанинско послание в железния кръст на папата... След всичко прочетено през последните дни вече не се учудваме на резултатите от изборите. Бойко Борисов обаче не пропусна да се похвали - посещението на папата било добра реклама за България, направо като коктейл на улица \"Хармония\". А и папата казал да продължаваме да строим мостове и магистрали. Е, първото може и да го е казал и то силно метафорично, но за магистралите не сме много сигурни. Тази седмица също не останахме без празници и отбелязахме Деня на Европа. Или Деня на победата - в зависимост от партийната книжка и ЕГН-то.  Може в други дни със съседа си Иван да сте най-добрите приятели на света, но на 9 май никак не е изключено да се хванете за гушите на тема \"русофили срещу русофоби\". В Европа празникът е посветен на паради и припомняне на историята, за да не я повтаряме. В България денят обикновено е отреден на зрелищни спорове, които неминуемо губят добрия си тон. Кавгите по въпроса отдавна са надскочили любовта или омразата към Русия. Вместо това аргументите са \"Европа е свърталище на разврата\" срещу \"От Русия нищо хубаво не сме видели\". Някъде пътьом се намесват Освобождението, природният газ, правата на хомосексуалните, а напоследък и Стратегията за детето 2019-2030 г. И пак се опира до споровете кое е библейско и кое - не. От нас да знаете - да се карате с познати и непознати с пяна на уста не е библейско. И като казахме Стратегията за детето... Може би част от хората в тази държава обичат да живеят живота си в постоянно напрежение и да си създават измислени врагове. Такава беше Истанбулската конвенция, от която изскочи създанието \"джендър\". Сега заради въпросната стратегия родители от 20 български града решиха да излязат на протест срещу документа. Всъщност протестът е само повод да изразят мнението си против норвежците, НПО-тата, Държавната агенция за закрила на детето и \"джендър идеологиите\". Явно „джендърът\" вече е достатъчно зрял, за да си съставя собствени идеологии. Недоволните граждани дори са си направили и тениски. Образите на тях лъхат на колхоз, но за сметка на това са красноречиви... А другата седмица има цели пет работни дни. Това вече въобще не е библейско!  ", "date": "2019.05.11", "title": "Тази седмица направо не беше библейска..."}
{"url": "http://www.classa.bg/%D1%81%D0%B2%D1%8F%D1%82/item/395374-%D0%BC%D0%BE%D0%BC%D0%B8%D1%87%D0%B5%D1%82%D0%BE,-%D0%BA%D0%BE%D0%B5%D1%82%D0%BE-%D0%BE%D0%B1%D1%81%D0%B5%D0%B1%D0%B8-%D0%B5%D0%BB%D0%B8%D1%82%D0%B0-%D0%BD%D0%B0-%D0%BD%D1%8E-%D0%B9%D0%BE%D1%80%D0%BA", "text": "Тя е винаги на правилното парти, в правилния момент, с правилната компания. Обгражда се с приятели, пред които се представя за богато момиче от Германия. Твърди, че притежава десетки милиони някъде там, отвъд Океана. Успява да убеди всички в легендата си. 28-годишната Анна Сорокин, известна сред артистичните и бохемски среди в Ню Йорк под името Анна Делви, се радва на охолен живот, пътува по цял свят и живее в луксозни хотели между 2013 г. и 2017 г. Краят на приказката настъпва, когато Анна е арестувана през октомври 2017 г. и е вкарана в затвора на остров Райкърс. Делото срещу Сорокин се превърна в сензация, след като \"Ню Йорк Магазин\" и \"Венити Феър\" публикуваха удивителните детайли от разследването срещу нея. И двете статии описваха невероятните начини, по която Сорокин е убеждавала своите познати, близки приятели, банкови институции и др., че е богата наследничка на германска фамилия и притежава купища пари. Прокурорите твърдят, че историята на Анна Сорокин е абсолютно фалшива. Обвиненията срещу нея бяха за няколко кражби в особено големи размери и неправомерно ползване на услуги, като размерът на нанесените щети се изчислява на 275 000 долара. През април тя беше осъдена по голяма част от обвиненията, но съдебният състав я призна за невинна по най-тежкия състав - за опит за присвояване на 22 милиона долара под формата на банков заем. В крайна сметка, съдът й наложи наказание от 12 г. затвор, без право на замяна в първите четири години от лишаването от свобода. Делото срещу Анна Сорокин (Анна Делви) се оказа толкова интригуващо, че Шонда Раймс (създателката на \"Анатомията на Грей\" и How to Get Away With Murder) започна да разработва сценарий за сериал по нейната история за Netflix. Лена Дънам (Girls) също разработва подобна поредица за HBO. Както коментира бившият прокурор Джефри Чарброу пред сп. \"Тайм\" - \"Ню Йорк е обсебен от Сорокин\". \"Тя е толкова дръзка. Не се случва често да видите 28-годишна подсъдима жена, която е успяла да измами успешно толкова много авторитетни финансови институции\" , казва той. Историята на т.нар. Анна Делви получи огромна популярност, след като \"Венити Феър\" публикува свидетелствата на нейна бивша приятелка, която твърдеше, че е измамена от предполагаемата \"наследница\" с 62 000 долара. Един месец по-късно \"Ню Йорк Магазин\" пусна разследване, което проследява живота на Анна от първото й пристигане в Ню Йорк до ареста й. В този период Сорокин успява да се сдобие с достъп до най-висшите обществени кръгове в града, да се сприятели с десетки ключови фигури в света на модата и изкуството, както и с децата на богати фамилии, които живеят в Манхатън. Сорокин харчи солидни суми за лични треньори, екскурзии, дизайнерски дрехи и често поема сметките на други хора от приятелския си кръг. Легендата й - такава, каквато самата тя измисля - е доста мъглява. Никой от близките й хора не успява да потвърди дали наистина е германка, както тя ги убеждава, и откъде изобщо идва предполагаемото й богатство. Истинската Анна Сорокин е родена в Русия през 1991 г., като се мести в Германия на 16-годишна възраст. Баща й е шофьор на камион, който впоследствие създава фирма за климатични системи. Сорокин никога не е разполагала с попечителски фонд, а родителите й са спрели да я издържат финансово още преди да се появи на сцената в Ню Йорк. Младата жена се отказва от следването си в университета, за да започне работа в сферата на връзките с обществеността. По-късно се мести в Париж и става стажант в списанието Purple. По това време започва да използва псевдонима си \"Анна Делви\". През 2013 г. Сорокин се премества в Ню Йорк, където започва да се представя като германска наследничка с активи в размер на 60 милиона долара. Представяла е пред банките фалшиви извлечения от несъществуващите си сметки и е внасяла подправени чекове, като е успявала да изтегли парите, преди фалшификатите да бъдат засечени.     Измамата й продължава с години, като междувременно Делви/Сорокин се \"смесва\" с елита на града, присъства на ексклузивни партита, наема частен самолет и живее в лукс. \"Когато работиш в луксозен хотел и гостът ти плаща по 7000 долара за нощувка, не си позволяваш да прекъснеш престоя му по никакъв начин. А Анна се държеше с тези хора така, сякаш не може да повярва как изобщо си позволяват да я заговорят\", разказва пред \"Гардиън\" фотографът Джеси Хюз, който я придружава на едно от пътуванията й. Приятелите й от този период си спомнят, че са ставали свидетели на странното й поведение - Анна е плащала в брой за всичко, \"забравяла\" е да внесе пари за наем, вземала е назаем големи суми пари, които никога не е връщала. Най-малко един хотел й е позволил да остане като гост за дълъг период от време, без да остави данни от кредитна карта - обяснението й е било, че ще плати сметката си за престоя с банков превод. Основната идея на Сорокин е била да създаде частен клуб в Ню Йорк, чиито членове да са най-богатите и отбрани жители на мегаполиса. Заради него тя опитва да привлече допълнително крупно финансиране. Именно този опит е довел до разкриването на истината за самоличността й, съответно - до ареста и присъдата.     Обвинението срещу Сорокин е за присвояване на близо 275 000 долара чрез множество измамни схеми, разгърнати между ноември 2016 и август 2017. Например през 2016 г. е кандидатствала за заем от 22 милиона долара за създаването на въпросния клуб. За да получи парите, Сорокин е предоставила на няколко банки фалшиви документи. Една от тях - Fortress Investment Group - съобщава, че е готова да разгледа инвестиционното й предложение, ако тя осигури вноска от 100 000 долара. За тази цел Сорокин успява да се сдобие с парите от City National Bank, като убеждава служител на банката да й разреши овърдрафт по сметката. Обещава да върне парите с превод, но така и не го прави. Инвестиционната група, която обмисля дали да даде големия заем на Сорокин, започва да проверява активите й, преди да приключи договора - но междувременно тя решава да оттегли документите си. Компанията е изразходвала почти половината от депозита на Сорокин. Тя запазва за себе си оставащите 55 хиляди долара и ги харчи за лични придобивки. В друг от разследваните казуси, Сорокин предлага на своя приятелка да заминат на екскурзия в Мароко, която уж е платена изцяло от \"германската наследница\". След като пристигат на място обаче се оказва, че дебитната карта на Сорокин е невалидна. Спътничката й се принуждава да поеме всички разходи по престоя в размер на 62 000 долара, включително наема на луксозна вила. Парите никога не са възстановени от Анна. Няма и да се възстановят, защото съдът прецени, че не носи вина за тяхното прахосване.  Делото срещу Анна Сорокин започна в края на март 2019 г. Защитата й поддържаше тезата, че тя не е виновна, не е имала намерение да извърши престъпление и че \"се е възползвала от системата, която лесно се подвежда по блясъка и славата, след като е видяла как демонстрацията на богатство може да й отвори вратите пред всичко. Адвокатът й твърди, че Сорокин си е купувала време, докато успее да създаде бизнеса си и наистина да възстанови дължимите пари, защото такова било първоначалното й намерение.  \"Да се преструва, докато преуспее\". Защитата я представя като \"амбициозна, упорита и решителна жена, която иска да реализира бизнеса си\", сякаш става дума за предприемач в началния стадий на кариерата си. \"Във всеки от нас има по нещо от Анна. Това е животът, който тя избра да води\", казва още адвокатът й. Прокурорите чертаят съвсем различен образ на младата рускиня: Сорокин е измисляла лъжа след лъжа, за да може да си позволи мечтания луксозен живот. Обитавала е скъпи хотелски стаи, без да плати за тях. Наела е личен треньор, на когото е плащала по 300 долара на сесия. Заблуждавала е кредиторите си, които са си търсили обратно парите, като е твърдяла, че \"счетоводителят се бави\".     Всичко това е само плод на въображението й, това не са невинни лъжи, казва прокурорът под делото. Става дума за серийна измама, която показва престъпното намерение на подсъдимата. Самата Анна Сорокин привлича вниманието дори в съдебната зала - на всяко заседание носи дизайнерски дрехи, очила с дебели черни рамки и черно колие тип \"чокър\". Стилистката Анастейша Уокър, която облича знаменитости като Кортни Лов и G-Eazy, обяви, че е работила по външния вид на Сорокин по време на първата седмица от процеса. Адвокатът на подсъдимата е потвърдил пред GQ, че той е наел стилистката. \"Стилът на Анна е движещата сила на нейния бизнес и живот, той е част от личността й. Исках съдебният състав да види тази нейна характеристика и затова привлякох стилист, за да избере правилните костюми за процеса\", казва юристът Тод Сподек. В съда не се явява дъщерята на тираджията от Русия. Явява се \"Анна Делви\".     Това не помага особено на каузата. Съдът призна вината на Сорокин и нареди лишаването й от свобода за не по-малко от 4 години (с максимален размер на наказанието от 12 години затвор). Подсъдимата вероятно ще бъде екстрадирана в Германия поради факта, че визата й вече е изтекла преди години. А докато Сорокин изчаква края на наказанието си зад решетките - историята на измамата й е напът да генерира приходи за милиони под формата на ТВ продукция.  ", "date": "2019.05.11", "title": "Момичето, което обсеби елита на Ню Йорк"}
{"url": "http://www.classa.bg/%D1%81%D0%B2%D1%8F%D1%82/item/395375-%D0%B4%D0%B5%D1%81%D0%B5%D1%82-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D1%81%D0%B8%D1%80%D0%B8%D1%8F,-%D0%BA%D0%BE%D0%B8%D1%82%D0%BE-%D0%BC%D0%B5%D0%B9%D0%BD%D1%81%D1%82%D1%80%D0%B8%D0%B9%D0%BC-%D0%BC%D0%B5%D0%B4%D0%B8%D0%B8%D1%82%D0%B5-%D0%BD%D0%B5-%D0%B7%D0%B0%D0%B4%D0%B0%D0%B2%D0%B0%D1%82", "text": "На 30 април започна поредната кампания на сирийската армия срещу крепостите на ислямистите в страната. Акцията е насочена към последните бастиони на ислямистите в Идлиб (Идлеб) и Латакия. В района на военните действия живеят около 3 милиона души.     С началото на офанзивата сирийските войски завзеха от ислямисти село и стратегически хълм в северозападна Сирия. Все още не е ясно дали акцията ще прерасне в пълномащабна или ще бъде ограничена до демилитаризирана зона. По този повод Дахер Ламот, сириец, живеещ и работещ в България, зададе 10 въпроса, касаещи ситуираните в района джихадисти, използвайки социалната мрежа Facebook. Ето и въпросите му:   1.  Посочете един град в Идлеб, само един, който да не се управлява от клоновете на Ал-Кайда ( Ал-Нусра, Туркистанските групировки или по-рядко вече почти изгонените Ахрар Ал-Шам, които са също основани от АлКайда.   2.  Посочете един град, в който не е наложен шериат и могат да се видят незабрадени в никаби и тежки хиджаби жени? Със съответните видео доказателства.   3.  Покажете едно видео, в което има останали християни в Идлеб, в което се празнува Коледа, Великден и да се правят шествия и паради, така, както се правеха при правителствени територии. Колко християни, алауити или друзи са останали там?   4.  Кои са лидерите на тези бунтовници? Искам имена и техните искания, какво искат? И защо са наложили салафизъм-уахабизъм със съответния шериат на териториите, които управляват?   5.  Виждали ли сте как изглеждат тези “бунтовници”? Как и какво говорят? Можете ли да различите сирийски акцент от останалите? Виждали ли сте им протестите у липсата на жени в тях? Заглеждали ли сте се във физиономиите на тези хора. Ако не, в Youtube са доста активни и ги пускат, ходете ги вижте.   6. Защо на тези територии се търгува с турски лири? Защо изобилства със саудитски имами и проповедници като ал-Мохайсни? Защо издават фатви и ги пращат дори на сирийци в чужбина? Защо имат шериатски съдилища?   7.  Какво знаете всъщност за градовете в провинция Идлеб? Знаете ли, че там има огромен брой чуждестранни джихадисти? Знаете кой управлява примерно град Джиср Ал-Шугур? Уйгури, ислямисти от Китай, докарани от С. Арабия и Ердоган. Знаете ли какво представлява град Латамни, намиращ се на няколко километра от моя град Махарде? В минирани подземни скривалища на джихадисти, които излизат навън удрят цивилното население на неверниците християни от град Махарде и после пак се крият като плъхове. Цивилното население на Латамни отдавна е изгонено. Подобно е състоянието на повечето градове на границата между Хама и Идлеб.   8.  Споменавайки моя изцяло християнски град Махарде, знаете ли колко пъти бе удрян и колко жертви даде? Удрян от същата брадата уродлива паплач, която ако влезе в Европа, ще направи същото. Фактът, че християнските Скелбие и Махарде бяха основна прицел на “бунтовниците” говори много, нали?   9.  Въпрос към тези, които твърдят обратното. Съвсем сериозно, имате ли нещо човешко останало в себе си? Никога ли не проверявате това, което ви казват, или го проверявате само с кимане?   10 . Един въпрос към бг телевизиите. Какво стана, къде изчезнаха пробутваните отгоре сирийци-опозиционери, които толкова усилено показвахте минали години? Дали не се оказа, че са или доказани ислямисти, или по-рядко, платени от НПО-та бездарници?”   Припомняме, че що се отнася за “белите каски” – организацията, която нашумя най-много по темата “химически атаки”, има доказателства, че те са фалшифицирали такива атаки, както и обвинения в насилствено отнемане на органи от сирийци, предимно жени и деца.  ", "date": "2019.05.11", "title": "Десет въпроса за Сирия, които мейнстрийм медиите не задават"}
{"url": "http://www.classa.bg/%D1%81%D0%B2%D1%8F%D1%82/item/395376-%E2%80%9E%D0%BD%D0%BE%D0%B2%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%E2%80%9C-%D1%82%D0%BE%D0%B2%D0%B0-%D0%BB%D0%B8-%D0%B5-%D0%BD%D0%B0%D1%87%D0%B8%D0%BD%D1%8A%D1%82-%D0%B4%D0%B0-%D1%81%D0%B5-%D1%81%D0%BF%D0%B0%D1%81%D0%B8-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "Науката настъпва: безкрайното преследване на икономическия растеж унищожава основите на живота на Земята и няма страна, бедна или богата, която да може да избегне последиците, ако нещата продължат по същия начин. Как светът може да промени курса? Макар все още периферно една разпръсната по света, но сплотена коалиция от икономисти, редови организатори, бизнес лидери и политици, наред с някои инвеститори, започна да очертава отговор. Визията: нови отношения между държава, местни общности и природа, обединени зад една по-комплексно разбиране за напредъка, отколкото е брутният вътрешен продукт (БВП) – утвърденият измерител на икономиките, толкова различни колкото икономиките на САЩ и Мозамбик. Няма страна на Земята, която да прави това, което е нужно, за да гарантира, че се приближаваме към икономическа система, която да е способна да се справи с двете предизвикателства – екологичен срив и климатични промени, каза Лори Лейбърн-Лангтън, асоцииран сътрудник към Лондонския институт за изследвания по обществена политика (Institute for Public Policy Research) и водещ автор на нов доклад за срива на околната среда, наречен „Това е криза“. „Има обаче няколко идеи и малки по мащаб проекти, които се осъществяват, и които, ако бъдат приложени в по-широк мащаб, биха могли да се справят с проблема,“ каза той. Една от тези идеи, които набират скорост, е напредъкът да не се измерва само с БВП, който по същността си измерва пазарната стойност на стоките и услугите на страната. В по-широк смисъл 30-годишният Лейбърн-Лангтън и други защитници на „новата икономика“ настояват, че вече е време да се признае, че държавата трябва да играе централна роля в изготвянето на отговор на очертаващите се системни екологични сътресения. Само че вместо да има връщане назад към национализацията и ограничаването на директорските заплати, характерни за лявата политика на 70-те, те са на мнение, че правителствата трябва да подкрепят общностите в създаването на нови, характеризиращи се с масово участие форми на икономическа активност, които могат да се справят със социалното неравенство, като същевременно се възстанови здравето на планетата. Сред кандидатите са: местни проекти за чиста енергия, кооперативи, които са собственост на работниците, много видове напредничави компании, както и възстановяващо селско стопанство и практики за възстановяване на дивата природа. Новите икономически критерии биха могли да бъдат развити чрез демографски консултации, за да се измери напредъкът в справедливостта, здравето или устойчивото развитие. Примери за това е Genuine Progress Indicator, който е опит в начален етап за една по-балансирана алтернатива на БВП. Промяна на статуквото Макар много компании и местни групи да следват варианти на такива инициативи, тази философия най-добре се вижда в програмата „Зеленото ново споразумение“. Предложено от американската депутатка Александрия Окасио-Кортес, която е подкрепяна от младежкото движение „Изгрев“, то цели да съчетае справедливостта с възобновяемата енергия и борбата с климатичните промени. Консервативните икономисти от целия политически спектър на САЩ заявяват, че съществуващата система просто има нужда от пренастройка под формата на въглероден данък и система от облекчения, за да бъдат намалени вредните емисии, а републиканците и някои инвеститори бомбардираха „Зеленото ново споразумение“ с критики. Това е социалистическа сделка за придобиване на енергията за 70-,80-, 90-трилиона долара, каза Джонатан Хоуниг от хедж фонда Capitalist Pig пред „Фокс Бизнес“ през март. „Това е наистина социализъм в по-широк смисъл,“ допълни той. Въпреки това две монументални, многогодишни научни изследвания установиха, че корпоративно воденият щурм срещу т. нар. мрежа на живота се ускорява толкова бързо, че вече е прекалено късно за леки корекции.  През октомври подкрепяния от ООН Междуправителствен съвет за климатичните промени (IPCC) направи извода, че само дълбока, икономическа трансформация ще позволи на света да ограничи въглеродните емисии достатъчно бързо, за да ограничи световното затопляне. В понеделник бе обявено, че според паралелно научно изследване на 130 страни индустриалното общество е изтласкало до ръба на оцеляването милиони видове. Растения и животни изчезват десетки до стотици пъти по-бързо, отколкото през последните 10 милиона години, установяват 145-те автори на изследването. Едуардо Брондицио, антрополог, който съпредседателства доклада, каза, че е време бъде изоставено мисленето от типа „растеж на всяка цена“. „Обичайният подход трябва да бъде прекратен,“ каза той. „Паника в очите им“ Сред въпросите, които разединяват „новите икономисти“, е дали опасността от екологична катастрофа сега е толкова голяма, че икономическият растеж трябва да бъде замразен напълно, за да се намалят бързо парниковите емисии. Някои все още виждат възможност за устойчив „зелен растеж“, но други искат правителствата да въведат отсега контрол за рязко намаляване на потреблението, за да се избегне навлизането в период, който те се опасяват, че ще бъде Мрачната епоха на 21 век. Макар никой да не оспорва предизвикателството да бъде променена световната икономика, подемът в екоактивизма, включително световни протести на ученици и международната гражданска кампания на неподчинение, организирана от Extinction Rebellion, предизвиква нови дебати. Съчетанието от паника в очите на младите и твърдите научни факти открива дебат, какъвто не е имало преди, каза Катрин Требек, австралийска политоложка, която е съосновател на Wellbeing Economy Alliance – мрежа от учени, компании и социални движения. Новата книга на Требек, написана в съавторство, „Икономика на пристигането“, посочва десетки иновации на места от Шотландия до Коста Рика, Дания, Португалия и Аляска. Макар възможностите за инвестиции в такива проекти до голяма степен да остават малки, някои големи фондове виждат нуждата от промяна. Сблъскваме се с форма на капитализъм, който засили съсредоточаването си върху извличане на максимална печалба за кратък срок на фона на малък или никакъв явен интерес към социалното добруване, писа през август Джеръми Грантам, съосновател на глобалния инвестиционен фонд GMO. „Надпреварваме се да защитим не просто нашето портфолио, не просто нашите внуци, а нашия вид. Така че да се захващаме,“ допълва той.   БТА", "date": "2019.05.11", "title": "„Новата икономика“: това ли е начинът да се спаси планетата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395372-%D0%BF%D0%B8%D1%88%D0%B8-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE-%D0%B8-%D0%B4%D0%B0-%D1%81%D0%B8-%D1%85%D0%BE%D0%B4%D0%B8%D0%BC", "text": "Волен Сидеров може и да кротува в тази кампания, но на фронта на русофилския национализъм има нова прошарена глава, която блести с публични действия - Костадин Костадинов - историк, политик и партиен лидер. Ако досега Сидеров беше човекът, който нахълтваше по различни места, за да иска сметка от този и онзи за накърняване на националните интереси и историята на България, сега го отменя именно Костадинов. Той и представители на неговата партия \"Възраждане\" се появиха с  плакати \"МОН, за кого работите\" и \"Съд, оставка, затвор\" на церемонията по избор на учител на годината. Какво искат \"Възраждане\" от МОН и учителите?  В най-общи линии - обяснение от министерството защо предметът \"История\" в училище се преподава по определен начин и защо МОН свиква семинари, за да \"налага\" този начин на преподаване сред учителите. Иначе казано - за Костадин Костадинов има турско робство, три синджира роби, еничари, отнемащи децата от майките им и ослепения Балканджи Йово. И той настоява същите тези неща да са акцент, когато се преподава на ученици за този период от историята на България. На Константинов темата му е стара слабост (даже е писал и алтернативен учебник по Родинознание в този дух) и с началото на предизборната кампания за вкарване на евродепутати реши да се насочи към Османската империя и българите под нейно владичество. Преди седмица Костадинов излезе с отворено писмо, в което разисква как МОН организира специални семинари през годината за обучение на учители по новите методи за преподаване на историята. Самото писмо е тълкуване на учебното съдържание по \"История\" в стил \"Дяволът чете евангелието\". Темата за \"турското робство\" и \"османското съжителство\" винаги е източник на много емоции, и от \"Възраждане\" добре знаят това. Най-малкото трябва да си спомним за министър Тодор Танев, чиято глава \"хвръкна\" именно благодарение на заиграванията с тези два термина. Затова и Костадинов и партията му продължават успешно да се възползват от темата, трупайки малко предизборна популярност по нея. Избори идват, и моментът за \"Възраждане\" е подходящ да натрупат популярност и електорално доверие при създалата се политическа ситуация в блока на националистическите и патриотични формации (покрай всички драми с Обединените патриоти). А посланията, че някой лъже децата ни за турското робство се \"продават\" на публиката далеч по-лесно от всякакво говорене за Европа, европейски институции или европейски ценнности. На хората в партията вероятно им е пределно ясно, че 5,8% на изборите за ЕП са твърде далечна цел и представителството им на европейско ниво е мираж. Да си подложат за едни следващи избори обаче не е. А какво по-добро за целта, от стария спор за \"робството\". Ако това беше просто позиция на Костадин Костадинов, можеше да се подмине, нищо че говорим за човек с претенции и стаж на историк. Когато обаче това се превръща в предизборна политика на партия и се правят показни акции, вече говорим за пропаганда. Фактът е прост - \"Турско робство\" има. Това обаче е чисто художествен термин, който е използван от възрожденските автори за постигане на емоционален ефект върху населението по време на освободителната война. Дали властта на Османската империя по българските земи е била чужда и насилствена - да! И никой не се опитва да убеждава никого в обратното. Както има \"Турско робство\" обаче, така има и т.нар. \"съжителство\". То пък е съвсем друг термин, който цели да опише чисто битовото съжителство между българското християнско население и мюсюлманското население. Защото, каквото и да си говорим, едва ли някой вярва, че всичко е било кланета, тормоз и издевателства. Да, тях ги е имало в историята, но също така е имало и търговия и дори нормални съседски отношения в най-общия смисъл на думата \"комшия\". А това, за което очевидно си мислят от \"Възраждане\", че се отнасят и двата горни термина, историците от много години насам са приели за фактически коректно да се нарича \"Османско владичество\" или \"Османско господство\"... Не е проблем това, че учебниците по история искат да покажат различните страни на османската власт по нашите земи. Проблем е, когато от някоя партия използват темата за историята именно по начина, който така ожесточено критикуват - като пропаганда, която чертае разделителни линии в самото ни общество. Казано е, че народ, който не помни историята си, е обречен да я повтори. За да не се забравя обаче, тя първо трябва да бъде изчистена от партийни и политически прочити. Просто трябва да подходим към нея най-сетне като към наука, а не като към сборник с митове и легенди.  Какво да кажем обаче за партия, чиято политика се е фокусирала почти изцяло върху учебника по история, и то по-специално само върху една глава от него? Че в МОН има проблеми, има, а учебната програма е вечен повод за критики. Тенденциозното им раздуване и преиначаване обаче не помага на никого. А тук се случва точно това.  ", "date": "2019.05.11", "title": "Пиши \"Турско робство\" и да си ходим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395367-%D0%B8%D0%B7%D0%BF%D0%BE%D0%B2%D0%B5%D0%B4-%D0%BD%D0%B0-%D0%B8%D0%B7%D0%B3%D1%83%D0%B1%D0%B5%D0%BD%D0%B0%D1%82%D0%B0-%D0%BE%D0%B2%D1%86%D0%B0", "text": "Пиша този текст с убеждението, че съм една от много. Ние сме стотната бройка. Заблудената стотна овца в стадо от още 99 безгрешни представители на ангелския свят. Ние сме сбъркалата пътя, отлъчилата се стотна овца. „Пастирът оставил останалите 99 овце и отишъл да търси изгубената. Когато я намерил бил много щастлив.“ (Лука 15:4) Ние чакаме да бъдем намерени и пренесени на раменете на пастира обратно в истинския ни дом на ангелския свят.   Търси ли ни пастирът?   Кръстена съм под давление на едната си баба, другата си имаше свой персонален господ, с който си шепнеше в трудни моменти не в църква, а там, където я е заварил моментът. Не съм изключение, в много семейства беше така. Вярващата ми баба ме заведе в черква да видя икона, когато съм била на около пет. Дядо Боже ми се видя прегладнял, а дядо поп преял. Бабата на Елена внесе допълнително смут в душата ми. Когато Юрий Гагарин излетя, хлапетата от махалата отидоха да дразнят бабата на Елена, че няма бог, ето Юрий Гагарин се качи на небето и не го видя. „Че той не е на небето, в нас е“ – рече най-спокойно бабата на Елена и продължи да си преде една нишка, дълга колкото живота й, защото не я бяхме виждали без хурка и къделя. Капакът на нерелигиозното ми образование сложи майка ми, която при поредното си въображение, че скоро земните ѝ дни ще свършат, рече: „Да не вземете да ми извикате поп, аз съм вярваща“. От цялата тази бъркотия отрано разбрах, че има разлика между вяра и религия, между черква (сграда) и църква (институция), между Исус от иконата и Исус в бабата на Елена, между дядо поп и пастира в евангелието на Лука. Сега, като възрастна, се определям като загубената овца. Загубена не на много голямо разстояние – това ми стана ясно в една драматична вечер, в която се разминахме със смъртта на косъм разстояние. Бях сама вкъщи и четях  пъстро книжле за Исус, което ми беше дал един приятел. Той знае библията не като мен в преразкази, а в цитати. Чете я, учи я и често го питам разни неща, на които той ми отговаря с думи на някой библейски старец или автор на евангелие. Симпатичен приятел, пък и нямам много познати, които толкова добре да назнайват библията. Даде ми това книжле, то ще задоволи част от любопитството ти, вика. И ето ме, седя си сама вкъщи и чета книжката – описание на живота на Исус с картинки. А на последната страница някакъв съвсем различен текст, административен. Нещо като шест стъпки, с които можете да привлечете човек в съответната църква. Евангелска, разбира се. Оказва се, че книжката е един вид наръчник на активиста на съответната църква. И почвам да чета шестте стъпки. Първата е да се сприятелите с човека, втората да спечелите вниманието му към библията и т.н. Седя с една захаросана бучка мед в ръката и не вярвам на очите си – оказва се, че без да разбера, без изобщо да подозирам аз съм го откарала някъде докъм четвърта стъпка, още две и ми е гарантирано, че съм вътре в поредната гаранция за спасение. Втрещяването ми беше толкова силно, че на нервна почва лапнах захаросаната бучка мед и… в следващия момент не можех да дишам. Ако някога ви се е случвало, ще разберете, че не преувеличавам – не можех да дишам, просто не можех. Гърлото ми се беше сгърчило в спазъм, бучката ми се струваше с размерите на камъка на Сизиф, не можех нито да я преглътна, нито да я изплюя. Беше надвечер, бях сама и умирах. Това ли е то, чудех се, така ли свършва всичко? Не помня как съм отворила вратата, как съм влетяла при съседите, как съседът ме повдигна като притискаше с два юмрука над стомаха ми и как най-после със свистене въздухът започна да влиза в мен. Съседът беше по-прибелял и от мен, рече на жена си направи й една чаша чай, тя меда за чая вече го е погълнала. В следващите часове започнах да осъзнавам колко свидно ми е всъщност онова, към което принадлежах по биография и кръщение, макар и да не спазвах пости и да не ходех в неделя на църква. Православието. За мен то беше баба и дядо, червените яйца, кръглата пита с дупка, която майка ми нанизваше на гегата на коледарите, житото с натрошени бисквити и кръгли бонбонки детска радост, което децата ядяхме с големи лъжици. Агнето на Гергьовден, с чиято кръв рисуваха кръстове на челцата ни, залепените свещи и увитата коприва по бравите на вратите на къщата ни на Гергьовден. Горящите свещи, с които хората се прибираха след полунощ от църква на Великден, звънът на камбаната – тъй тъжна при смърт и толкова весела на празник. Топлите стаи, в които не ни разрешаваха да отваряме вратата, за да не се стреснат козунаците, докато втасват. Размяната на боядисаните яйца на великденския обед от ръка в ръка, като по-младият целува ръка на по-стария. Вниманието да не се яде цяло яйце на Великден, бройката на постните яденета на Коледа, дървото, което гори на Игнажден. Не зная кои от тези неща са канонични и кои останали от езическите ни времена, моето православно християнство е делнично и домашно, но толкова свидно, толкова част от всяка моя клетка, че мисълта, че някой ме влече в друга, непозната за мен посока, беше сгърчила в спазъм гърлото ми, беше ми отнела въздуха, беше ме изправила пред смъртта. Не знаех, не знаех, че всичко това е толкова втъкано в мен, че ако някой се опита да го промени, аз изчезвам. Такова е моето православие, казвам си го като на изповед. И тези дни то е много смутено. Смутено се питах защо в тези дни като човек съм по-близо до папа Франциск отколкото до старците от нашия клир. Питах се от една вяра ли сме ние с митрополит Николай, ако изпитвам към него толкова голяма вътрешна съпротива, толкова силно отвращение. И не, не заради това, че този човек зацапа с тапети фреските на църквата „Св. Марина“, не заради това, че би камбаните на сватбата на Николай Бареков, дори не заради ролекса и другите негови суети. Нещо в погледа, в думите, в излъчването му ме кара да бягам колкото се може далеч от него, душата ми се свива сгърчена при вида му както гърлото ми в онази вечер. Той ли е моят пастир? Той ли трябва да ме намери, да ме преметне през раменете си с думи и да ме върне при стадото? Какво общо имам аз с него, как да съм в стадо, което той води? Живея в град в който митрополит в края на 19 в. е бил Серафим. Благ, умен, добродетелен, деен, той паднал на колене пред турски паша и помолил войската му да не пали Сливен. Създател е на Българския Червен кръст. През 1897 г. на неговото място дошъл Гервасий. Напълно противоположна личност, сливенци  го наричали с много обидни прозвища, но най-често – развратник. По негово време (документирано е) десетина православни семейства се обърнали в католическата вяра заради „моралното разложение на владиката.“ Не, няма да се обърна в друга вяра. Ще чакам Светия синод да се обърне към мен. Не съм сама, много сме, заради всички нас трябва да го направи. Може би се питате как се развиха отношенията ми с онзи приятел, който ми беше дал евангелския си наръчник. Казах му, разказах му всичко така, както и на вас. И той ме прегърна. Богът ни е един, каза, няма значение къде си говориш с него, а за библията можеш да продължиш да ме разпитваш спокойно. Ако можеше между нас двамата, защо да не може и …щях да кажа – защо да не може и по върховете, но се сепнах, защото върхът в крайна сметка е един.  ", "date": "2019.05.11", "title": "Изповед на изгубената овца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395368-%D1%81%D0%B2%D0%B5%D1%82%D0%B8-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%B8-%D1%81%D0%BB%D0%B0%D0%B2%D1%8F%D0%BD%D0%BE%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D1%80%D0%BE%D1%81%D0%B2%D0%B5%D1%82%D0%B8%D1%82%D0%B5%D0%BB%D0%B8-%D0%BA%D0%B8%D1%80%D0%B8%D0%BB-%D0%B8-%D0%BC%D0%B5%D1%82%D0%BE%D0%B4%D0%B8%D0%B9", "text": "  Тропар, глас 4   Яко апостолом единонравнии и словенских стран учителие,  Кирилле и Мефодие богомудрии, Владыку всех молите,  вся языки словенския утвердити в православии и единомыслии,  умирити мир и спасти душы наша. Като единонравни на апостолите и учители на славянските страни,  богомьдри Кириле и Методие, молете Владиката на Всички  да утвърди славянските народи в православие и единомислиe,  да умири света и да спаси нашите души. Священную двоицу просветителей наших почтим,  божественных Писаний преложением источник богопознания нам источивших,  из негоже даже до днесь неоскудно почерпающе,   ублажаем вас, Кирилле и Мефодие,  престолу Вышняго предстоящих и тепле молящихся о душах наших.   Кондак, глас 3   Свещената двоица на нашите просветители да почетем,   отключили за нас чрез превода на Божествените книги извор на богопознание,  от който даже до днес, непрестанно като черпим,  ублажаваме ви, Кириле и Методие,  предстоящи пред престола на Всевишния и молещи се топло за нашите души", "date": "2019.05.11", "title": "Свети равноапостоли и славянобългарски просветители Кирил и Методий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395369-11-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "330 г. - Столицата на Римската империя се премества от Рим в Константинопол.   912 г. - Александър става старши император на Византийската империя, делейки престола с Константин VII Багрянородни, непълнолетния син на Лъв VI   1310 г. - 54 тамплиери са изгорени на клада във Франция, обвинени в ерес.   1502 г. - Христофор Колумб потегля на своята четвърта и последна експедиция до Западните Индии.   1858 г. - Минесота става 32-ят американски щат.   1867 г. - Люксембург придобива независимост.   1895 г. - Построена и осветена е църквата \"Св. св. Кирил и Методий\" в Миладиновци (Област Ямбол).   1927 г. - Основана Академията на филмовите изкуства и науки на САЩ   1949 г. - Сиам официално променя името си отново на Тайланд - име, което се използва от 1939 г. до 1945 г.   1949 г. - Израел става член на ООН.   1967 г. - Англия, Дания и Република Ирландия подават молба за членство в Европейската икономическа общност.   1995 г. - В Ню Йорк, повече от 170 държави достигат до съгласие да удължат неограничено и без условия Договора за неразпространение на ядрените оръжия.   1997 г. - Шахматният суперкомпютър на IBM Deep Blue спечелва последната игра от реванша на Гари Каспаров и става първият компютър, който побеждава световен шампион по шахмат в директна среща.   2011 г. - Открит е футболният стадион Ахмат Кадиров в град Грозни  ", "date": "2019.05.11", "title": "11 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395370-30-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%B5%D1%85%D0%BE%D0%B4-%D0%BA%D1%8A%D0%BC-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%BD%D0%B0", "text": "Когато се разбра, че пречат службите за сигурност, започнаха да ги реформират, разбирай рушат. Стори им се опасна армията. Все пак в историята ни тя често е действала адекватно. За да са сигурни крадците, армия почти не остана.   Накрая се намериха кандидати за нови активни борци.   Пускали рапорти за напускане, изразили несъгласие с измислената „деполитизация”, всъщност удобно начало за по-дълбока политизация. От много активни борци за „демокрация“ едните „демократични сили“ се оказаха тесни за множеството претенции. Демократите започнаха да се делят и размножават. Като чехълчета. Последваха ги и други формации.   Покрай прехода българският елит се изчерпи, обвърза се в зависимости и подписа мафиотска омерта. За това се налага днес за пореден път да се запитаме: кого ще докараме на власт? И да започнем да търсим отговор! Ако не отговорим значи не реагираме какво ще следва? Сега европейски, утре за народни представители, за кметове и общински съветници… Нещата се повтарят. Ако в края на 80- те години едни свалят Тодор Живков и личните му избраници от власт, други днес не им се разделя с властта.     Факт е. Никой не се отказва от грижите на НСО, някогашното УБО, но с по-големи мащаби, средства и по-уродливо угодничество. Друг факт – в социалистическото минало никой не би чул офицер от УБО да разхожда дакел. Днес новата служба на капиталистическата демокрация не само разхожда дакели, но и пази крадци. Когато народът поиска демокрация, тя му беше измислена, произведена, опакована и предложена така, че да го вкарат в бедността и неравенството на капитализма, който ще заграби цялото богатство, построено от този народ при социализма. Той пък налапа тази демокрация без да е чел упътванията, съдържанието; без да е питал за вкуса, за възможните противопоказания и странични ефекти… Без да разбере, че това е прикритие за движението към неолиберален и периферен капитализъм. Така сценариите, мислени дълго вътре, обогатени отвън, направиха капана да щракне. Народът се оказа вътре необратимо вече 30 години. Щатните свалячи на власт останаха отвън, пред клетката – умни, все по-богати и красиви. За народа в клетката са осигурени зрелища, сцени – заплашително тръгваха танкове, основно във фантазиите на някои. Нищо, зрелище си е, че Танкистът падна. Дойдоха истински „демократи“, жадни в очакване за келепира при разграбването на собственост за много милиарди. Времето стана тяхно, оценките – техни, властта още по – тяхна. Ресурс, който навсякъде си заслужава битката. Или театъра? Нищо, че единици могат да претендират, с много условности, да са правили нещо реално за промяна на обществения модел. Което не пречи на новите активни борци да се размножат стремглаво. С такива удостоверения се сдобиха мнозина и от красиво съществувалите до 1989 г. Дори техни наследници. Различните кохорти се обединиха в поход към властта, необходим ресурс, когато искаш да заграбиш построеното от народа при социализма и след това да разпределяш благата, да заделиш по – голямото парче за себе си и да останеш накрая безнаказан. Че дори да претендираш да си обичан, подкрепян от онзи, когото си ограбвал и грабиш непрекъснато. Когато се разбра, че пречат службите за сигурност, започнаха да ги реформират, разбирай рушат. Стори им се опасна армията. Все пак в историята ни тя често е действала адекватно. За да са сигурни крадците, армия почти не остана. Накрая се намериха кандидати за нови активни борци. Пускали рапорти за напускане, изразили несъгласие с измислената „деполитизация”, всъщност удобно начало за по-дълбока политизация. От много активни борци за „демокрация“ едните „демократични сили“ се оказаха тесни за множеството претенции. Демократите започнаха да се делят и размножават. Като чехълчета. Последваха ги и други формации. Партиите станаха непоносимо много. Претендиращите за лидери още повече. Мнозина комунисти прозряха печелившия модел и бързо станаха социалисти. После по-бързо и по-лесно се издигнаха и до социалдемократи. За общия успех всички си размениха безценни кадри. Вкупом елитите на лявото и дясното се възползваха от нарастващите възможности и щедрост на властта. По алчност и привички се харесаха до взаимност с онези от криминалното начало. После заедно разграбиха банковия капитал, чрез пирамиди довършиха масовия гражданин. После криминалният капитал и този от властта се препраха през приватизацията, докато заедно се скриха зад офшорни фирми и сметки. От тук и от там започнаха да се изливат и в привидно чисти дейности. Борческо-престъпните групировки успешно отклониха вниманието, наложиха страх и ред. Народът бързо научи кого да обича и избира. Взаимно обгрижени, във властта заедно се оказаха разнородни елити. Всички вкупом крещяха, че са за демокрация, борба с престъпността, с корупцията, станали всъщност техни общи инструменти. Включително гарантиращи им възпроизводството във властта. Онази, която многократно изнасилват, когато се доберат до нея. А когато излязат от властта избират някой, върху когото да прехвърлят общата вина и загрижени да изчистят себе си. Така, ако на едните беше виновен Живков, после за другите стана Желев. Последва сам свалилият се Ф. Димитров. За редицата винаги се намираха виновни. А обявените виновни оневиняваха действителните такива. Така някои се оказаха вечни. А останалите безнаказани им стана привичка непрекъснато да претендират да бъдат във властта. Българският политически елит стана несменяем. А пропастта между него и редовите граждани се задълбочи опасно въпреки щедро организираните зрелища, за които се пускат различни сценарии – хвърляне за обществено разтерзаване на изгорели бушони, докато съдебната и изпълнителна власт се опитват да симулират активност, като се но въздържат да не стигат до финал. Ако нещо се обърка, ако тези сценарий не сработят, то започват реформи, тиражират се обещания. Особена гротеска е неслучилата се интеграция на ромите. Най-вече на фона на използването им за печелене на избори, в което са виновни всички. Накрая изгорелият бушон се оказа областен началник на МВР в Габрово. Със същия успех, ако не бяха се спукали гнойниците на властта, можеше да се размине с наказания на кварталния полицай. За сложни сценарии, макар да има опит, българският елит сега няма време. Не както когато Иван Костов се освободи от публично омръзналите крадци от собствения си министерски съвет и политическо обкръжение в средата на управлението, за да има сили да продължи. Всъщност той не сложи точка на престъпния модел. Дори не сметна за нужно да се обяснява. Просто наложи нов модел на зависимости, на централизиране на властта, докато тя беше окончателно ваксинирана от вина. Успешно моделът работи до днес. Възприеман от вътре, подкрепян отвън. Гарантиращ интересите на онези от властта, но не на българите и страната ни. Така логично стигаме до поредната опасност моделът да се възпроизведе за пореден път. Както обещават огърлицата от претенденти за бъдещи политици, представляващи България и нейните граждани. Някои изобразени като сбъднати мечти, други загатнати като успешни, вероятно като известните ни вече юпита. Е, има известна промяна в сценария. Ако до сега през Народното събрание минаваха основно адвокати и представяните за супер икономисти, които после най-старателно вадеха зъбите на съдебната власт, дотрепваха оцелялото от социалистическата икономика, постепенно зачестиха гражданските квоти, които свенливо прикриват личната отговорност на партийните ръководства, обвързани с престъпно-олигархични кръгове. За това и поредното правителство на ГЕРБ не се оказа нищо необичайно от поредицата правителства, всяко с претенции да е спасител на България, радетел за демокрация, борец с престъпността и корупцията. От нине и до века, както се казва! Та за това и предупреждение за поредните избори. Докато ни занимават със странични въпроси, тайничко всички се надяват да избягат от своята вина и размият престъпната неспособност, станала най-разпознаваем етикет за българските политически елити. Сега в ход освен стари сценарий се роят и уж нови лица. Единични случаи, извадени от контекста на повсеместната криминализация на обществените отношения се изваждат като уникални доказателства за воля за справяне с престъпността и корупцията. На смяна на адвокатите – артисти изплуват с биографии чудеса, преобладават журналистите, дори някои партии показаха, че вече практикуват семейни квоти. Други, неуспяващи да се наложат и да обединят собствените си партии, са крепени на гребена на вълната, за да бъдат поредните бушони. И всички обещават да сплотяват, да управляват успешно, без да си дават сметка, че разпадащата ни се и топяща нация е резултат от тяхното присъствие в политиката и властта. И че те, същите, е повече от цинично да гарантират национални държавност и суверенитет. Всъщност онези, които днес най-силно крещят срещу стила на ГЕРБ и Бойко Борисов нищо не предлагат, не поемат отговорност за случването на този модел в български условия, за което са допринесли. Други, особено виновни, смятат, че времето е замело окончателно спомена за техните престъпления, застават в поза на мислители, като не пропускат да се самопредлагат в общественото пространство, подпомагани от някои медийки, които опитват да класират своите любимци. Докато тези някои хора не разбират, че дори да пишат верни неща, техните подвизи не се забравят. А в политическите партии се дебнат да си откраднат партизаните, доказаните хамелеони, готови на всичката гадост и споделени взаимни зависимости. Народът разбира това. Все повече се усилва отливът на членове дори в партиите на властта. Намалява числото на гласуващите. Защото масово вече е ясно, че за пореден път най-наглите партизани и хамелеони ще са поредните фаворити на самоназначилия се елит. Който като ги коптира, ще търси с тях възможност за пореден път да се възпроизведе във властта. Заедно припознавайки се като съучастници. А за да не ги класифицират като такива, властта през всичките години си измисли и прие закони, които не работят, осигури бързотечни давностни срокове, гарантиран имунитет. Някои доказателства се разхождат в Народното събрание, други точат зъби за властта, трети се срещат и договарят нагло и тайно. Защото всички искат да останат безнаказани съучастници в най-мащабната и организирана престъпна дейност, насочена срещу собствения народ и държава. За това са готови на всичко, защото властта, дори самото участие в играта за нея, им гарантират имунитет. Това е политическата омерта, която ги гарантира, защото се страхуват, че идва времето, когато в България народът може да се събуди и реши да промени правилата.  ", "date": "2019.05.11", "title": "30 години преход към капитализъм. Какво стана?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395371-%D0%B1%D0%BD%D1%82-%D0%B2-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B5%D0%BD-%D1%81%D0%BE%D1%81", "text": "БНТ ще стане нормална телевизия едва тогава, когато оттам изгонят соросоидния дух и грантаджийския манталитет. Крайно време е в т.нар. обществена телевизия да се чува гласът на нормалните хора, а не само този на задокеанските стипендианти. Дори само това да направи следващият генерален директор на телевизията, пак ще бъде достатъчно.  ", "date": "2019.05.11", "title": "БНТ в соросоиден сос"}
