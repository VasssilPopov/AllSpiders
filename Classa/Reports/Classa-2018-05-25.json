{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/382370-%D0%B5%D1%81-%D0%BD%D0%B0%D0%BB%D0%BE%D0%B6%D0%B8-%D0%BE%D0%B3%D1%80%D0%BF%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%BD%D0%B0-%D0%B3%D0%B0%D0%B7%D0%BF%D1%80%D0%BE%D0%BC", "text": "Европейската комисия (ЕК) наложи на „Газпром\" редица задължения, с които се отстраняват прицините за изразените опасения по отношение на конкуренцията и се позволява свободният пренос на газ на конкурентни цени на пазарите на газ в Централна и Източна Европа (ЦИЕ). В съобщението на Комисията се припомня, че „Газпром\" е най-големият доставчик на природен газ в редица държави от ЦИЕ. През април 2015 г. ЕК изпрати изложение на възраженията до „Газпром\". В него се посочва предварителното становище на Комисията, че дружеството нарушава антитръстовите правила на ЕС, като следва обща стратегия за разделяне на пазарите на газ според националните граници в осем държави членки (България, Чехия, Естония, Унгария, Латвия, Литва, Полша и Словакия). Тази стратегия вероятно е позволила на „Газпром\" да налага по-високи цени на газа в пет от тези държави членки (България, Естония, Латвия, Литва и Полша), се казва в съобщение на Комисията. С днешното решение на Комисията се слага край на тази практика на „Газпром\". Освен това на „Газпром\" се налага подробен набор от правила, които значително ще променят начина, по който дружеството извършва дейност на централно- и източноевропейските газови пазари: – Край на договорните бариери пред свободния пренос на газ: „Газпром\" трябва да премахне всички наложени на клиентите си ограничения по отношение на препродажбата на газ. Маргрете Вестагер: Пазарният тест повдигна много въпроси към „Газпром\" „Газпром\" се ангажира да улесни пазарните междусистемни връзки с България – Задължение за улесняване на потоците на газ към изолираните пазари и от тях: „Газпром\" ще позволи потоците на газ да текат към и от части на Централна и Източна Европа, които все още са изолирани от другите държави членки поради липса на междусистемни връзки, а именно балтийските държави и България. – Структуриран процес за осигуряване на конкурентни цени на газа: на съответните клиенти на „Газпром\" се предоставя ефективен инструмент, с който да се гарантира, че тяхната цена на газа отразява равнището на цените в конкурентни западноевропейски пазари на газ, особено в разпределителните центрове за втечнен газ. – Без използване на господстващо положение при доставките на газ: „Газпром\" не може да се възползва от каквито и да е предимства, свързани с газовата инфраструктура, които получава от клиентите си, като използва господстващата си пазарна позиция в доставките на газ.", "date": "2018.05.25", "title": "ЕС наложи огрпаничения на Газпром"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382361-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D1%8A%D0%B6%D0%B5%D0%BC-%D0%B8-%D0%BA%D1%80%D0%B0%D0%B4%D0%B5%D0%BC-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B2%D0%B8%D0%B4%D0%B5%D0%BE", "text": "Сравняваме две медийни изяви на премиера от 23-ти май, 2018-та и преди 2620 дни (20-ти март, 2011-та), по време на първия му мандат, в които той говори за реакторите за АЕЦ “Белене”. Ама как само говори!!!??? “Ало, Ваньо!” ряпа да яде! \r\n   Вижте краткото видео (1:25 мин.), първото от трите разположени по-долу. В средното от тях ще видите друга тлъста лъжа, пак от последната му, вчерашната медийна изява, при която съкрати бъдещия живот на блокове 5 и 6, в АЕЦ “Козлодуй” с поне 50%. \r\n  А последното видео разкрива истината за старото желязо, с което ще се “строи” АЕЦ “Белене”. \r\n   \r\n   В   МНОГОКРАТНО съм ПОКАЗВАЛ ДОКАЗАТЕЛСТВА, че към МАРТ 2011-та година нито един от реакторите НЕ Е БИЛ ГОТОВ! Официалното съобщение на завода производител, че реактор №1 е събран идва едва ГОДИНА ПО-КЪСНО. Съвсем е въпросът дали наистина е събиран нов реактор или само е транспортиран стар, от един завод в друг – вижте последното видео? \r\n               \r\n", "date": "2018.05.25", "title": "Бойко Борисов: Лъжем и крадем в полза на държавата (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382362-%D0%B2%D1%81%D0%B8%D1%87%D0%BA%D0%BE-%D0%B5-%D1%82%D0%BE%D1%87%D0%BD%D0%BE", "text": "    Миролюба Бенатова излъчи по Нова потресаващ репортаж за предстоящите кметски избори в Галиче. Разбрахме няколко печални неща: Че кандидатът на ГЕРБ за нов кмет на Галиче е човек на вече осъдения Ценко Чоков и че самият Чоков е бил любимец на ГЕРБ. Че ВМРО в Галиче е против кандидата на ГЕРБ, но това не пречи на Красимир Каракачанов да е коалиционен партньор с мутрите от ГЕРБ.      Че местната структура на ДПС официално подкрепя кандидата на ГЕРБ и така, искат или не искат, вемереовците в Галиче са в един отбор с депесарите.    Че след промени в закона за регистрацията, приети от ГЕРБ и депутатите на Каракачанов, Симеонов и Сидеров, в изборните листи в Галиче са регистрирани над 200 външни лица, които с гласовете си ще осигурят кметския пост на ГЕРБ в неделя.      Че кандидатът на БСП е правилният човек за кмет, защото е единственият борец срещу 20-годишната тирания на Ценко Чоков. Но шансовете му за победа са на кантар заради депесарското рамо за ГЕРБ и мръснишката политика на ВМРО по формулата „В София – коалиция с ГЕРБ, по места – както се договорим“.    Бай Ганьо прави избори в Галиче и резултатът май е печално предизвестен. Освен ако народът на Галиче не се освободи от страха от Ценко Чоков и гербаджийските му господари. А как да се освободи, когато ГЕРБ държи всичко – и централната, и местната, и съдебната власт.    Вкл. и Секционната избирателна комисия в Галиче, ръководена от бащата на гербаджия! В много държави има мафия, само в България мафията си има държава! А днес в Рим папата ще погали по главата покровителя на Ценко Чоков… Как да не си горд, че си българин!  ", "date": "2018.05.25", "title": "Всичко е точно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382363-gdpr-%D0%B8-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D0%BA%D0%B0%D0%B6%D0%B5%D1%88-%D0%BD%D0%B5", "text": "\"GDPR е по-голям от Бийонсе\" - с това заглавие Quartz описва все по-растящия интерес на потребителите от цял свят към регламента на ЕС за защита на личните данни.   Google Trends показва, че търсенията по абревиатурата GDPR са надминали със седем пункта глобалния интерес към Бийонсе, няколко дни преди промените да влязат в сила на 25 май.   Сравнението е впечатляващо, като се има предвид, че кралицата на поп- и R&B-сцената има над 100 милиона последователи само в Instagram, а Общият регламент за защита на данните е нормативен документ, разбираем за група лица, \"просветени\" по задължение.   Вниманието към GDPR е напълно оправдано: новите правила са задължителни не само за територията на съюза, но и за всички световни компании, които обработват или обслужват онлайн-данните на граждани на ЕС.    Това се отнася както за Google, Facebook, Apple, Amazon, Pinterest, застрахователи и банки, големите вериги за търговия с дрехи, самолетни билети или техника, но ще засегне и всеки дребен бизнес, който събира информация, идентифицираща личността на клиента си.     GDPR представлява задълбочена система от правила и рестрикции за търговците - от задължение за известяване на Комисията за защита на личните данни в 72-часов срок след евентуално хакване, до изискване за информиране на всеки потребител за вида, обема и причините за събирането на неговите данни.   GDPR се прилага директно, считано от 25 май 2018 г., без значение дали държавата има специфично приспособено законодателство в областта на личните днани.   Всички граждани и жители на страна-член от ЕС - включително България - имат правото да изискват достъп и възможност за преразглеждане на личните данни, които дадена компания притежава за тях.   Под \"лични данни\" се разбират както име, ЕГН, домашен/работен адрес, електронна поща, IP адрес, телефон и др., така и т.нар. \"чувствителни\" данни: расов и етнически произход, политически възгледи, религиозни или философски убеждения, членство в синдикални организации, генетични данни, биометрични данни, данни за здравословното състояние, данни за сексуалния живот или за сексуалната ориентация.   Компаниите са длъжни да им отговорят в рамките на един месец.   Всяка компания е длъжна да изиска от потребителя си изрично разрешение дали може да събира и съхранява уникалните данни от активността му в сайта.   Потребителят - или \"субектът на данни\" - може да поиска от администраторите да се възползва от следните права:   - право на коригиране или допълване на неточни или непълни лични данни;  - право на изтриване (правото да бъдеш забравен) на лични данни, които се обработват незаконосъобразно или с отпаднало правно основание;  - право на ограничаване на обработването на данни;  - право на преносимост на личните данни и получаването им в структуриран, широко ползван и пригоден за машинно четене формат (отнася се само за данни, предоставени лично от субекта, както и лични данни, генерирани и събирани от неговата дейност);  - право на възражение за обработване на лични данни при условие, че не съществуват убедителни основания с предимство пред интересите, правата и свободите на субекта;  - право да не бъде обект на изцяло автоматизирано решение, включващо профилиране, което поражда правни последствия за субекта на данните или го засяга в значителна степен.   Това доскоро се изчерпваше с безалтернативното \"право\" на потребителя да кликне върху общ бутон \"Съгласен съм\" или да чете безкрайно дългите, сложни, обтекаеми и пълни с технологичен жаргон Правила за ползване. Много от тях не само са трудни за разбиране от масовия клиент, но и го принуждават да се съгласява с всевъзможни условия. Investopedia дава пример с портал за продажба на детски играчки, който събира данните за домашния адрес и телефоните за контакт на клиентите си, като ги препродава на маркетинг-фирми.   Целта на GDPR е да сложи край на тази потенциална злоупотреба с личното пространство на хората.   Ако не харесвате условията, при които данните ви се събират в даден сайт, имате право да оттеглите съгласието си - компанията ще се принуди да прекрати обработката на информацията под заплахата от глоба. В някои случаи отказът ви може да доведе до невъзможност за пълноценно използване на съответната услуга - приложението Instapaper (инструмент за запазване на интересни статии, клипове и др. на едно място) например обяви, че спира временно обслужването на клиенти от ЕС, докато се справи с прилагането на изискванията.   Всеки администратор ще трябва да бъде в състояние да докаже, че съгласието на потребителя за предоставяне на личните му данни е \"свободно изразено, конкретно, информирано, недвусмислено и изрично потвърдено\". Мълчаливото съгласие вече не се приема за валидно.   Защитата на лични данни трябва да се гарантира с мерки като псевдонимизация или криптиране на данните, гарантиране на постоянна поверителност, цялостност и устойчивост на системите по обработването им, водене на архив за всички дейности по обработване на данни в автоматизираните системи, обучение на служители за работа с лични данни и др.   Проблемът е, че както изискванията, така и евентуалните наказания за целия легален бизнес са доста сериозни.   Общият регламент налага финансови глоби при нарушаване на задълженията по защита на потребителските данни. Дадена компания може да бъде санкционирана до 20 млн. евро или до 4% от общите глобални приходи при нарушаване на базовите принципи за обработване на информация - вкл. на условията за придобиване на валидно съгласие. За компания като Amazon това би означавало 7 милиарда долара.   GDPR дава възможност и на потребителите (субекти на данни) да претендират за компенсация, в случай че са налице имуществени или морални щети от нарушението.   Според анализ на Barclays социалните мрежи ще бъдат подложени на най-голям натиск от GDPR, доколкото обработват най-голям обем лични данни. Не се очаква да има значителен спад на приходите от реклама, но намаляването на броя потребители е по-скоро неизбежен. Според тях - средният месечен брой потребители на Facebook и Twitter вероятно ще започне да намалява в края на второто тримесечие на 2018 г.   Засегнати ще бъдат обаче и други технологични компании, търговци на стоки, здравни услуги, застрахователни и банкови институции и др.   За да се стигне до влизането му в сила на 25 май, ЕС даде 2-годишен период на имплементация за всички бизнеси. Вероятно всички са обърнали внимание на масовите онлайн-съобщения до потребителите с изискване за съгласие в последния месец преди изтичането на гратисния срок.   По данни на The Verge обаче, само до преди година 61% от компаниите по света изобщо не са започвали подготовката си за съответствие с GDPR. През януари 2018 г. изследване показа, че 1/4 от бизнесите в Лондон дори не са чували за Общия регламент за защита на личните данни.   Алисън Куул, която преподава антропология и информационни науки в Университета в Колорадо, написа статия за New York Times, в която нарича GDPR \"практически неразбираем за хората, които се опитват да се стиковат с него\". Основателят на PayPal Питър Тийл дори обвини ЕС в налагане на протекционистки режим като \"наказание за САЩ от завист, че в Европа няма нито една успешна технологична компания\".   Естествено, преди да се стигне до драстичните глоби, регулаторите в отделните страни имат право да издават предупреждения, порицания и заповеди за отстраняване на нередностите. Очаква се, че европейските служби ще прилагат по-облекчен режим за първите месеци от действието на регламента.   А и това се налага поради липсата на достатъчен ресурс на националните регулатори - по данни на Reuters 17 от 28 комисии за защита на личните данни признават, че нямат нужното финансиране или кадрови потенциал, за да се справят с евентуална \"лавина\" от сигнали на недоволни потребители.", "date": "2018.05.25", "title": "GDPR и правото да кажеш \"Не\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382364-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8", "text": "    Всеки доставчик на услуги ще бъде задължен да предоставя на клиентите си достъп до подадените от тях данни, както и право на промяната им или пълното им заличаване.   Регламентът предвижда специални технически и организационни мерки, които доставчиците на тези услуги трябва да осигурят, за да ги предлагат на европейските граждани и съответно да обработват личните им данни според изискванията на новата регулация.     Регламентът ще се прилага и по отношение на дружества и лица, които са извън територията на ЕС, но в търговската си дейност обработват лични данни на европейски граждани.   Прилагането и спазването на регламента ще бъде отговорност на национални регулатори. Предвижда се и централен орган, който ще се нарича Европейски борд за защита на информацията.   Неговата цел е да подпомага еднаквото прилагане на регламента във всяка държава и да действа като форум за регулаторите, а при спорове да издава задължителни решения. По предварителна информация обаче, много от националните регулатори не са подготвени за прилагането на тази мярка.", "date": "2018.05.25", "title": "Влиза в сила регламентът за защита на личните данни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382365-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B2%D0%BB%D0%B5%D0%B7%D0%B5-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%BE-%D0%B1%D1%8A%D1%80%D0%B7%D0%BE-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "България трябва да влезе максимално бързо в чакалнята на еврозоната. Това обявиха икономистът Лъчезар Богданов и финансистът Емил Хърсев.   В докладите на ЕК и ЕЦБ има дадена наистина една обективна картина за страните, които искат да приемат еврото, обясниха те.   Относно какво означава стабилност на валутния курс, Хърсев заяви, че това е изпълнено от 20 години в България и в момента означава само, че не сме гласували да влезем в ERM 2, заяви Хърсев.    „Не може да упрекнеш някой, че не е изпълнил нещо, защото той няма възможност да го изпълни“, добави той и заяви, че трябва максимално по-бързо да влезем в чакалнята.   Богданов обясни, че чакалнята за еврозоната е, за да се покаже дали ще има проблеми с валутните курсове.", "date": "2018.05.25", "title": "Експерти: България да влезе максимално бързо в чакалнята на еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382366-%D0%B3%D1%8A%D1%80%D1%86%D0%B8%D1%8F,-%D0%BF%D0%B8%D1%82%D0%B8%D0%B5%D1%82%D0%BE-%D0%B8-%D0%B1%D0%B8%D1%82%D0%B8%D0%B5%D1%82%D0%BE-%D0%B8-%D0%BD%D0%B8%D0%B5", "text": "    Както казваше неотдавна нашият уважаван премиер, ако не ме слушате, ще ви постигне теглото на гърците… На което нашенци се подсмихваха ехидно като Лъжлив Съби от разказите на Чудомир. И добавяха: а дано ни стигне гръцката мъка, барабар с пенсиите и заплатите им… А един колега, умел писач и присмехулник, добавяше: когато гърците дойдат да копаят нашите лозя, а гъркините да се въртят около пилоните в нашите бардаци, тогава ще повярваме, че сме по-добре от тях… С което задочният диалог между властта и народа се изчерпваше…   Ако човек се замисли сериозно, от всичките ни ШЕСТ съседи, с гърците сме май най-различни.  С македонците сме ту братя, ту братовчеди, според международното положение.  Със сърбите сме уж също братя, но отношенията ни са пълни и до днес с много деликатни моменти, да не ги изреждам… В това число и по отношение на Македония и македонците.     Октоподи се сушат пред ресторант на пристанището в Митилини, преди да ги сготвят. Снимка: Иван Бакалов   С румънците сме ту заедно, ту не. Нашите хъшове се бореха срещу турските аги, гастролирали 500 години в България, започвайки борбата (и журналистиката) предимно от румънска територия. Но по пътя към Шенген, към надеждната правова система и озаптяването на криминалните типове от всякакъв калибър сме доста различни. Мисля, че нашата ракия е по-добра от тяхната цуйка, но мамалигата им е по-хубава от нашата…  С турците работата е по-сложна, имаме дълъг период на здраво преплетена история, но това всички го знаят, от училище.     Най-неясни като че ли остават отношенията ни с гърците. Нито е черно-бяло, нито много пъстро. Просто е пълно с митове и исторически подозрения, с приятелство и не дотам, с уважение, гарнирано с многовековно снизхождение (от тяхна страна), или спечелени битки (от наша страна, като при Дойран 1918). Но накрая войните ги печелят гърците, а ние ги губим, с всички произтичащи от това последствия. И така нататък, думата имат историците.  Общото е, че и ние като тях обичаме узо край кристалното им море; че те обичат нашите козунаци и печени великденски агнета, а заедно обичаме поезията и да танцуваме сиртаки: ние като подпийнем повечко узо, а те – защото го могат и е в кръвта им. С една дума – отношенията ни с комшиите са дълъг списък от многовековни възходи и падения. Но да не задълбаваме, защото и без това работите са сложни, а имаме и доста безработни историци, те ще ни обяснят един ден всичко.   Кой обаче е шестият съсед, може да запитате. За мен това е Черно море. Исторически погледнато, то е нашият най-стабилен съсед, който ни е поднасял най-малко изненади – от всякакъв род. И най-много удоволствия, особено лятото. Толкоз по тази тема. Кратко и неясно.  Исках само да кажа, че навлизаме постепенно в Гърция, с група колеги - до Солун с кола, оттам до остров Лесбос – със самолет. Приятна група, хубави хора, както казваше един герой на Георги Мишев. И изключително приятни и мили домакини. Гърци.   Това е пак деликатна тема. По територия и население нашите две страни са сравними. Гърция има 20 000 кв. км повече от България, и (вече) 4 милиона по-голямо население, защото нашите деца избягаха през последните 30 години от успешните ни икономически и социални модели.    В края на 80-те години разликата беше само един милион: те 10, ние 9. Една бегла справка по статистиките на Световната Банка, МВФ и „Файнаншъл Таймс” обаче разкрива огромна бездна между нас и уж мързеливите гърци, както някои горди нашенски празноглавци ги описват. Техният брутен национален продукт (БНП) е около 4-5 пъти по-голям от нашия (според различните източници нашият е 54 милиарда долара, техният – 300 милиарда долара); БНП „на глава” е $7743 у нас, а у тях между $22 000-29 000; средната продължителност на живота у нас е 75 години, у тях – 80,3 години; средната заплата у нас – $553, у тях – $1300.    Гръцката икономика, пак според един от горните източници, е по-голяма от всичките балкански икономики, взети заедно. Гърция е 7-та туристическа държава в света (15 милиона туристи миналата година); здравеопазването и медицинското обслужване я нареждат на 14 място в света. Армията им е над 4 пъти по-многочислена от нашата, а за въоръжението да не говорим. Там е като в оня виц, където Петър Младенов казал на митинга: „Да дойдат танковете!”, а сътрудникът му запитал: „И двата ли?”  След Кипър и окупацията му през 1974 г., след гръмогласната пасивност на НАТО да предотврати разделянето на острова, Гърция не храни кой знае какви илюзии по отношение на Атлантическия съюз. Да ми прости Мони Паси за тази констатация…       Те имат двама Нобелови лауреати по литература ( Елитис и Сеферис), имат гиганти в киното и театъра като Тео Ангелопулос и Коста Гаврас, Елиа (Илайа) Казан (грък от Смирна/Измир, емигрирал в САЩ), Мелина Меркури и Ирене Папас, имат Теодоракис и митичният Зорба на Казандзакис.  И ние имаме, да спомена само Йовков и Елин Пелин, Антон Дончев и Емилиян Станев, както и много други,  но не знам дали моментът е подходящ да се хвалим, особено с икономиката и социалните ни мега-постижения.  Една от големите разлики между нас и гърците е колко много се грижат те за културата си, колко пари наливат в нея, и колко стиснати сме ние през последните 30 години когато става дума за култура, книгоиздаване и т.н. Ако има данъчни облекчения, те са за хазарта, но не и за издателствата… Ето така стигаме до другата разлика: исторически погледнато Гърция отглежда Аристотел и Платон, а ние отглеждаме много бакали, маскирани като политици. Не случайно Алековият герой мечтае за Солунската митница, а не обратното…   Преди 30-35 години БТА имаше един великолепен кореспондент в Атина: Венци Тунев. Той ни осведомяваше смислено както за политиката и икономиката на Гърция, така и за културата на този исторически исполин от древна Елада и Омир насам. И Иван Гарелов показваше много. Сега работата се промени, въпреки че тогава имаше цензура, а днешната журналистика уж би трябвало да е независима… Както и да е, това е положението.   Удивително е как за тези 1300 години съседство, ние не сме научили почти нищо от уменията на гърците. В това число и умението да се радваме на живота. Как например те, които са отдавна в НАТО, ЕС, ОИСР и т.н., никога не развалиха отношенията си с Русия, докато ние сме наричани или „16-та република на СССР”, или „руски васали”, или частично сме русофоби, които молят за едно газово хъбче и една тръбица по дъното на Черно море….       Как така ние все печелим битки, но губим войни, а при тях е обратното? Как така малка Швейцария, която е била най-бедната страна в Европа допреди стотина години, изучи и взе най-доброто от съседите си като Германия, Франция и Италия, за да се превърне днес в „Алпийския икономически връх”, използвайки само два фактора – ум и упорита работа.  Докато ние все се каним да станем Швейцария на Балканите, както ни обещаваше един политик-литератор-дипломат-депутат?  Както се казва в стария анекдот, когато в Гърция се роди дете, в три еврейски кибуца в Израел започват да плачат…  „Абе, гърците са го измислили”, дълбокомъдрено заключава една кичозна реклама  по нашето радио…   Дълбоко се извинявам на нашия уважаван и неповторим политически елит за горните сравнения. Sorry, почитаеми!   И за да вляза в правилния тон, ще кажа, че в една област сме научили много от гръцкия политически елит: и там имат силна обич към еврофондовете, и там се бърка в кацата с меда, но очевидно все нещо остава и за обикновения грък, който работи здравата, ако се съди по нивите, селата, градовете и пътищата им…  Въпреки забележките на нашите стахановци и герои на капиталистическия труд относно гръцкото трудолюбие.   На Сократ се приписва следната мисъл:”Благодаря ви богове, че съм се родил свободен, а не роб; мъж а не жена; грък, а не варварин.” Както се вижда, вторият елемент (мъж, а не жена), днес не отговаря на политическата коректност и на духа на Истанбулската конвенция. Но предполагам, че прочутият философ се е изразил фигуративно, имайки предвид храбростта на гърците, а не персонажите на Сафо. Колкото до третия елемент – за варварите – сигурен съм, че Сократ е имал предвид аборигените от Папуа Нова Гвинея, а не някои на север…  Това е положението, както казваше често Кърт Вонегът.    Лесбос е може би един от най-известните острови в света, предимно поради три причини. Първо, тук е родното място на Сафо, прочутата поетеса (7-6 век преди н. е.), която Платон намира за интересна жена, наричайки я „десетата муза”. Второ, изящната Сафо е известна и с изящните си чувства и рими, посветени на други изящни жени, предизвикали у поетесата нежни чувства. Името на острова дава и името на този вид жени, наричани скромно и ясно: лесбийки. Това става преди ерата на Истанбулската конвенция. Думата „гей” още не е конструирана. А абревиатурата ЛГБТ ще се наложи много по-късно, когато жанровото разнообразие в сексуалната ориентация от Сафо до Кончита и от Оскар Уайлд до Сър Елтън Джон се обогатява с бисексуални, транссексуални и вероятно други разклонения на човешката тръпка. Боговете така са пожелали, както би казал Омир…   Но факт е, че в Лесбос много местни хора ненавиждат думата „гей”. И особено горната сложна абревиатура, която включва в себе си  мустакатата и брадясала лейди Кончита Вурст, иначе лауреат на прочутия с шумотевицата и нискокачествената си продукция песенен конкурс на Евровизията. Даже преди няколко години група граждани на Лесбос, обидени от нежната дума „гей” и по-висшето ЛГБТ, поискаха тези термини да бъдат обявени извън закона, защото обиждали културното наследство на острова. Както и да е, оставяме  тази сложна и деликатна материя в стиховете на Сафо.   Третата причина за известността на острова обаче е течна. Казва се УЗО. Тук, в малкото градче Пломари се прави вероятно най-доброто, най-изящното и най-поетично ПИТИЕ, с което е свързано гръцкото БИТИЕ. (Римата е моя, но може  да принадлежи и на Сафо).       Узо „Пломари”. Заедно с отглеждането на маслини, производството на зехтин, на сапун, туризма и рибарството, течното сребро на Пломари е както запазена марка и символ на острова, така и „паралелната кръв” на гърците, която тече в гърлата и душите им и ги прави толкова поетични, пламенни, горди, бунтовни и луди като Зорба. Тази напитка също така ги успокоява, разговаря, сближава, тя е социалното лепило на гръцкото общество, което понякога е толкова различно от това на съседите им на север.   Много нашенци са ходили в Лесбос, но за тези, които още не са, ще кажа, че островът в Егейско море е само на 4-5 мили от турския бряг, че е около 1600 кв. км, с население от около 90 000 души, като една трета от тях живеят в столицата Митилини. Към тях трябва да се прибавят и десетина-дванайсет хиляди бежанци от Африка, Азия и Близкия Изток, които живеят в два лагера, или се мотат по улиците на града, докато чакат да им се уредят документите за страни като Швеция, Германия или други благоденстващи държави. Присъствието им често изнервя местните хора и понякога води до инциденти.    ", "date": "2018.05.25", "title": "Гърция, питието и битието (и ние)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382367-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B1%D0%B5%D0%B7%D0%BF%D0%BE%D0%BB%D0%B5%D0%B7%D0%BD%D0%B0", "text": "„Доналд Тръмп е от типа хора, които удрят в лицето, но ако опонентът отвърне на удара, казват: „Нека бъдем приятели\". Китай отвърна и той отстъпи. Европейците му казаха колко е прекрасен и не получиха нищо.\" Това е начинът, по който висш американски служител от изпълнителната власт описва последните обрати в политиката за санкции на администрацията на американския президент, която тази година се занимава с Европа, Русия, Китай и Иран. Това, което бизнес лидерите виждат, казват анализатори, е наказателен подход, който е капризен, агресивен и понякога недобре подготвен. Освен ако компаниите или техните ръководства не започнат да се борят с Белия дом, те нямат друг избор, освен да се придържат към дългата и понякога погрешна ръка на американското право. Капризността си пролича на 13 май, когато президентът Тръмп дръпна ръчната спирачка на ZTE, четвъртия по големина производител на телекомуникационно оборудване в света, който е силно подкрепян от китайското правителство. Той бе доведен до ръба на банкрута, след като американското правителство през април забрани на фирмите да му доставят компоненти. Това беше наказание за нарушаването на американските санкции от страна на ZTE срещу Иран и Северна Корея, както и за последващите лъжи за това как нейните служители са замесени в нарушенията. В два изненадващи туита Тръмп обаче заяви, че работи съвместно с китайския президент Си Цзинпин, за да върне ZTE „бързо в бизнеса\", и че спасителният пояс е част от по-голяма търговска сделка с Китай. Американски конгресмени коментираха, че това си е клякане пред натиска от страна на Китай. Но поведението на Тръмп не беше само необичайна намеса в правоприлагането. То дойде в деня, в който неговият съветник по националната сигурност Джон Болтън заплаши да накаже европейските фирми, които нарушават новите санкции, които администрацията на Тръмп налага на Иран, след като Вашингтон се оттегли от ядрена сделка. С други думи, уличените в нарушение китайски фирми могат да продължат да си работят, докато европейските компании, озовали се в същото положение, ще бъдат обект на американски санкции, освен ако техните лидери не се противопоставят. Въпросът, който европейският бизнес си задава, е дали ръководителите от ЕС имат куража да поведат такава битка. Френските автомобилопроизводители, нефтената компания Total, самолетната Airbus развиват по-силни бизнес връзки с Иран след отмяната на европейските санкции през 2016 г. Peugeot и Renault продадоха повече от 600 000 коли миналата година. Total подписа сделка за 5 млрд. долара за добив на природен газ в Иран, в партньорство с китайската PetroChina. Иран е поръчал 100 самолета от Airbus. Международната система за банкови преводи SWIFT, базирана в Белгия, свърза отново иранските банки с глобалната си мрежа през 2016 г. Може ли блокът да блокира? Европейските лидери се опитаха миналата седмица да разработят план за запазване на иранската сделка, която да позволи на бизнеса от техните държави да продължи да търгува с Иран. Али Ваез от консултантската компания International Crisis Group казва, че за да остане Иран на борда, европейците трябва да обещаят на Техеран, че ще продължат да внасят петрол и да гарантират по-нататъшния му достъп до SWIFT. Но за да направи това, Европа трябва да вземе „поредица от нелицеприятни решения\". Те включват заплаха от налагане на тарифи върху американския внос, ако администрацията на Тръмп нанесе вторични санкции на европейските фирми, търгуващи с Иран, или да наложи „блокиращо законодателство\" като това от 1996 г., което защити европейските компании от американски санкции, свързани с Куба. „Отстъпката, направена за ZTE, е добър пример, че ако ЕС извади големите оръжия... тогава може да се договорят изключения „, смята Ваез. Но мнозина се съмняват в желанието на Европа да влезе в такава битка. „В най-смелите ми мечти не мога да си представя Европа да го направи\", казва Амос Хохщайн, който като член на администрацията на Обама ръководеше усилията за налагане на санкции върху иранския петрол през 2012 г. Патрик Мърфи от адвокатската кантора Clyde and Co казва, че предложените ирански санкции са твърде различни от кубинските, за да може се използва тогавашният подход. Освен това, добавя Мърфи, в един все по-доларизиран свят бизнесът и банките са толкова притеснени, че могат да бъдат изключени от финансовата система, че всъщност се наблюдава „надхвърляне\" на ограниченията, наложени от Америка. Според него това обяснява бавния темп на европейските инвестиции в Иран през периода 2016 – 2018 г., въпреки че европейските санкции бяха отменени. На 16 май Total обяви, че ще отмени инвестицията си в Иран до ноември, ако американските власти не ѝ предоставят гаранции. Компанията обясни, че не може да си позволи да бъде изложена на санкции, които могат да включват загубата на финансиране от американски банки в долари. Фирмите са изправени пред много други усложнения. Според адвокатската кантора Gibson Dunn, откакто Тръмп встъпи в длъжност, САЩ все повече разчитат на санкциите, за да се справят с тероризма, разпространението на ядрени оръжия, злоупотребите с човешките права и корупцията. Миналата година Доналд Тръмп добави около 1000 субекта в своя „черен списък\", което е почти с 30% повече, отколкото в последната година на Барак Обама (виж графиката). Службата за контрол на чуждестранните активи (OFAC), която налага санкции от Вашингтон, привлече безпрецедентно вниманието на финансовия министър Стивън Мнучин. „Доколкото ни е известно, никога не е имало министър на финансите, толкова очевидно обсебен от инструмента за санкции\", казва Гибсън Дън.", "date": "2018.05.25", "title": "Борбата срещу американските санкции може да е безполезна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382368-%D1%81%D0%B0%D1%89-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%83%D1%81%D0%B8%D0%BB%D0%B8%D1%8F%D1%82%D0%B0-%D0%B7%D0%B0-%D0%BE%D1%81%D1%8A%D1%89%D0%B5%D1%81%D1%82%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0", "text": "Външните министри на САЩ и Южна Корея Майк Помпейо и Кан Кьон-уа се договориха да продължат да работят за създаването на подходящи условия за преговори между Вашингтон и Пхенян, предаде Ройтерс, цитирайки изявление на южнокорейското външно министерство. Министър Кан Кьон-уа заяви, че е разговаряла по телефона с държавния секретар на САЩ, след като американският президент Доналд Тръмп отмени срещата на високо равнище със севернокорейския лидер Ким Чен-ун. Сингапурското външно министерство също изрази съжаление за отмяната на срещата, която трябваше да се проведе в града, съобщава Асошиейтед прес. Японският външен министър Таро Коно заяви, че неговата страна разбира решението на Тръмп да отмени срещата с Ким Чен-ун, предаде ДПА. „Безсмислено е да се провежда среща\", която не се очаква да доведе до резултати, подчерта той. Таро Коно добави, че Токио ще продължи да сътрудничи на Вашингтон за провеждането на плодотворни преговори за денуклеаризация на Северна Корея и за разрешаването на въпроса с отвлечените от режима в Пхенян японски граждани.", "date": "2018.05.25", "title": "САЩ и Южна Корея продължават усилията за осъществяване на срещата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382369-%D0%BE%D1%82-%D0%B4%D0%BD%D0%B5%D1%81-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8", "text": "Започват да се прилагат новите правила за защита на личните данни. Общият регламент относно защитата на данните (ОРЗД) влиза в сила от 25 май, а целта му е да позволи на гражданите на Европейския съюз (ЕС) да упражняват по-добър контрол. Новият регламент е част от пакета за реформи за защита на личните данни на ЕС, включващ още директивата за защита на данните за полицията и органите на наказателноправната система. От 25 май гражданите ще имат улеснен достъп до техните данни, включително и по-голяма информация за обработването им. ОРЗД въвежда и ново „право за преносимост\" на данните, което има за цел да улесни преноса на лични данни между доставчиците на услуги. Регламентира се и „право на забравяне\", което предвижда, ако дадено лице вече не желае данните му да се обработват и не съществува законна причина те да се съхраняват, да бъдат изтрити. Какви са правилата за предприятията и фирмите? От 25 май влиза в сила единен набор от общи за ЕС правила. Публичните органи и предприятията, които обработват данни в големи мащаби, вече са задължени да назначат специално длъжностно лице, което да отговаря за защитата им. Въвежда се т. нар. „обслужване на едно гише\". Това е правило, предвиждащо предприятията да контактуват само с един-единствен надзорен орган в държавата от ЕС, в която те са установени основно. Въвеждат се техники за насърчаване на поверителността, като например псевдонимизация (когато идентифициращи полета в рамките на даден запис на данни се заменят с един или няколко изкуствени идентификатора) и криптиране (когато данните се кодират по такъв начин, че само упълномощени субекти могат да ги четат). Предприятията ще трябва да извършват и оценки на въздействието, когато обработването на данни може да доведе до висок риск за правата на гражданите. От Европейската комисия напомнят, че конкретната причина за договарянето на нови правила бе изразеното безпокойство на две трети от европейците от начина, по който се обработват данните им. Заместник-председателят на ЕК Андрус Ансип увери, че с промяната неприкосновеността на личния живот на европейските граждани ще бъде по-добре защитена, а предприятията ще ползват един и същ набор от правила в целия ЕС. Според комисаря по въпросите на правосъдието и потребителите и Вера Йоурова, с Общия регламент относно защитата на данните Европа потвърждава цифровия си суверенитет, подготвя се за ерата на цифровите технологии и си възвръща доверието в успеха глобална цифрова икономика", "date": "2018.05.25", "title": "От днес влизат в сила новите правила за личните данни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382360-%D1%80%D0%BE%D0%B9%D1%82%D0%B5%D1%80%D1%81-%D0%B8-%E2%80%9C%D1%84%D0%B0%D0%B9%D0%BD%D0%B5%D0%BD%D1%88%D1%8A%D0%BB-%D1%82%D0%B0%D0%B9%D0%BC%D1%81%E2%80%9D-%D0%B1%D1%80%D1%8E%D0%BA%D1%81%D0%B5%D0%BB-%D0%BE%D1%82%D1%80%D1%8F%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0,-%D0%BE%D0%BF%D0%B0%D1%81%D0%B5%D0%BD%D0%B8%D1%8F%D1%82%D0%B0-%D1%81%D0%B0-%D0%B4%D0%B0-%D0%BD%D1%8F%D0%BC%D0%B0-%E2%80%9C%D0%B2%D1%82%D0%BE%D1%80%D0%B0-%D0%B3%D1%8A%D1%80%D1%86%D0%B8%D1%8F%E2%80%9D", "text": "България не е готова да влезе в Еврозоната, отчита доклад на Европейската комисия, който се публикува веднъж на две години, съобщават Ройтерс и “Файненшъл таймс”. В документа се посочва, че страната ни, както и останалите 6 държави-кандидатки, не са готови да приемат еврото.   Документът посочва, че страната ни покрива три икономически критерия – за ценова стабилност, публични финанси и дългосрочни лихви. България обаче не отговаря на изискванията за валутно-обменния механизъм и законодателството не е напълно съвместимо с договора за функционирането на Европейския съюз.   По-рано “Ройтерс” обяви, че сред констатациите в доклада са липса на независимост на централната банка у нас и притеснения, че корупционната среда заплашва стабилността на банковия сектор в България.     “С оглед на оценката си относно правната съвместимост и изпълняването на критериите за конвергенция и взимайки предвид допълнителни релевантни фактори, Комисията смята, че България не изпълнява условията за приемане на еврото”, се казва в оценката на Комисията, с която Ройтерс разполага.     Споменаването на критерия за конвергенция означава, че според ЕК няма устойчиво нарастване на доходите. Припомня се също, че за да се откаже тактично на българското правителство, отскоро като условие за ERM II бе поставено и членството в европейския банков съюз, което означава да се започне с така нареченото “тясно сътрудничество” с еврозоната.   България посочи, че съгласно законодателството на ЕС членството в банковия съюз не е критерий за членство в еврозоната, нито за влизане в ERM II. Но решението за приемане на дадена страна в ERM II е в ръцете на правителствата на страните от еврозоната и на Европейската централна банка. Представители на еврозоната, ЕК, ЕЦБ и други органи ще проведат разговори в София за членството на страната в ERM II в сряда.  В общи линии през последните години България покрива всички “числови критерии” за членство в самата еврозона (“Маастрихтските критерии*), което е признато от Европейската комисия и Европейската централна банка в докладите им за конвергентните програми на държавите.     Няма краен срок за престоя в ERM ІІ, но датата на която еврото ще смени българския лев може да става все по-далечна, ако страната ни не отстрани макроикономическите дисбаланси или не отбележи напредък в конвергенцията.     Освен това още през 2003 г. ЕЦБ излезе със становище, че няма пречка държави с валутен борд, вързан към еврото, да влязат в ERM II и да останат в борда до приемане на еврото.   “Позицията на българското правителство и на централната банка е, че е неприемливо банковият съюз или Механизмът за тясно сътрудничество (close cooperation ) да бъде предусловие за членство в ERM II. Готови сме в деня след евентуално одобрение на присъединяването на лева към валутния механизъм да кандидатстваме и в Mеханизмът за тясно сътрудничество”, казва финансовият министър Владислав Горанов в интервю за “Капитал” в началото на май. И точно тук е “препъни камъчето”, заради което толкова се забави кандидатстването за чакалнята.     Въпреки че изпълняваме повечето условности и сме сравнително стабилни и предвидими, реалната конвергенция с европейската икономика винаги е била спъвана от опасенията за корупция, слаби институции и неефективна съдебна система. В очите на страните от еврозоната, това изглежда като нова “Гърция”, която може да се наложи да бъде спасявана с пари от джоба на германците.", "date": "2018.05.25", "title": "Ройтерс и “Файненшъл таймс”: Брюксел отряза България за Еврозоната, опасенията са да няма “втора Гърция”!"}
{"url": "http://www.classa.bg/%D1%81%D0%B2%D1%8F%D1%82/item/382355-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D1%89%D0%B5-%D1%81%D0%BF%D1%80%D0%B0%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D1%82%D0%BE%D0%BC%D0%B0%D1%85%D0%BE%D1%83%D0%BA", "text": "САЩ планират да спрат производството на круизните ракети \"Томахоук\", съобщава порталът \"Defense One\", цитирайки бюджетния проект на флота за следващата година.   Разработена през 80-те години, ракетата, която \"е била незаменим елемент във всички основни американски военни действия повече от две десетилетия\", вече не е годна за съвременните предизвикателства.   Според сайта, Военноморските сили ще се фокусират върху създаването на оръжие за нападение - по-бързо, безшумно и с по-смъртоносна точност, като новата анти-корабна ракета с далечен обсег AGM-158 LRASM и тази за атака NGLAW от следващо поколение. Новите оръжия, които ще заменят Томахоук и ще бъдат пуснати през 2025 г. и 2030 г. съответно, \"може да са свръхзвукови, много пъргави и ефективни дори и в трудните условия електронна война\".   Въпреки това, в публикацията се посочва, че характеристиките на новите оръжия може да не оправдаят очакванията на флота, за разлика от Томахоук, многократно доказани в битки.   По тази причина Defense One вярва, че спирането на производството им чрез решение, което Конгресът може да приеме през 2019 г. \"е просто неприемливо в този опасен и несигурен свят\".", "date": "2018.05.25", "title": "Съединените щати ще спрат производството на ракети \"Томахоук\""}
{"url": "http://www.classa.bg/%D1%81%D0%B2%D1%8F%D1%82/item/382356-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0,-%D1%87%D0%B5-%D1%81%D0%B0%D1%89-%D1%81%D0%BA%D0%BE%D1%80%D0%BE-%D1%89%D0%B5-%D0%BF%D1%80%D0%B8%D0%B7%D0%BD%D0%B0%D1%8F%D1%82-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D0%B4-%D0%B3%D0%BE%D0%BB%D0%B0%D0%BD", "text": "Статутът на Голанските възвишения е \"водещ в дневния ред\" на дипломатическите разговори между САЩ и Израел. Това беше съобщено на Ройтерс от министъра на разузнаването на еврейската държава Йизел Кац, предвиждайки, че Вашингтон \"най-вероятно ще признае израелския суверенитет над платото през следващите месеци\".   \"Това е най-подходящото време за това действие\", каза министърът за тези земи под еврейска окупация след Шестдневната война от 1967 г. Кац твърди, че страната му трябва да поддържа тази стратегическа територия след операциите на Иран в Сирия. \"Най-болезненият отговор, който може да бъде даден на иранците, е да се признае суверенитетът на Израел над Голан с американска президентска прокламация\", каза той. Това ще изпрати съобщение до Техеран: \"Наистина ли искате да унищожите Израел и така да предизвикате атаки срещу себе си?\"   Голанските възвишения се простират между Израел, Ливан, Сирия и Йордания. Почти 70% от тези земи - приблизително 1200 квадратни километра, принадлежащи на Сирия - бяха анексирани без международна подкрепа от Тел Авив през 1981 г. По-рано този месец тази територия беше сцена на нападение с десетки ракети.", "date": "2018.05.25", "title": "Израелски министър потвърждава, че САЩ скоро ще признаят суверенитета на Израел над Голан"}
{"url": "http://www.classa.bg/%D1%81%D0%B2%D1%8F%D1%82/item/382357-%D0%B8%D1%80%D0%B0%D0%BD-%D0%BE%D0%B1%D1%8F%D0%B2%D0%B8-%D1%81%D0%B5%D0%B4%D0%B5%D0%BC-%D1%83%D1%81%D0%BB%D0%BE%D0%B2%D0%B8%D1%8F,-%D0%BA%D0%BE%D0%B8%D1%82%D0%BE-%D0%B5%D0%B2%D1%80%D0%BE%D0%BF%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D0%B8,-%D0%B7%D0%B0-%D0%B4%D0%B0-%D0%B7%D0%B0%D0%BF%D0%B0%D0%B7%D0%B8-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Върховния лидер на Иран, Али Хаменей, даде поредица от условия, които европейските страни, подписали Интегралния съвместен план за действие (JCPOA), трябва да изпълнят, ако искат да се запази ядрената сделка след напускането на САЩ.   Списъкът от изисквания беше публикуван на уебсайта на Аятолаха след срещата в сряда с правителствените органи на Ислямската република. На срещата Хаменей подчерта, че иранската икономика не може да бъде решена от Обединеното кралство, Франция и Германия, западните страни, които остават в историческия договор от 2015 г.   \"Тези три страни са действали срещу думата си в ядрените преговори преди около тринадесет или четиринадесет години. През последните две години САЩ нарушиха JCPOA няколко пъти, а Европа мълчи\", каза Иранският лидер. \"Ние нямаме конфликти по отношение на тези три страни, но ние не им вярваме, въз основа на предишен опит\", каза Хаменей. \"Сега те трябва да докажат, че няма да повтарят същата лъжа\", каза той, като съобщи списък със следните седем условия:   Да се компенсира Иран за мълчанието при американското нарушение на JCPOA. Издаване на резолюция срещу нарушаването от Съединените щати на резолюция 2231 на Съвета за сигурност на ООН. Обещание да не повдигат въпроси относно ракетите и регионалните дела на Ислямската република Конфронтиране на всяка форма на фалшифициране на иранския имидж Изрично противопоставяне на ограничителните мерки на Вашингтон срещу Техеран Гарантиране, че иранският петрол ще бъде изцяло продаден в обема, който Техеран желае, въпреки блокадата на САЩ. Уверение се, че вашите банки ще улеснят търговските сделки с Ислямската република   Според твърденията на Хаменей, Иран има право да възобнови ядрените си действия, в случай че тези европейски държави не спазват изискванията. \"Нашият враг е поставил залата на войната в Министерството на финансите, вместо на отбраната. По същия начин, ние трябва да се изправим пред този враг от икономическия център на правителството\", каза той.", "date": "2018.05.25", "title": "Иран обяви седем условия, които Европа трябва да изпълни, за да запази ядреното споразумение"}
{"url": "http://www.classa.bg/%D1%81%D0%B2%D1%8F%D1%82/item/382358-%D0%BD%D0%B0%D0%B9-%D0%BC%D0%BE%D1%89%D0%BD%D0%B8%D1%8F%D1%82-%D0%BF%D0%B0%D1%81%D0%BF%D0%BE%D1%80%D1%82-%D0%B2-%D1%81%D0%B2%D0%B5%D1%82%D0%B0", "text": "Японците днес притежават паспорта, който им позволява да пътуват до най-много страни без виза в света, според новата класификация на международната консултантска компания Henley & Partners.   Документът от тази азиатска страна осигурява безвизов достъп до 189 държави, над възможностите на паспортите на Германия и Сингапур, заели втора позиция.   Третото място е за Испания, Италия, Финландия, Франция, Швеция и Южна Корея. Гражданите на всички тези държави могат да пътуват свободно в 187 държави.   В другия край на списъка са Ирак и Афганистан, чиито граждани могат да пътуват само до 30 държави без виза. Преди тях са класирани Сомалия и Сирия.   Страните, които показаха най-добра динамика от миналата година, са Украйна (напреднала с 20 пазиции, до 128 страни), Грузия (19 -111) и Китай (17-70).   Сред латиноамериканските страни най-добре са Чили (174 страни), Аржентина и Бразилия (170), Мексико (158) и Уругвай (154). Те са следвани от Парагвай (143), Венецуела (138), Перу (135), Колумбия (127), Еквадор (91) и Боливия (79).   Класификацията се е променила много в сравнение с миналата година, когато в този списък първото място заемаше Швеция.", "date": "2018.05.25", "title": "Най-мощният паспорт в света"}
{"url": "http://www.classa.bg/%D1%81%D0%B2%D1%8F%D1%82/item/382359-%D0%BA%D0%B0%D1%84e%D0%BD%D0%B0%D1%82%D0%B0-%D1%86%D0%B8%D0%BF%D0%B0-%D0%B2%D0%B5%D1%87%D0%B5-%D1%81%D1%82%D1%80%D1%83%D0%B2%D0%B0-%D1%88%D0%B5%D1%81%D1%82-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B7%D1%8A%D1%80%D0%BD%D0%B0%D1%82%D0%B0", "text": "Айда Батъл култивира кафе в семейна ферма, на хълмовете около вулкана Санта Ана в Ел Салвадор. Както и при предишните поколения, в своята ферма тя не е имала никаква полза от обвивката, която покрива зърната кафе: като всички други я е използвала като евтин тор или, най-често, като боклук. Един ден, обаче, когато минавала покрай купчина люспи, съхнещи на слънцето, жената почувствала хубав аромат на хибискус и други флорални аромати. После осъзнала, че може да извлече някаква стойност от нещо, толкова дълго смятано за боклук. Батъл накиснала обвивките в гореща вода и получила напитка с интересен вкус. \"Веднага започнах да се обаждам на клиентите си, за да я опитат\", каза фермерката пред \"Блумбърг\".   Но звездният момент за люспите на кафето - които съдържат малко кофеин и имат по-слаб вкус от зърната му - идва повече от десетилетие след откритието на Батъл. Наскоро известната мрежа от кафенета Starbucks въведе нови напитки, подсладени със сироп от люспите, и предлага в САЩ и Канада \"захарен пълнеж\", направен с този продукт. Техните конкуренти, като Stumptown Coffee Roasters и Blue Bottle Coffee, също започнаха да добавят новия продукт към своите менюта, като чай и газирани напитки.   Благодарение на търсенето на тези вериги, обвивката на кафето вече достигна по-висока цена от самото зърно. Батъл каза че получава 7 долара за фунт (450 грама) ципи, а средната цена на кафето е $ 1.20, най-ниската в последните две години поради свръхпредлагането на Арабика на пазара. Оказва се, че днес люспите на кафето струват шест пъти повече от зърната му.   Според Блумбърг, за момента не е възможно да се изчисли обемът на продажбите на тази нова стока, но е очевидно, че те все още са малки. В същото време Батъл твърди, че продава хиляди фунта люспи от кафе за година. Ако продуктът не остане само моден феномен и търсенето му продължава да расте, с течение на времето ще замени кафето, смята фермерката.", "date": "2018.05.25", "title": "Кафeната ципа вече струва шест пъти повече от зърната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382351-%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%B7%D0%B0-4-%D0%BB%D0%B5%D0%B2%D0%B0-%D0%BB%D0%B8%D1%82%D1%8A%D1%80-%D0%B1%D0%B5%D0%BD%D0%B7%D0%B8%D0%BD", "text": "    В понеделник новият държавен секретар обеща да наложи на Иран “най-тежките санкции в историята”, а в събота във Виена се събират представители на Германия, Русия, Франция, Великобритания и Китай, за да спасяват положението, защото санкциите срещу Иран са де факто търговска война срещу Европа.   Но както е казал народът – сговорна дружина просо сънува. Едва ли е дошло времето, в което Европа ще може да се съюзи с Русия, за да се опълчи на САЩ. Франция и Германия явно са на различни позиции и няма да се разберат за съвместни действия срещу Тръмп. На Великобритания пък изобщо не може да се разчита за подобна антиамериканска завера. Вероятно отива във Виена само за да внесе смут и раздори и да попречи на каквито и да било координирани действия. Китай пък по принцип винаги отстъпва, бяга от директните конфликти и после си играе своите игри.       Малко по-сложен е случаят с Русия. От една страна, тя ще се радва, ако успее да влезе в такава голяма завера срещу САЩ. Но от друга, би трябвало  Русия да е  изключително  доволна  от санкциите срещу Иран, тъй като цената на петрола, която три и половина години се въртеше около 50 – 55 долара за барел, вече опипва границата от 80 долара и явно ще върви нагоре – може би до към 90, а защо не и до 120. Това ще спаси Русия от фалита, а може би и от народния гняв.   Санкциите засягат много компании и проекти, но в крайна сметка май пак става дума главно за петрол. Големият печеливш от данданията срещу Иран е близкият съюзник на САЩ – Саудитска Арабия. Тя от няколко години трупа бюджетен дефицит и дори се налага да продаде части от златната си кокошка – петролната компания АРАМКО, която се оценява някъде между 14 и 21 трилиона долара. Големият диапазон се дължи на пазарната цена на петрола.   Саудитска Арабия е приказно богата, но военните разходи и болните амбиции за регионално господство прахосват богатството с по-голяма скорост от натрупването. При 50 долара за барел Саудитска Арабия трябва или да си затегне силно колана, или да фалира. Но при 100 ще може да воюва и в Сирия.   Печеливши са и американските производители на шистов петрол и газ, защото при 50 долара за барел сметките им изобщо не се връзваха. 70 също не е достатъчно, но при 80 вече подават глава над водата.   Другият  печеливш би  трябвало да е  Венецуела,  която има огромни запаси от петрол, но той е твърде тежък за добив и рафиниране. Ниските цени докараха и тази държава до фалит, а високите ще я спасят.   За да попречи на Венецуела да се възползва от скъпия петрол, САЩ й наложиха пълно ембарго, подобно на кубинското. Поводът са последните избори, на които президентът Мадуро спечели убедително. Твърди се, че тази победа е грубо фалшифицирана, така че САЩ налагат санкциите пак в името на човешките права.   Да приемем, че е така. Но пък ако човешките права бяха истинският приоритет в международната политика, САЩ би трябвало първо да блокират Саудитска Арабия, а тя им е най-верният съюзник, вероятно след Израел.   Печелят всички производители на петрол, но на някои не трябва да се позволи да печелят.   Това, естествено, са Русия и Венецуела, които отказват да се подчинят на САЩ. В Либия и Сирия е хаос, там производството е много свито, а държавите като че ли нямат достъп до собствените си находища. Като добавим и санкциите срещу Иран, то цената на петрола не може да не стигне отново 100 долара.   За Европа това означава край на скромния икономически растеж през последните 2-3 г.   България вероятно ще се върне във времето на депресията и някои започнати небостъргачи ще останат недовършени. Една депресия в Европа означава, че преводите на гурбетчиите към България силно ще намалеят. А и работните места ще са твърде малко.   Цената на бензина у нас спокойно може да удари 4-5 лева за литър. Но всяко зло за добро – задръстванията ще изчезнат, а въздухът в центъра на София ще се поизчисти. Пчелите също ще останат доволни.   Може ли Европа да се възпротиви, както се заканва? Вероятно може, но само ако е единна. А тя не е. Франция настоява за контрасанкции и твърда съпротива, докато Германия няма никакво намерение да се противопоставя на САЩ. На срещата в София Макрон заяви: “Ако приемем, че други велики сили, пък макар и да са наши съюзници, решават вместо нас, тогава вече не сме суверен“. Меркел би могла да отговори: “Ами да, ние не сме съвсем суверен още от Втората световна война!”   Благодарение на натиска на Франция, Европейската комисия обяви, че ще защити европейските компании чрез така наречения блокиращ статут. Без Германия едва ли ще успее да приеме такава мярка.   Меркел е 10 пъти  по-сдържана  от Макрон  и очевидно няма никакво намерение да вкарва страната в какъвто и да било съюз срещу САЩ. Нейният подход е от типа на “со кротце и со благо” Едва ли ще се откаже от “Северен поток -2”, както иска Тръмп, но едва ли ще се включи в открит бунт срещу американската хегемония.   Разликата в бойния дух на двете водещи европейски държави също има петролни измерения. Голямата френска петролна компания “Тотал” имаше големи амбиции в Иран, но онзи ден обяви, че се оттегля от сделката да изследва иранския шелф. Германия няма такива гиганти, нито такива проекти. Но пък търговията и на двете страни с Иран не е в такива мащаби, че да си струва да воюват със САЩ. Делът на Иран във френския износ е едва 0,3 на сто, а на Германия – 0,2 на сто. Далеч по-важен и за двете държави е износът на автомобили за САЩ.   Търговията между САЩ и страните от ЕС през 2016 г. достигна 686 милиарда долара според американската статистика. Търговският дефицит е 147 милиарда долара в полза на Европа. Само с Германия търговският дефицит на САЩ е бил около 65 милиарда, докато с Франция е бил 15 милиарда. Това обяснява защо Франция е по-склонна да се бунтува. Германия няма никаква изгода да влиза в директен конфликт със САЩ.   Затова според мен европейските държави първо ще изчакат изборите за американския Конгрес през ноември, за да видят дали демократите няма да спечелят повече мандати и да започнат процедура на импийчмънт срещу Тръмп.   Накрая всичко ще завърши като в анекдота за “Миналия път в Одеса”. Пътуват горските животни с влак по новия мост за Крим на курорт. Изведнъж куфарът на заека изчезва. Тръгва той от купе на купе и обявява заканително: “Който ми е задигнал куфара, да го връща! Да не стане както миналия път в Одеса!” На лъва му писва да слуша една и съща закана, вдига заека за ушите и му изръмжава: “Я кажи, какво стана миналия път в Одеса?” Заекът веднага сменя тона: “Как какво? Ами останах си без куфар…”    ", "date": "2018.05.25", "title": "Гответе се за 4 лева литър бензин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382352-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B2%D0%B8%D0%BD%D0%B5%D1%82%D0%BA%D0%B0-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%B5-38-%D0%B5%D0%B2%D1%80%D0%BE,-%D0%B0-%D1%83-%D0%BD%D0%B0%D1%81-100-%D0%BB%D0%B2-%D1%87%D0%B0%D0%BA%D0%B0%D0%BC-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BE%D1%82-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0", "text": "Това е годишна винетка за Швейцария и касов бон.  Обърнете внимание на цената – 38 евро!!!  Чакам коментар от Лиляна Павлова!     П.П.Припомняме, у нас винетката е 97 лв. Има и идеи да стане 160.      ", "date": "2018.05.25", "title": "Годишната винетка в Швейцария е 38 евро, а у нас 100 лв! Чакам коментар от Лиляна Павлова!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382353-%D0%BE%D0%BF%D0%B5%D1%80%D0%BD%D0%B0%D1%82%D0%B0-%D0%BF%D1%80%D0%B8%D0%BC%D0%B0-%D0%B8%D0%BD%D0%B0-%D0%BA%D1%8A%D0%BD%D1%87%D0%B5%D0%B2%D0%B0-%D0%BD%D1%8F%D0%BC%D0%B0-%D1%82%D0%BE%D1%87%D0%BD%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%B7%D0%B0-%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0%D0%BD%D0%B5-%D0%BD%D0%B0-%D1%82%D0%B0%D0%BB%D0%B0%D0%BD%D1%82", "text": "Кога егото помага, и кога пречи на твореца?    Егото е един абсолютен фактор, не по-малък от таланта. Границата и тук е доста тънка. Мисля, че самоиронията е това, което е твоят ангел хранител пред самозабравянетo. Мисля, че артиста не трябва никога да е изцяло задоволен, в никое отношение.   Как се спасявате от суетата на професията?    Имам и много други интереси и приятели извън моите професионални среди. Просто си се занимавам и с други приятни за мен неща, не се чувствам фиксирана. Но в края на краищата суетата е една игра и човек може и да влезе в роля, още повече, че така и така по-често мненията отстрани са предимно различни от това, което всъщност представляваш.   Играли сте известната оперна певица Полин Виардо в документален филм. Какъв въпрос бихте й задали, ако можехте?    Едно уточнение - този документален филм не е за Полин, а за целия екип, омагьосан от Полин, и най-вече процеса на работата ни, свързан с Полин. Въпросите ми към нея са многобройни. В момента работя по това да направя игрален филм за нея. Отделям от 5 години от времето си за този проект, това само по себе си, би трябвало да значи нещо.   У мнозина фенове на оператa легендите за примадоната предизвикват особен интерес. В тази група са певици като Малибран, Калас, Тебалди и други. Като оперна певица, как си обяснявате това поведение? На първо място, какво според вас означава примадона?    Моето разбиране за това понятие е някой, който може изключително много неща и то изключително добре; някой, който има покоряваща харизма, който кара другите да се чувстват приповдигнато от съприкосновението с него и възхищава аудиторията. А легендите са много важен ореол - колкото повече мистериозни, толкова повече интерес към тях.   В документален филм на Георги Тошев за оперния певец Борис Христов се разказва история за знаменитата опера „Борис Годунов”. Дни преди премиерата Борис Христов вижда декорът за първи път и не е доволен от сценографията. Между него и режисьора Питър Брук (сам по себе си велик творец) започва спор. Стига се дотам, че Христов заплашва, че ще се оттегли. Накрая бележките му по сценографията са взети предвид и решението за средата е променено. Кога йерархията „актьор∕певец - режисьор” може да бъде нарушена? Геният достатъчно основание ли е за това?    Не знам този факт и не съм гледала филма. За съжаление отдавна йерархията в изпълнителските изкуства е нарушена. До голяма степен визията е това, върху което е съсредоточено всичко, макар и тя да няма връзка с темата. Понякога певецът или актьорът са в пъти по-подготвени от режисьора и като цялостна формация.   И в конкретния контекст - геният не е основание. Драматургичното послание, цялостната концепция обаче... Харесва ми да знам езиците, да знам епохите, да знам стиловете, да знам всички партии на колегите ми, да мога да бъда равностоен партньор, тогава като личност мога да търся аргументация в името на общата цел; тогава мога да посмея да имам реален поглед, а не да бъда кукла, която да бъде поставена да краси в общия пейзаж.   В конкретния случай, не забравяйте високото образование на Борис Христов извън пеенето. По мое скромно мнение принципно великите Борис Христов и Питър Брук не принадлежат към една естетика и това вече е предпоставка за разминаване. Декорът е подробност.   Кога перфекционизмът в работата се превръща във фанатизъм?    Мисля, че фанатизма е нещо много крайно като позиция, докато перфекционизмът е един постоянен стремеж. Фанатизмът бих съпоставила с прекалена амбиция, според мен тя е вредна.   Когато човек играе продължително време една и съща роля, има опасност изпълнението да стане техническо, механично, част от магията да се загуби. Как бягате от този капан?    Рутината е нещо като латентен вирус, всъщност е  хубаво, когато той избива. Непрекъснато уча нови неща. Не ми се е случвало да не преразгледам наново произведение, което вече съм интерпретирала.   Какво ви изненадва?   Животът! Правенето на планове, които почти никога не се случват ме държи в непрекъсната изненада. Мисля, че това е младост и е хубаво, каквито и да са обратите.   Предстои да се проведе конкурсът за стипендия по ваша идея „С усилия към звездите”. Тя е в подкрепа на младите таланти под 30 години. Какво за вас означава „талант”?  Радвам се неимоверно за този проект. Талантът е един щедър подарък , който сме получили и имаме нуждата да развиваме. Важното е да се подкрепя и да се създават условия той да се развива, тогава човек е удовлетворен.    Как се роди идеята да стартирате стипендията „С усилия към звездите”?   Имам тази идея много отдавна, тя е в генезиса на фондацията, която създадох. Това е една идея. Не желая да бъда във фокуса, аз съм само инструмент тя да се утвърди. Обсъждаме и подготвяме с КЦМ 2000 Груп вече две години преди сегашния старт. Нуждата на обществото от култура не би трябвало да се свежда само до възприемането й, а и до възпитаването й. Ще ми се след време когато аз и моя приятелски кръг се обърнем назад да видим не само собствените ни постижения, а да се радваме, че сме проправили малък път и на други. Това следва да е бъдеща сила и интелигенция за страната ни.   Стипендията е сложен проект, който изисква дългосрочно и внимателно устойчиво развитие, менажиране, администриране. Благодаря на партньорите ми, че вярват в същите идеи и гледат с мен в една посока в дългосрочен план. Дано се привлекат още такива хора.     Как се разпознава талантът в зародиш?    С любов и търпение. Има два вида. Един, който е толкова ярък, че няма как да се объркаш, но е добре да се канализира, и друг, който е фино преплетен с интелигентността и има нужда да се насърчи. Въпросът е след това, как започва да се води. Култивирането на таланта е сложно нещо, защото не се знае точната рецепта. В тази първа година имаме невероятни ментори за стипендиантите (Недко солаков, Георги Господинов, Красимира Стоянова, галина Борисова, Явор Гърдев ), които даряват усилията си и вниманието си, това е изключителен  инвестиционен капитал.   Има ли достатъчно меценати в България?    Отговор \"Да\" не е невъзможен. Надявам се да разберем по-ясно и по-скоро кои са. До този момент успявам да намеря.   Какъв съвет ще дадете на младите кандидати?   Да са любопитни, фокусирани, сериозни в отношението си към това за което мечтаят. Кандидатстването не е лесно-само по себе си то е стъпка за растеж и за развитие.", "date": "2018.05.25", "title": "Оперната прима Ина Кънчева: Няма точна рецепта за възпитаване на талант"}
{"url": "http://www.classa.bg/%D1%81%D0%B2%D1%8F%D1%82/item/382354-%D0%B8%D1%81%D0%BF%D0%B0%D0%BD%D0%B8%D1%8F-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D1%83%D1%81%D0%BB%D1%83%D0%B3%D0%B8-%D0%B2-%D0%B7%D0%B0%D0%BC%D1%8F%D0%BD%D0%B0-%D0%BD%D0%B0-%D1%85%D1%80%D0%B0%D0%BD%D0%B0", "text": "Доброволец от неправителствена организация, посветена на осигуряването на храна за нуждаещи се хора в испанския град Викар, е обвинен в сексуално изнудване на жени в \"изключително уязвимо състояние\". Съобщава се, че мъжът, на 63 години, е присвоил храна на стойност около 4 300 евро, която е държал в гаража си.   \"Той е задържал по малко храна от пратките, които не пристигали в пълен обем при бенефициентите, и я използвал за да изнудва сексуално жените в условия на крайна уязвимост\", каза пред ЕФЕ Франсиско Хавиер, отговорен за операцията, спряла престъпника.   Разследването започнало след подаването на жалба, през януари миналата година, от един от бенефициентите по Програмата за продоволствена помощ. Правоприлагащите органи са успели да се свържат с 30 предполагаеми жертви на мъжа, от които 24 не са получили полагащата им се храна, а други шест признали, че са се съгласили да правя секс с ответника в замяна на храна.   Гражданската гвардия разследва също и съпругата на задържания, както и ръководителя на неправителствената организация, за неупражнен необходим контрол върху дейността му и за позволение съхранението на храни в неразрешени места.", "date": "2018.05.25", "title": "Испания: Сексуални услуги в замяна на храна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382350-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B5%D0%B2%D1%80%D0%BE%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0-%D0%B1%D0%B8%D0%BB%D0%B8-%D0%B7%D0%B0%D0%BA%D1%80%D0%B8%D1%82%D0%B8-764-%D1%83%D1%87%D0%B8%D0%BB%D0%B8%D1%89%D0%B0", "text": "    ЗАЩИТА ПРАВАТА НА ЧОВЕКА И ГРАЖДАНСКИТЕ МУ СВОБОДИ!    ", "date": "2018.05.25", "title": "По време на евроатлантическото развитие в България са били закрити 764 училища!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382345-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D0%BC%D0%B0%D0%B9", "text": "ОВЕН ( 21 март - 20 април ) Ще ви забележат важни в обществото хора, но за това трябва да се събудите по-рано и да се отправите да търсите перспективи. Опитайте се, да бъдете на такива места, където може да научите нещо ново и да направите полезни запознанства. Възможни са малки кражби и измами. Така че, трябва непрекъснато да сте внимателни и да държите портфейла си под око. ТЕЛЕЦ ( 21 април - 21 май )  Очакват ви, не само парични затруднения, но и откровена липса на финанси. Ако отивате на пазар, опитвайте се да бъдете по-икономични. Предпазни мерки, ще ви трябват и в битовата сфера, както и при шофиране. От дълго пътуване, по-добре се откажете, ще ви донесе само проблеми и извънредни ситуации. БЛИЗНАЦИ ( 22 май - 21 Юни ) Може без съмнения, да разчитате на колеги и приятели. Те ще ви помогнат, за решаването на проблеми в работата. Основното нещо е, да не принуждавате никого, а също и да прилагате оригинални методи в работата. Възможни са също съдебни проблеми, които няма да може да избегнете. Трябва да стоите далеч, от коварни и агресивни личности.   РАК ( 22 юни - 23 юли ) Възможни са проблеми, в отношенията с избраника. Ако не решите всичко на момента, тогава се обричате на конфликти и дори раздяла. Правен съвет, няма да ви е излишен при решаването на проблеми с имот. В работата, ще проведете откровен разговор с колега, с когото силно сте се сприятелили. Вечерта чакайте новини. ЛЪВ ( 24 юли - 23 август ) Непрекъснато, ще ви ходят по нервите, което ще доведе до зависимост от обстоятелствата и околните хора. Някакъв користен план, колегите ще замислят срещу вас. Ако не го хванете навреме, чакайте неприятности. За инвестиции в бизнеса, денят не е добър, а за разрешаване на конфликти с роднини, е благоприятен. ДЕВА ( 24-ти август - 23 септември ) Няма да имате сериозни здравословни проблеми, но все пак трябва да се погрижите за здравето си. Особено, ако решите да излезете сред природата и да поплувате в някоя река. В любовта се откажете от клетвите за вярност и предложения на ръката и сърцето си. Вслушайте се в себе си, все още не сте готови за такива промени. Печалба чака тези, които се занимават с търговия на едро. ВЕЗНИ( 24 септември - 23 октомври) Ще работите ревностно, не само заради вътрешното удовлетворение, но и заради бъдещите успехи. Уви, негативните обстоятелства, ще ви отклонят от набелязаните цели. Но може би, това е за добро? Не инвестирайте пари в съмнителни проекти. Те ще ви вкарат във финансова джунгла и ще ви лишат от твърда почва под краката.   СКОРПИОН ( 24 октомври - 22 Ноември ) Възможно е да изпаднете в депресивно състояние, когато ще искате да избягате от всичко и всички. Може би е добре да намерите някой, който да ви изслуша внимателно? Съхранете оптимизма си във всяка ситуация. Интересно запознанство, може да направите вечерта. Кой знае, може би това ще прерасне в любов?   СТРЕЛЕЦ ( 23 Ноември - 21 Декември ) Ще се чувствате изоставени и предадени. Между другото, дали сами не сте виновни, че сте останали сами? Вслушайте се в себе си и изхвърлете всичко, което ви пречи. А с другите, общувайте спокойно и мирно. Вечерта е добре да направите дълга разходка, сред природата или по улиците на родния си град. КОЗИРОГ (22 Декември - 20 януари ) Препоръчително е, да се заемете с тези въпроси, които ще ви носят полза в бъдеще. Това може да бъдат не само пари, но и план за перспективно бъдеще. В любовта се откажете от илюзиите, иначе ще влезете в път без изход. Вечерта, са възможни болки в ставите или главоболие. Не се натоварвайте с умствена работа.  ВОДОЛЕЙ ( 21 януари -  19  февруари ) Очакват ви семейни проблеми и безпокойство за близките. Основното е, да не се паникьосвате без причина, иначе всички ситуации, които възникнат, ще се развиват в неочаквана посока. Обърнете внимание на финансовите въпроси. Ако не го направите, преди отпуската, ще останете без пари. А искате да отидете, на морско пътешествие нали?   РИБИ ( 20 февруари - 20 март ) Не стойте на едно място, а предприемете радикални мерки в личния си живот. Ако искате да говорите открито за нещо с избраника, не отлагайте този момент. Освен това, сега няма да имате неотложна работа и ще сте свободни. Към здравето, се отнесете отговорно. Вие сами сте си лекар, ако искате да оздравеете.", "date": "2018.05.25", "title": "Дневен хороскоп 25 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382346-%D0%BA%D0%BE%D0%B9-%D0%B3%D1%80%D0%B0%D0%B1%D0%BD%D0%B0-%D0%B0%D1%81%D0%BA%D0%B5%D0%B5%D1%80%D0%B8%D1%82%D0%B5", "text": "В Деня на славянската писменост и култура 24 май Фондация \"Академия Аскеер\" връчи за 28-и път своите национални награди за постижения в театралното изкуство.   Церемонията се проведе в Театър \"Българска армия\". Слоганът тази година бе „Театърът – моята страст“.   Актьори и екипите от театъра дадоха отличия на своите колеги. Тази година актьорите от театър \"Българска армия\" вече имат право също да участват в надпреварата, досега те само раздаваха награди.   Актьорът Васил Михайлов получи награда \"Аскеер\" за цялостен принос в театралното изкуство.   Журито, определящо победителите на престижната театрална награда беше в състав Ангелина Славова, Асен Шопов, проф. д-р Атанас Атанасов, проф. д.н. Виолета Дечева, Жорета Николова, Илка Зафирова, Милен Миланов, Невена Калудова, Розалия Радичкова, Свежен Младенов и Станка Калчева.   В гласуването не участват членове на журито, които са разглеждани за номинации или са били номинирани в някоя от категориите. Тази година имаше два такива случая - Станка Калчева, която бе предложена за номиниране в категория Водеща женска роля, и Жорета Николова - предложена за номиниране в категория Поддържаща женска роля.   Ето и победителите в различните категории:   Най-добро представление  -  \"NеоДачници\"  по \"Дачници\" от Максим Горки, постановка на Иван Пантелеев, Народен театър \"Иван Вазов\".   Най-добър режисьор - Иван Пантелеев  за \"NеоДачници, Народен театър \"Иван Вазов\".   Съвременна българска драматургия - \"Цветът на дълбоките води\"  от Оля Стоянова в Народен театър \"Иван Вазов\", постановка Бойка Велкова.   Главна женска роля - Мария Стефанова  за ролята на А в \"Три високи жени\" от Едуард Олби, постановка на Стефан Спасов, Народен театър \"Иван Вазов\".   Главна мъжка роля - Захари Бахаров  за ролята на Бай Славе в \"Чамкория\", постановка на Явор Гърдев, Театър 199 \"Валентин Стойчев\".   Поддържаща мъжка роля - Малин Кръстев  за ролята на Дани Тейлър в \"Зимата на нашето недоволство\", постановка на Бина Харалампиева, Малък градски театър \"Зад канала\".   Поддържаща женска роля - Ана Пападопулу  за ролята на Бърди в \"Лисичета\" от Лилиан Хелман, постановка на Бина Харалампиева, Народен театър \"Иван Вазов\".   Изгряваща звезда - Веселин Петров  за ролите на Труфалдино и Панталоне в \"Кралят eлен\", постановка на Анастасия Събева, Театър \"Азарян\".   Костюмография - Нина Пашова  за \"Калигула\", постановка Диана Добрева, и \"Калигула\", постановка Стефан Спасов, Народен театър \"Иван Вазов\".   Сценография - Марина Райчинова за \"Франкенщайн\" , постановка Стайко Мурджев, Театър \"София\".", "date": "2018.05.25", "title": "Кой грабна \"Аскеерите\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382347-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B5-%D0%BE%D1%82%D1%81%D1%82%D1%80%D0%B0%D0%BD%D0%B5%D0%BD%D0%B0-%D0%BE%D1%82-%D0%BF%D0%BE%D1%81%D1%82%D0%B0-%D1%81%D0%B8", "text": "Специализираният наказателен съд реши да отстрани Десислава Иванчева от поста й на районен кмет на \"Младост\". Решението беше взето по искане на прокуратурата, след като Иванчева уволни един от заместниците си в общината, докато е в следствения арест.   Отстранена е и Биляна Петрова - зам.-кмет на \"Младост\" - която също беше арестувана в акцията на 17 април.   Съдът прие, че Иванчева и Петрова могат да повлияят върху свидетели по делото, ако запазят функционалните си правомощия. Уволненият зам.-кмет Румен Русе е един от служителите на район \"Младост\", които са свидетелствали против кметицата. Решението не е окончателно и може да се обжалва пред Апелативния специализиран съд.   Десислава Иванчева беше арестувана показно в центъра на София по разследване за корупция. Служителите на Специализираната прокуратура и звеното \"Антикорупция\" откриха в служебния й автомобил сумата от 54 000 евро в белязани банкноти, за които се твърди, че са поискани като подкуп срещу строително разрешение на терен в \"Младост\".   Иванчева и заместничката й са с постоянна мярка за неотклонение \"задържане под стража\", арестуван беше и заподозреният за посредник при предаването на парите бивш районен кмет Петко Дюлгеров.", "date": "2018.05.25", "title": "Десислава Иванчева е отстранена от поста си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382348-%D0%BF%D1%8A%D1%80%D0%B2%D0%BE,-%D0%B2%D1%82%D0%BE%D1%80%D0%BE-%D0%B8-%D1%82%D1%80%D0%B5%D1%82%D0%BE-%D0%BD%D0%B0%D0%BC%D0%B8%D1%80%D0%B0%D0%BD%D0%B5-%D1%87%D0%B5%D1%81%D1%82%D0%BD%D0%B0%D1%82%D0%B0-%D0%B3%D0%BB%D0%B0%D0%B2%D0%B0-%D0%BD%D0%B0-%D1%81%D0%B2-%D0%B8%D0%BE%D0%B0%D0%BD-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB", "text": "    Когато по злабното искане на Иродиада била отсечена главата на св. Йоан Кръстител и била й поднесена на блюдо, учениците погребали тялото му в Севастия, а главата неговите врагове скрили в Иродовия дворец, на място безчестно.   За това узнала Йоана, жена на Иродовия управител Хуза, за която се споменава в Евангелието като за една последователка на Иисуса Христа. Тя тайно взела светата глава и като я положила в съд, с благоговение я погребала в имението на Ирод, на Елеонската планина.     Цар Ирод не е знаел нищо за това и като чул за Иисуса, какви велики чудеса прави, много се уплашил и казал: \"Това е Йоан, когото аз обезглавих. Той е възкръснал от мъртвите\".   Минали много години. Това имение било купено от един благочестив човек на име Инокентий, който пожелал да построи там църква. Когато започнали да копаят земята из основи, намерили светата глава. По чудесата, които ставали на това място, и по Божие откровение Инокентий узнал, че у него е главата на великия пророк и кръстител Господен. Той я пазел у себе си като най-ценна светиня. Това било първото намиране на главата на Предтеча.   Преди смъртта си Инокентий като видял, че навсякъде върлуват езичници, и като желаел да запази от поругание светата глава, пак я скрил в същото място, където я бил намерил.   Вече в царуването на Константин Велики, когато възтържествувала в света християнската вяра, двама монаси, които ходили на поклонение на светите места в Йерусалим, получили откровение за мястото, където се намира главата на Предтеча, и я извадили из земята. Това било второто намиране. Като се връщали в отечеството си, те срещнали един беден човек, грънчар, и му поверили своя товар, като се отегчавали сами да го носят. На грънчаря се явил Предтеча и му заповядал да се оттегли от своите спътници. Той донесъл у дома си, в град Емеса, светата глава и оттогава домът му бил благословен с изобилие и всякаква благодат. Пред смъртта си грънчарят открил на своята сестра тайната, като й завещал да пази свято скъпоценната глава на Предтеча и след себе си да я завещае на най-достойния от рода.   С течение на времето светата глава някак си попаднала в ръцете на един човек, изпаднал в заблудата на арианската ерес. Принуден да остави жилището си, той скрил в земята главата на Предтеча. На същото място бил издигнат манастир и дълго време никой нищо не знаел за съкровището, скрито в земята, докато в половината на V век благочестивият архимандрит Маркел узнал за него чрез явяване на самия Предтеча. По повеля на император Маркиан главата била пренесена от Емеса в Халкидон, а после – в Цариград.", "date": "2018.05.25", "title": "Първо, второ и трето намиране честната глава на св. Иоан Кръстител"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382349-25-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1572 г. - Григорий XIII е избран за папа.     1659 г. - Ричард Кромуел се отказва от титлата си Лорд-протектор (държавен глава) на Англия, което е начало на едногодишен републикански период в държавното управление.     1787 г. - Във Филаделфия от 55 представителя на щатите е приета и подписана Конституцията на САЩ.     1848 г. - Открит е първият в САЩ и в света универсален магазин.     1865 г. - При експлозия на склад за боеприпаси в Алабама (САЩ) загиват 300 души.     1869 г. - Тържествено е открита сградата на Виенската държавна опера с „Дон Жуан\" на Моцарт.     1872 г. - Иларион Макариополски е избран за търновски митрополит.     1895 г. - Писателят Оскар Уайлд е осъден от лондонския съд на две години каторжен труд за „крайно непристойно поведение с други лица от мъжки пол\".     1905 г. - Основан е италианския АС Лукезе-Либертас.     1908 г. - В България се провеждат избори за 14 Народно събрание, спечелени от Демократическата партия.     1915 г. - Първата световна война: Приключва втората битка за Ипр, в която загиват 105 000 души.     1919 г. - По време на XXII си конгрес БРСДП (т.с.) се преименува на БКП (т.с.) и приема курс към болшевизация.     1926 г. - Ръководителят на украинското правителство в изгнание на Украинската народна република, Симон Петлюра, е застрелян демонстративно на улица в Париж.     1933 г. - Осъществен е първият полет на чехословашки изтребител-биплан Avia B-534.     1946 г. - Йордания официално провъзгласява независимостта си от Великобритания и за крал е провъзгласен Абдула I.     1953 г. - От университета в Хюстън започва излъчване на първия телевизионен канал в САЩ.     1953 г. - САЩ извършва първият си и единствен опит с артилерийски атомен снаряд.     1961 г. - Програма Аполо: Президентът на САЩ Джон Кенеди излага пред Конгреса идеята за космическата програма Аполо - Човек на Луната.     1961 г. - Кралят на Йордания Хюсеин се жени за втори път - с англичанката Антоанет Арвил Гардинър, която приема исляма и името Муна ал-Хюсеин (майка на сегашния крал Абдула II).     1963 г. - В Адис Абеба (Етиопия) е учредена Организацията за африканско единство.     1963 г. - Открит е язовир „Тополница\".     1972 г. - В Москва е подписан Съветско-американски договор за ограничаване на системите за противоракетна отбрана (ПРО).     1977 г. - Състои се премиерата на филма Междузвездни войни (преименуван на Междузвездни войни: Епизод IV - Нова надежда през 1981 г.).     1978 г. - Започва строежът на Народния дворец на културата в София.     1979 г. - Самолет МакДонъл Дъглас на американските авиолинии катастрофира по време на излитане на летището в Чикаго, загиват 271 пътници на борда и двама души на земята.     1985 г. - Бангладеш попада под ударите на тропически циклон, който отнема живота на около 10 000 души.     1986 г. - Близо 7 милиона души участват в инициативата Ръце около Америка за набиране на средства за гладните и бездомни хора в САЩ, образувайки линия през страната.     1994 г. - В Русия след 18-годишно изгнание се завръща писателят Александър Солженицин.     1995 г. - В Босна и Херцеговина армията на автономната Република Сръбска обстрелва струпали се младежи - загиват 72 и са ранени 200 души.     1997 г. - В Сиера Леоне с военен преврат е отстранен президента Ахмад Тежан Кабах и властта е взета от майор Джони Пол Коромах.     2001 г. - Американците Шерман Бул (64 г.) и Ерик Вайхенмайър (32 г.) стават най-възрастният човек и първият сляп човек, покорили връх Еверест.     2002 г. - Самолет Боинг 747-200 на Китайските авиолинии се разбива в Тайванския пролив, загиват 225 души.     2005 г. - Българска народна банка пуска разменна монета от 50 стотинки.     2008 г. - Космическият апарат на НАСА „Феникс\" каца успешно близо до северния полюс на Марс.     2009 г. - Северна Корея провежда втори ядрен опит, с което създава напрежение в международната общност.     2014 г. - Се провеждат 8-те подред Избори за Европейски парламент (в 21 страни членки, останалите страни членки вече са гласували в предходните дни между 22 и 24 май). На 25 май България също участва в изборите за 3-ти подред път.    ", "date": "2018.05.25", "title": "25 май, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382343-%D0%B3%D0%B5%D0%B9%D0%BE%D0%B2%D0%B5%D1%82%D0%B5-%D0%B2-%D1%85%D0%BE%D0%BB%D0%B8%D0%B2%D1%83%D0%B4", "text": "78-годишният актьор Йън Макелън, изиграл Гандалф в киносагата \"Властелинът на пръстена\", сподели своята оценка за броя на хомосексуалистите в Холивуд.   Актьорът, който отдавна е известен като открит гей, се надсмя над искането на огранизациите на нетрадиционните ориентации, според които в киното трябва да има повече техни представители.      \"Та те съвсем неотдавна са открили, че в света има и тъмнокожи хора!\", цитира го The Guardian. \"Холивуд дълго унижаваше жените по всички възможни начини. Гейовете за него изобщо не съществуват,\" констатира той.    По-рано организацията ГЛААД призова киногигантите в Холивуд да увеличат обема с \"нетрадиционни герои\" до 20 процента в 2021 г., а до 2024 до 50 на сто.", "date": "2018.05.25", "title": "Гейовете в Холивуд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382344-%D0%BC%D1%8A%D0%B6%D0%B5%D1%82%D0%B5-%D0%BF%D0%BE%D0%BB%D0%B7%D0%B2%D0%B0%D1%82-%D1%82%D0%B5%D0%B7%D0%B8-5-%D1%80%D0%B5%D0%BF%D0%BB%D0%B8%D0%BA%D0%B8,-%D0%BA%D0%BE%D0%B3%D0%B0%D1%82%D0%BE", "text": "Някога случвало ли ви се е да бъдете с нечестен партньор? Е, знаете, че изневярата обикновено върви ръка за ръка с многобройни извинения и често дори нападки, породени от чувство на вина. Факт е, че често се случва изневеряващият мъж да внуши чувство на вина на своята половинка, само и само за да се защити от евентуална конфронтация.      Представяме ви най-честите лъжи, които мъжете изричат, когато изневеряват на своите половинки.    1. Тя е тази, която се интересува от мен    Когато забележите гаджето си да пише на друга или да обръща специално внимание на жена, определено имате основание да попитате какво се случва. Когато ги хванете „в крачка\", те бързат да се защитят. Подобна реплика обикновено се опитва да внуши чувството, че друг човек има интерес, но не и той самият. Особено ако се опита да обясни, че просто отговаря от любезност.    2. Ти беше заета     Това е едно от най-честите оправдания, които изневеряващите мъже използват, особено когато разберете, че е излезнал с момиче. Оправданието, че всички са били заети и единствено друго момиче е било свободно, пък много му се излизало... не звучат много реални.   3. Внушаваш си!    Това е едно от най-честите оправдания, които мъжете използват, за да прехвърлят вина на своите приятелки. „Тя е просто приятелка\" често се оказва нещо повече, затова имайте едно наум, когато чуете подобна реплика.    4. Видяхме се само на по кафе    Това къде точно е била срещата и какво точно са пили няма никакво значение. Едно е да има приятелка, с която се познават преди вашата връзка, друго е да излиза на среща с момиче, към което е възможно да има интерес 5. Не спя с нея, успокой се!     Това е една от най-грубите лъжи, а ако не е лъжа – ще стане. Това, че все още не е стигнал до интимен момент с жена не означава, че не изневерява. Много по-лоша от физическата е емоционалната изневяра, затова не се хващайте на тази лъжа.", "date": "2018.05.25", "title": "Мъжете ползват тези 5 реплики, когато..."}
