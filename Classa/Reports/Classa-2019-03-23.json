{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393862-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D1%85%D0%B2%D1%8A%D1%80%D0%BB%D1%8F-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8%D1%82%D0%B5,-%D1%87%D0%B0%D0%BA%D0%B0%D0%BC%D0%B5-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Министърът на правосъдието Цецка Цачева ще подаде оставка заради купения от нея апартамент на по-ниски цени в столичния квартал \"Изток\", съобщава bTV. БЛИЦ съобщи, тя е провела разговор с премиера Бойко Борисов и сама е изявила желание да напусне правителството. Новината е потвърдена от Министерски съвет.      Срещата между двамата е била рано сутринта в събота в премиерския кабинет. Самата Цачева ще обяви оставката си по-късно през деня.", "date": "2019.03.23", "title": "Цецка Цачева хвърля оставка заради скандала с апартаментите, чакаме Цветанов..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393857-%E2%80%9C%D0%B0%D1%80%D1%82%D0%B5%D0%BA%D1%81%E2%80%9D,-%D0%B3%D0%B5%D1%80%D0%B1-%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8%D1%82%D0%B5-%D0%B2%D1%81%D0%B8%D1%87%D0%BA%D0%BE,-%D0%BA%D0%BE%D0%B5%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC", "text": "Един въпрос обикаля страната в последните дни: какво може да накара една фирма да продаде 4 свои апартамента на много по-ниска от реалната им цена? Става дума за “Артекс” – компанията, която се прочу с две постижения: че е продала по-евтини апартаменти на политици от ГЕРБ и че година по-рано ГЕРБ е внесъл промени в закон, позволил на “Артекс” да строи небостъргач в София.         Четиримата политици са заместник-председателят на ГЕРБ Цветан Цветанов, министърът на правосъдието Цецка Цачева, председателят на парламентарната комисия по култура и бивш ресорен министър Вежди Рашидов и заместник-министърът на спорта Ваня Колева. Обобщаваме цялата история дотук. ВИП апартамент с ВИП асансьор Председателят на парламентарната група на ГЕРБ Цветан Цветанов се е сдобил през 2018 г. с апартамент с площ 240 кв.м. Имотът заема целия последен етаж на сградата „Летера“ и разполага с частен асансьор, който води до частен гараж, разкри съвместно разследване на Свободна Европа и организацията Антикорупционен фонд.     Сделката е на стойност 386 654 лева или 627 евро на кв. м. Такава е данъчната оценка на имота. Според представители на фирма „Артекс“ пазарните цени за апартаменти в сградата на годината за 2017 г. започват от 2600 евро на кв. м. и достигат до 3500 евро за кв. м. Т.е. зам.-председателят на ГЕРБ се е сдобил с апартамента си на цена с около 2000 евро на кв. м. по-ниска от пазарната. Цветанов е финанирал сделката като е прехвърлил два други свои имота на строителната фирма и е доплатил 100 000 лв. Веднага след като са прехвърлени на „Артекс“, двата стари апартамента на Цветанов са продадени на бившия IT специалист на ГЕРБ и участник в предизборния щаб на партията Симеон Велков за 470 000 лв. – цена, по-висока от тази, за която Цветанов се сдобива с новия си апартамент. Преди да купи апартамента от „Артекс”, Цветанов е изпратил писмо до кмета на София Йорданка Фандъкова, в което иска от нея да направи проверка на небостъргача и да му докладва резултатите, съобщи „Биволъ“. Четири дни по-късно той сключва сделката с за апартамента в сградата „Летера“. От „Артекс“ заявиха в позиция, че ще съдействат на разследващите и че „нямат нужда от политически тласък, за да правят бизнес“. В коментар по случая Цветанов заяви, че всичко е станало по законен начин и той не вижда нищо нередно в сделката за неговия апартамент. Междувременно прокуратурата започна проверка на случая след сигнал, получен от гражданско движение БОЕЦ и от Антикорупционния фонд. Роднини, съпартийци, съседи Заместник-министърката на спорта Ваня Колева и кумица на шефа на Цветан Цветанов също има имот в луксозната сграда „Летера“. Също като Цветанов, Колева е получила преференциална цена от фирмата строител. Колева се е сдобила с апартамент от 231 кв. м., както и с гараж от 24.5 кв. м. Тя е платила 665 000 лева за имота, които е получила като кредит от ДСК. Т.е. цената за нея е била около 1340 евро на кв. м. Министърката на правосъдието Цецка Цачева е придобила заедно със сестра си апартамент от 198 кв.м. при цена от 670 евро на кв.м. в сграда, различна от тази, в която е апартаментът на Цветанов, но в същия квартал и на същата фирма, стана ясно след разследване на сайта “Биволъ”. Цачева заяви, че не е извършила нарушения. Фирма на Вежди Рашидов е платила 856 евро на кв.м. за апартамент от 116 кв. м. в същата сграда. Законът, който позволи на „Артекс“ да осъществи знаков проект През януари 2017 г. Народното събрание приема поправки в Закона устройство на територията (ЗУТ). Поправките са внесени между първо и второ четене на закона от депутати от групата на ГЕРБ. Благодарение на тези промени, фирма „Артекс“ успява да реализира проект за 34-етажния небостъргач в квартал „Лозенец“, наречен „Златен век“, който в момента още се строи. Към онзи момент (2017 г.) проектът за 34-етажна сграда е получил разрешително за строеж преди цели десет години от тогавашния главен архитект на София Петър Диков. В момента, когато „Артекс“ започват строителството според Закона за устройство на територията, строителните разрешителни важат за 5 години, но се презаверяват за още толкова, ако строежът реално започне. Така през 2012 г. разрешението за строеж е презаверено от Петър Диков в качеството му на главен архитект за срок от още 5 години. По закон това е последното възможно удължаване на срока и строителните дейности трябва да приключат до края на 2017 г., т.е. сградата да е взела Акт 14. Тогава обаче строежът още не е започнал.     Според поправката в ЗУТ, приета на 21 януари 2017 г., строителните разрешителни за строежи от първа и втора категория са валидни 10 години след започването на строителството, а не пет, както до онзи момент. Текстовете влизат в сила през февруари същата година – т. е. 7 години след формалното откриване на строителната площадка на „Златен век“ на “Артекс” и 10 години след издаването на разрешението за строеж. Така фирмата може да построи сградата без да плати такса в размер на 260 000 лв. за презаверяване на разрешителното.           Цветан Цветанов е знаел за сериозен казус свързан с “Артекс Инженеринг” и е инициирал проверка срещу тях. Четири дни по-късно той се сдобива с луксозен апартамент в сградата “Летера” на ул. “Латинка” 8. който преди това е на собствениците на “Артекс” – Пламен Мирянов и Весела Мирянова. Така проверяващият и проверяваните експресно си прехвърлят едни имоти, а преписката, проверката и резултатите от нея потъват неизвестно къде. На 08 юни 2018 г. като председател на парламентарната вътрешна комисия, Цветан Цветанов изпраща писмо до Йорданка Фандъкова, в което иска от нея да направи проверка на небостъргача, който “Артекс Инженеринг” строи на улица “Златен Рог”, след което да му докладва резултатите. На 12 юни той прави сделката с Мирянови.       Проверката е поискана в сигнал на Инициативен комитет “Лозенец”, който от години се бори срещу високата 120 метра сграда, никнеща в квартала. За това, че казусът е сериозен и има активни задкулисни действия около този проект говори многозначително главният архитект на София Здравко Здравков във  , датирано от 2 май 2018 г.,  – заявява той. Видеото е от публична среща с граждани на “Стрелбище” и пълната версия може да бъде видяна на сайта    Здравков уточнява oще, че срещите с Мирянови са били при Йорданка Фандъкова и на тях са водени преговори за намаляване на височината на сградата на ул. “Златен рог”. В крайна сметка такова намаление има от 120 м. до 98 м., колкото е съседният хотел “Маринела”. Скандалът “Апартаментгейт” започна от разследване на Антикорупционния фонд и Свободна Европа, които разкриха как апартамент от над 200 кв. м. с частен “ВИП асансьор” е заменен от “Артекс” срещу два апартамента на Цветанов и доплащане 100 000 лв. или общо 387 438,8 лв. Това прави по 630 евро на кв. м. площ и е четирикратно по-малко от пазарните цени в този район. Проучване на Биволъ  , че в един и същи ден – 12.06.2018 този апартамент е прехвърлен от собствениците Мирянови на тяхната си фирма “Артекс Инженеринг 2000-5” за 560 000 лв. След това фирмата прави заменката с Цветанов. Заменените от Цветанов имоти веднага (в същия ден) са продадени бившия IT специалист на ГЕРБ Симеон Велков, който сега е трудоустроен в РВД. Той плаща за двата апаратамента на ул. Елемаг 470 000 лв. Има няколко обяснения за тези странни имотни врътки с поне един ясен бенефициент – Цветан Цветанов. Едното от тях е езотерично. Според собственичката на Артекс Весела Мирянова Цветанов получил преференциална цена, защото много харесал архитектурата и най-вече оценил “енергийната защита” на сградата “Летера”, в която бил вграден псалм 91. Има обаче и друго обяснение и то е, че след като Цветанов е натиснал Фандъкова да проверява Мирянови, те спешно са потърсили извънинституционално решение на техните проблеми и са го намерили в тази сделка. Изнудване, фаворитизъм, или и двете, но в такава сделка няма как да няма скрита цена, обобщава   в статия, която припомня за сложните взаимоотношения между “Артекс” и местната власт в София, която е на ГЕРБ. За “Инициативен комитет Лозенец” обяснението е, че над Мирянови има властови чадър. Още от края на 2017 година сдружението алармира, че “ Артекс Инжинеринг” строи небостъргач на улица “Златен Рог” № 10 с изтекло строително разрешение. Тук е мястото да припомним, че проблемната сграда получава разрешението си за строеж по времето, когато кмет на София е Бойко Борисов. Проектът е одобрен в последният момент, непосредствено преди влизането в сила на ОУП на София, който ограничава строежите в тази част на София до 28 метра. Строителите обаче не бързат да започнат мащабния строеж на 34 етажната сграда. Първото разрешение изтича 2012 г. и е подновено до 2017.  Ноември 2017 година изтича и подновеното разрешение, което няма как да бъде подновено за втори път по действащия ЗУТ. А небостъргачът не е готов.     На помощ се притичва самия п арламент, който прави промени в закона. С тях срокът за завършване на подобни проекти се удължава на 10 години от “започване на строителството на елементи на техническата инфраструктура”. Свободна Европа  , че без тези поправки строежът на сградата “Златен Век” е можело и да не се случи. Цветан Цветанов е гласувал ЗА, както и парламентарната група на ГЕРБ.  Но дори и след поправките в закона, строежът остава проблемен, защото те нямат обратно действие.  Главният архитект на София и ДНСК обаче намират вратичка, като се позовават  върху неформална кореспонденция със зам.-м инистъра на МРРБ Валентин Йовев. Той  мотивира становището си на база измененията направени в ЗУТ, като заема учудващата правна позиция, че те важат и назад във времето. По-късно министър Петя Аврамова заявява, че тази кореспонденция няма правна стойност и задължителен характер. Но пък е произвела ефект и сградата се достроява с усилени темпове.  Жалби до арменския поп и огромен финансов интерес “Инициативен комитет Лозенец” е подал няколко жалби и сигнали и до прокуратурата. Сред тях е и жалбата до Комисията по вътрешни работи на Парламента, която се оглавява от Цветанов, и която след неговото писмо до Фандъкова заглъхва без следа.  Последният сигнал на сдружението е срещу зам. министър Йовев, за превишаване на служебни му правомощия. По него Софийската градска и Софийската районна прокуратури не могат да решат коя е компетентна. Гражданите на Лозенец не са оптимисти, защото проверката по предходния сигнал на инициативния комитет е прекратена. Сега от сдружението искат съдебен контрол на административния акт, уреждащ строителството на сградата.  Докато се множат жалбите и върви публичен дебат по темата, архитект Здравков дори намеква, че е получавал заплахи от собствениците на “Артекс Инженеринг” в устен и писмен вид.  – заявява той във видео, датирано от 2 май 2018, месец преди Цветанов да инициира проверка и да си напазарува апартамента. Какви именно СМС-и е получавал арх. Здравков, имало ли е заплахи и дали са взети управленски решения вследствие на нерегламентиран натиск би следвало да провери и прокуратурата. Очевидно е, че казусът с небостъргача на “Артекст” влиза в уравнението, а п реписката, инициирана от Цветанов, заслужава особено внимание, защото няколко дни по-късно проверяващият и проверяваните влизат в сложни имотни взаимоотношения.        ", "date": "2019.03.23", "title": "“Артекс”, ГЕРБ и апартаментите. Всичко, което трябва да знаем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393858-%D0%BC%D0%B5%D1%80%D0%B4%D0%B6%D0%B0%D0%BD%D0%BE%D0%B2-%D0%BE%D1%81%D1%82%D0%B0%D0%BD%D0%B0%D1%85%D0%B0-%D1%82%D0%B5%D0%B6%D0%BA%D0%B8-%D1%81%D1%8A%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%BD%D0%B0-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D0%B2%D0%BE%D0%B4%D0%B0%D1%87-%D0%BD%D0%B0-%D0%B5%D0%B2%D1%80%D0%BE%D0%BB%D0%B8%D1%81%D1%82%D0%B0%D1%82%D0%B0", "text": "Йончева не е спечелила по отношеншие на номинациите   Вчера БСП пропусна великолепен шанс да излезе единна и консолидирана. Това каза за БНР Атанас Мерджанов от БСП. Според него има „тежки съмнения за манипулация на избора, в който  “. „С личността на Кирил Добрев се свързват трите последни съмнения за манипулации. Първата е по времето, когато той не беше избран за член на Изпълнителното бюро, втората – при провеждането на 49-ия конгрес и третата – на вчерашното заседание на Националния съвет. Самият факт е, че първоначално бяха регистрирани 144 членове на Националния съвет... Срамежливо този факт беше отбягван от ръководството, тъй като имаше на няколко пъти запитвания колко е кворумът, пристигналите.      И изведнъж – 174 гласували! Това е нещо недопустимо, като имаме предвид практиката, че на заседанията на Националния съвет от 185 члена не присъстват повече от 110 до 120 души. Вчера беше без прецедент такова нашествие! Това и фактът, че само минута след обявяването на резултата имаше гласуване за бюджета на Националния съвет и на него гласуваха 101 члена на Националния съвет, са достатъчно добри индикации за това, че се случва нещо нередно, нещо извън традициите, извън морала и устава на БСП. В такова състояние аз се съмнявам, че ще можем да мобилизираме докрай всички наши членове и симпатизанти“.     Йончева не е спечелила по отношение на номинациите! Нямаше нито твърд, нито категоричен обзор и анализ на броя на номинациите по места. Тези факти срамежливо бяха пропускани! Едва по средата на заседанието Кирил Добрев излезе и спомена, че Станишев и Йончева имат над 200 номинации, но нито е казано кой има повече, нито кой има по-малко. Мога да говоря за моя избирателен район – Ямболска област, а имам информация и от други съседни области, че категорично води Станишев“.     Нинова „панически бяга“ от заявените и декларирани намерения за провеждане на непрекъснати референдуми в партията, каза Мерджанов, според когото номинациите на кандидати за ЕП „са по същество вътрешнопартиен референдум“. БСП обаче няма да се разцепи, категоричен е Мерджанов, макар да подозира, че решението на Националния съвет „ще отекне много силно в общинските партийни организации, тъй като мнозина от тях са застанали твърдо зад Станишев“.     „Със съжаление трябва да отбележа моята прогноза от преди две години и половина, че партията се води твърдо и еднолично, пренебрегвайки всякакви мнения във вътрешнопартиен план и вътрешнопартийната демокрация е на едно много ниско равнище“.     Въпросът дали Нинова би подала оставка, ако БСП загуби евроизборите, е бил посрещнат с „ехидно усмихване“, допълни той и уточни, че Станишев и Нинова не са провели нито един разговор помежду си в последните няколко месеца.", "date": "2019.03.23", "title": "Мерджанов: Останаха тежки съмнения за манипулация на избора на Йончева за водач на евролистата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/393859-%D0%BF%D0%BB%D0%B0%D1%82%D0%B5%D0%B6%D0%BD%D0%B8%D1%8F%D1%82-%D0%B8%D0%B7%D0%BB%D0%B8%D1%88%D1%8A%D0%BA-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8-%D1%81%D0%B5-%D1%81%D0%B2%D0%B8-%D0%B4%D0%BE-161,8-%D0%BC%D0%BB%D0%BD-%D0%B5%D0%B2%D1%80%D0%BE", "text": "Текущата и капиталова сметка  на България през януари е положителна и възлиза на 161,8 млн. евро. Това е ръст на резултатите, тъй като година по-рано страната ни отчете дефицит от 123,2 млн. евро. Според предварителните данни на Българската народна банка (БНБ) през първия месец на тази година салдото по текущата сметка е на плюс с 88.7 млн. евро, докато година по-рано излезе на минус със 139,4 млн. евро. Търговското салдо  за януари 2019 г. е на отрицателна територия с 64,5 млн. евро, като преди година отново имаше дефицит от 205.5 млн. евро.     В първия месец на тази година  изнесените български стоки  са за 2,336 млрд. евро, като експортът расте с 8,4% (180,2 млн. евро) спрямо година по-рано. За сравнение износът за януари 2018 г. се увеличи с 13,9% на годишна база. През януари са  внесени стоки  за 2,400 млрд. евро, при годишен ръст от 1,7% (39.2 млн. евро), отчитат в централната банка. Импортът през миналия януари отбеляза ръст от 20% на годишна база. Салдото по услугите е положително в размер на 110,1 млн. евро, като преди година отново беше на плюс с 91,9 млн. евро. Салдото по статия Първичен доход  (която включва доход, свързан с факторите на производството (работна сила, капитал или земя), данъци върху производството и вноса и субсидии) е на положителна територия с 10,6 млн. евро. За сравнение, през януари 2018 г. то беше на минус с 67,8 млн. евро Салдото по статия Вторичен доход  (която отразява преразпределението на доход) е положително в размер на 32.5 млн. евро, като година по-рано пак беше на плюс с 42 млн. евро. Капиталовата сметка  през януари е положителна в размер на 73,1 млн. евро, като преди година пак излезе на плюс с 16,3 млн. евро Финансовата сметка  е на минус с 32,8 млн. евро, като преди година стойността ѝ отново беше отрицателна и възлезе на 121,1 млн. евро Салдото по статия Преки инвестиции , представена съгласно изискванията на шестото издание на Ръководство по платежен баланс и международна инвестиционна позиция, е положително в размер на 448,2 млн. евро при отрицателно салдо от 224,5 млн. евро през януари 2018 г. Преките инвестиции – активи  се понижават с 49 млн. евро, докато преди година отбелязаха увеличение с 81,9 млн. евро. Преките инвестиции – пасиви  намаляват с 497,2 млн. евро, докато през първия месец на миналата година се увеличиха с 306,4 млн. евро. Резервните активи на БНБ  се понижават със 715,2 млн. евро (1.2% от БВП), като преди година намалението беше 1,358 млрд. евро.", "date": "2019.03.23", "title": "Платежният излишък на България през януари се сви до 161,8 млн. евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393860-%D1%86%D0%B5%D1%86%D0%BE-%D0%B2%D0%B8-%D1%80%D0%B0%D0%B7%D0%B4%D0%B0%D0%B2%D0%B0-%D0%B7%D0%BD%D0%B0%D0%BC%D0%B5%D0%BD%D1%86%D0%B0,-%D0%BD%D0%BE-%D1%83%D1%82%D1%80%D0%B5-%D0%BE%D1%87%D0%B0%D0%BA%D0%B2%D0%B0%D0%B9%D1%82%D0%B5-%D0%B4%D1%80%D1%8A%D0%B6%D0%BA%D0%B8", "text": "      Снимки от този свещен момент заляха мрежата. Цветанов усмихнат дава знаменце на детенце в количка. Не става ясно дали след това му  щипка бузките, но сигурно се е случило. Поне така съветват пиарите, които нямат и грам креативност в главата си.  Картините се сменят една след друга- Цветанов приведен протяга ръка с флагчето към случайно преминаващ шофьор.  Цветанов дава флагчета на минувачи, които не е ясно дали не са се изтъпанили там по заръка на местната гербаджийска организация.  По-вероятно да е така. От лицето на зам.-председателя на ГЕРБ строи светлина. Усмивката не слиза от лицето му. Няма и следа от проблемите, които като гръм от ясно небе се стовариха на главата му тези дни, след разкритията на „Свободна Европа“, че си е купил тузарски имот на смешно ниска цена. Явно има сила, която да го крепи. Като нищо псалом 91 да му дава криле. По всичко личи, че Цветанов е набрал скорост. Със сигурност като разносвач на знаменца ще го видим и д други градове. Интересно ще е да узнаем, дали някой, преди да вземе цветановото знаменце,  ще се  осмели да го попита колко е платил за апартамента в блока с буквите.     Може пък да се сетят да го питат колко милиона дължи народът за грешките на МВР, докато той беше вътрешен министър. Или пък какво му говори цифрата 1 665 000? Тя е много по-голяма от тази, пратила Цецо и компания в парламента.  На бас, че няма да се сети.  Толкова са българите, които живеят в крайна бедност. Повечето чакат подаянието от 40 лева за Великден, за да е гарантирано от ГЕРБ, че ще си купят козунак. Ако пропуснете този факт, Цветанов със сигурност ще ви го напомни. От сега се знае, че това ще бъде една от главните опорни точки на кампаниите, които предстоят, така че гответе се мазоли да ви хванат ушите от повтаряне.     Ако държите да направите лошо впечатление на Цецо, докато се опитва да ви натика знаменце в ръцете, го попитайте защо България продължава да  е най-бедната, корумпирана и умираща страна в Европа? Защо чуждите инвеститори си тръгват? Защо докладите на ЕС и САЩ са със смразяващи изводи за съдебната ни система и свободата на словото?  Да ловим ли  втори бас, че ще хвърли горещия картоф към БСП. Нищо, че ГЕРБ почти десетилетие са на власт. Ако искате отсега да знаете какво ще повтаря Цецо като латерна, вярвайки си, че му вярвате, готови сме да ви подготвим. Със сигурност няма да е нещо по-различно от казаното от него досега. Предупреждаваме ви, че думата  „хората“ ще е я чувате до припадък:          Ех, какъв голям познавач на българската душевност се оказа Цветанов.  Вероятно затова е решил, че сега имаме нужда от знаменца. Ако и този път се направим, че му вярваме, ако не разгадаем скритото послание на неговото  „ безвъзмездно дарителство“,  бъдете сигурни, че следващият път ще ви подаде само дръжки.   Невена Миткова", "date": "2019.03.23", "title": "Цецо ви раздава знаменца, но утре очаквайте дръжки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393861-%D1%81%D1%8A%D0%B2%D0%B5%D1%82%D1%81%D0%BA%D0%B0%D1%82%D0%B0-%D0%B5%D1%80%D0%BE%D1%82%D0%B8%D1%87%D0%BD%D0%B0-%D0%BA%D0%B0%D1%80%D1%82%D0%B8%D0%BD%D0%BD%D0%B0-%D0%B0%D0%B7%D0%B1%D1%83%D0%BA%D0%B0-%D0%BE%D1%82-1931-%D0%B3%D0%BE%D0%B4%D0%B8%D0%BD%D0%B0-18", "text": "Това скъпоценно откритие от трезорите на сталинизма хвърля нова светлина върху предполагаемото сексуално репресивно комунистическо общество на бившия Съветски съюз. Да, комуниститете също обичаха секса.         Снимките са сканирани от книга с картинки от азбуката, публикувана около 1931 г., за да се бори с широко разпространената неграмотност на огромните съветски територии. Тя е съставена от Сергей Меркуров, бивш народен артист на СССР и академик в Съветската художествена академия.       По ирония на съдбата, Меркуров е най-известен като автор на три от най-големите паметници на Йосиф Сталин в СССР.       Вдъхновена от древните гръко-римски образи, задвижвани от някои весело възбудени купидони и извратени сатири,  които се разхождат наоколо, чудесно илюстрираната книжка на Меркуров не е само свидетелство за някои от по-странните начинания на съветската империя, но и по-скоро ефективен начин най-накрая да схванете тази странна кирилица .                                 *  ", "date": "2019.03.23", "title": "Съветската еротична картинна азбука от 1931 година  (18+)"}
{"url": "http://www.classa.bg/%D1%81%D0%B2%D1%8F%D1%82/item/393852-%D1%81%D0%B0%D1%89-%D1%89%D0%B5-%D1%82%D0%B5%D1%81%D1%82%D0%B2%D0%B0%D1%82-%D0%BD%D0%B5%D1%83%D1%82%D1%80%D0%BE%D0%BD%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%B2-%D0%BA%D0%BE%D1%81%D0%BC%D0%BE%D1%81%D0%B0-%D0%BF%D1%80%D0%B5%D0%B7-2023-%D0%B3%D0%BE%D0%B4%D0%B8%D0%BD%D0%B0", "text": "Пентагонът възнамерява да тества лъч от неутронни частици в орбита през 2023 г., като част от усилията му да проучи развитието на различни видове оръжия, които ще бъдат разгърнати в космоса. За да се разработят тези по-мощни лазери и други нови технологии от следващо поколение, чиято цел е да прихващат балистични ракети, вече е поискан бюджет от 304 милиона долара за финансовата 2020 година. Тези, които залагат на развитието на тези оръжия, реагират на необходимостта от противодействие на новите ракети на Китай, Русия, Северна Корея и Иран в близка до Земята орбита. По-специално, Пентагонът проучва два възможни решения. Първото е да се разполагат на орбита спътници, снабдени с лазери, които могат да деактивират вражеските ракети. Специалистите по отбраната вече са казали, че \"тези лазери трябва да имат мощност от мегавати\", пише Defence One. Другото решение, чиято приложимост се проучва, е използването на неутронни частици. Това е различна форма на насочена енергия, която ще прихваща ракетите с поток субатомни частици, които - за разлика от лазера, чиито фотони се движат със скоростта на светлината - се движат с малко по-ниска скорост.", "date": "2019.03.23", "title": "САЩ ще тестват неутронни оръжия в космоса през 2023 година"}
{"url": "http://www.classa.bg/%D1%81%D0%B2%D1%8F%D1%82/item/393853-%D1%82%D1%80%D1%8A%D0%BC%D0%BF-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-6-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B2-%D1%82%D0%B0%D0%BD%D0%BA%D0%BE%D0%B2%D0%B5-m1-abrams-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0", "text": "Американският президент Доналд Тръмп обяви в сряда инвестиции в размер на 6 млрд. долара за модернизиране на американските танкове M1 Abrams, които той похвали като най-доброто, създадено някога. От фабриката за военни танкове в Лима (Охайо) президентът увери, че \" САЩ не се нуждаят от конфликти, но ако възникнат, трябва да бъдем силни\". \"Ние ще доминираме на бойното поле и ще спечелим, спечелим, спечелим,\" каза Тръмп, който обеща да допринесе с голяма сума през следващите три години, за да подобри старите военни машини. Президентът описа М1 Абрамс като истински \"военен кон\" на американските сухопътни сили, а също и като \"най-ефективния, надежден и смъртоносен боен танк в историята на войната\". \"И така, как се сравнява той с танковете, направени в Китай, Русия и другаде, можем ли да ги победим?\" попита Тръмп и се похвали: \"Казват, че е много по-добър.\" Наистина ли М1 е най-добрият? Съвременните бойни танкове, направени в Русия и Китай, в много отношения превъзхождат емблематичния американски танк, коментира военният експерт Алексей Леонков. Така, най-новият китайски модел Type 99 е \"доста приличен танк, с автоматичен товарач\", нещо, което M1 Abrams няма, така че скоростта и точността на стрелбата му зависят от това колко бързо и ефективно работят войниците. От друга страна, докато Абрамс е \"тежък танк\", руският Т-90 е \"трудна мишена на бойното поле на разстояние от два километра\", обяснява анализаторът. А новата руска танкова платформа Армата, просто е извън всякакви сравнения с М1. Като цяло Леонков посочва, че настоящите конфликти в Близкия изток са показали, че твърдението за превъзходството на американския танк е \"неоснователно твърдение\". В тази връзка, в Йеменската война, М1 са показали, че могат да бъдат поразени от няколко страни и \"горят много добре\". Ето защо, експертите \"просто не могат да нарекат M1 Abrams безупречен, това е приличен резервоар, но принадлежи на миналия век\". Военният експерт заяви, че изявлението на Тръмп е съмнително и представлява по-скоро реклама за американския танк.", "date": "2019.03.23", "title": "Тръмп инвестира 6 милиарда в танкове M1 Abrams - \"най-добрите в света\""}
{"url": "http://www.classa.bg/%D1%81%D0%B2%D1%8F%D1%82/item/393854-%D1%82%D1%80%D1%8A%D0%BC%D0%BF-%D0%B2%D1%80%D0%B5%D0%BC%D0%B5-%D0%B5-%D1%81%D0%B0%D1%89-%D0%BD%D0%B0%D0%BF%D1%8A%D0%BB%D0%BD%D0%BE-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D1%8F%D1%82-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D0%B4-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F", "text": "Американският президент Доналд Тръмп потвърди чрез своя профил в Twitter, че Вашингтон трябва да признае суверенитета на Израел над спорната територия на Голанските възвишения. \"След 52 години е време Съединените щати напълно да признаят суверенитета на Израел над Голанските възвишения, които имат стратегическо значение и критична сигурност за държавата Израел и за регионалната стабилност\", пише президентът. Израелският премиер Бенямин Нетаняху вече благодари на президента на САЩ за решението му. \"В момент, когато Иран се опитва да използва Сирия като платформа за унищожаване на Израел, президентът Тръмп смело признава израелския суверенитет над Голанските възвишения, благодарим на президента Тръмп!\" Голанските възвишения бяха завзети от Израел от Сирия в шестдневната война от 1967 г., заедно със Западния бряг на Йордания и ивицата Газа в Египет. Традиционно Вашингтон характеризира в официални документи палестинските територии и Голанските възвишения като \"окупирани\". Миналата седмица обаче имаше промяна във визията на САЩ към суверенитет на Израел над тези територии. В доклада за човешките права в Израел и Голанските възвишения, публикуван на 13 март от държавния секретар на САЩ Майк Помпео, обичайното описание на териториите, \"заети от израелци\", беше заменено с \"контролирани от израелците. \" Тези термини описват Голан, североизточното плато на Израел, което е завладяно през 1967 г. и чието население е предимно друзи, както и зона C на Западния бряг, която покрива 60% от територията на този регион и е изцяло под израелски военен контрол, съгласно споразуменията от Осло. Това ново използване противоречи на официалната терминология на ООН и дори на предишния доклад на Държавния департамент на САЩ. Миналия ноември, САЩ беше единствената страна, която в Общото събрание на ООН подкрепи Израел, като гласува против резолюция, която квалифицира анексирането на Голанските възвишения като \"нищожно\".", "date": "2019.03.23", "title": "Тръмп: \"Време е САЩ напълно да признаят суверенитета на Израел над Голанските възвишения\""}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/393856-%D0%BA%D0%B7%D0%BA-%D1%80%D0%B0%D0%B7%D1%80%D0%B5%D1%88%D0%B8-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BD%D0%BE%D0%B2%D0%B0-%D1%82%D0%B2-%D0%BD%D0%B0-%D0%BA%D0%B8%D1%80%D0%B8%D0%BB-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2", "text": "\"Нова Броудкастинг Груп\" вече е собственост на Кирил и Георги Домусчиеви. Сделката беше официално разрешена от Комисията за защита на конкуренцията близо месец след като шведската компания MTG обяви, че е подписала договор с \"Адванс Медиа Груп\" на бизнесмените. Председателят на КРИБ и неговият брат стават собственици на една от най-големите медийни организации в страната, в която влизат телевизионните канали на Нова ТВ и Диема, мащабен онлайн бизнес около собствеността в Нетинфо, както и дял в издателството на списания като \"Ева\" и др.     КЗК разрешава сделката въпреки една ключова особеност за ТВ-бизнеса - Кирил и Георги Домусчиеви са собственици на \"Футбол Про Медиа\" ЕООД, която продава правата за телевизионно излъчване на мачовете от българското футболно първенство. В момента именно Нова ТВ и Диема държат правата за Първа лига. Комисията е преценила, че \"ТВ оператори в България купуват права за разпространение на редица значими спортни събития от множество други доставчици\", като дава пример със световните и европейски първенства по футбол по БНТ, Шампионската лига по БТВ, тенис турнирите по каналите на А1 и Евроспорт, и др. \"Всяка една от съществуващите телевизионни групи на пазара е абсолютно независима при договарянето на съдържание, поради, на практика почти неограничения брой търговци на съдържание\", се казва в решението. \"Следователно  може да се направи извод, че „Футбол Про Медиа\" ЕООД не е в състояние (.....)*, да окаже влияние върху подпазара на дистрибуция и придобиване на права за разпространение на аудиовизуално съдържание. Допълнително, „Нова\", както и нейните конкуренти, закупуват спортно съдържание от много други доставчици\". В решението не е засегнат ключов (заварен) казус около \"Нова Броудкастинг Груп\" - комбинацията между масивния телевизионен и онлайн-рекламен бизнес, който стана повод за жалба от страна на 4 конкурентни онлайн-медии заради съмнение за нарушение на антимонополното законодателство. По данни от 2016 г. \"Нова Броудкастинг Груп\" има 10-20% дял от пазара на онлайн реклама в национален мащаб, плюс 40-50% дял от пазара на телевизионна реклама с национален обхват.     Комисията все още не се е произнесла по този казус, но междувременно изготви секторен анализ на медийния пазар, в който даде няколко препоръки за изчистване на изкривяванията на конкурентните условия (включително - тенденцията за насочване на \"основната част от рекламните бюджети към големите медийни групи, което поставя на изпитание оцеляването на по-малките участници\").", "date": "2019.03.23", "title": "КЗК разреши сделката за Нова ТВ на Кирил Домусчиев"}
{"url": "http://www.classa.bg/%D1%81%D0%B2%D1%8F%D1%82/item/393850-%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BC%D0%B8%D1%88%D0%B5%D0%BB-%D1%82%D0%B5%D0%BC%D0%B5%D1%80-%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%BA%D0%B0%D1%82%D0%BE-%D0%BB%D0%B8%D0%B4%D0%B5%D1%80-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Бившият президент на Бразилия Мишел Темер (2016-2018) бе арестуван в четвъртък, в град Сао Пауло, като предполагаем лидер на \"престъпна организация\", се казва в изявление на прокуратурата. \"При операция \"Радиоактивност\" е идентифицирана престъпна организация, която е действала при изграждането на АЕЦ \"Ангра 3\", се казва в изявлението, като добавя, че прокуратурата разследва \"престъпления на активна и пасивна корупция и пране на пари\". Темер беше арестуван от федералната полиция в контекста на антикорупционния случай \"Лава Джето\", за който също бившият президент Луис Инасио Лула да Силва вече е в затвора. Освен Темер, съдията издава постановления за задържане под стража срещу Уелингтън Морейра Франко, бивш министър на енергетиката и бивш губернатор на Рио де Жанейро (1987-1991 г.), още седем души бизнесмени и полковник Жоао Батиста Лима Фильо, приятел на Темер. Според прокуратурата превантивното задържане се дължи на факта, че разследванията показват, че има \"престъпна организация, в пълна активност, участваща в конкретни действия с ясна гравитация\". Арестите са свързани с отклоняването на публични средства, предназначени за строителството на ядрената централа Ангра 3 в южната част на Рио де Жанейро. По-конкретно, причината, която доведе до тези арести, е предполагаемият подкуп от един милион реала (около 260 000 долара), платен в края на 2014 г. от компания, контролирана от полковник Лима Фильо, за да получи договор от държавната Електрическа компания за изграждане на АЕЦ. Бившият президент вече е бил цитиран в дузина други разследвания, които включват отпускането на пристанищни привилегии в замяна на подкупи. Темер, син на ливански имигранти и три пъти президент на Камарата на депутатите, встъпи в длъжност през август 2016 г. след „импийчмънта\" срещу президента Дилма Русеф, на която той беше вицепрезидент, по обвинения в манипулиране на публични сметки. По време на мандата му прокуратурата два пъти поиска да бъде образувано дело срещу него за корупция, но Конгресът отказа да разреши. Той напусна позицията си на 1 януари, като по този начин загуби имунитета си. Бившият президент Лула да Силва, лидер на работническата партия (PT), бе осъден през април на 12 години и един месец затвор в Куритиба, щат Парана. През февруари Първоинстанционният съд осъди Лула на още 12 години и 11 месеца затвор за корупционни престъпления.   Мега-операцията Lava Jato, стартирана през 2014 г., е най-голямата в историята на Бразилия и разкри мрежа за подкупи в замяна на търгове за обществени поръчки чрез държавната петролна компания Petrobas.", "date": "2019.03.23", "title": "Бившият президент на Бразилия Мишел Темер е арестуван като лидер на \"престъпна организация\""}
{"url": "http://www.classa.bg/%D1%81%D0%B2%D1%8F%D1%82/item/393851-facebook-%D0%B5-%D0%BF%D0%B0%D0%B7%D0%B8%D0%BB-%D0%BD%D0%B5%D0%BA%D1%80%D0%B8%D0%BF%D1%82%D0%B8%D1%80%D0%B0%D0%BD%D0%B8-%D0%BF%D0%B0%D1%80%D0%BE%D0%BB%D0%B8%D1%82%D0%B5-%D0%BD%D0%B0-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Facebook съхранявал паролите на стотици милиони потребители в некриптиран вид. Според изследователя на сигурността Брайън Кребс, който е получил тази информация от анонимен служител на Facebook, неотдавна вътрешно разследване открива, че служителите създават приложения, които записват некриптирани данни за паролите и ги съхраняват в некриптиран вид на вътрешни сървъри. Разследването, започнало тази година, след като инженерът забелязал грешка в сигурността, показваща, че (за сега) паролите на между 200 и 600 милиона потребители на социалната мрежа се съхранявали в профилите в некриптиран вид. Това означава, че са били достъпни за търсене от повече от 20 000 служители на Facebook. Не е ясно колко дълго са били изложени на опасност паролите, но анонимният източник посочва, че досега са открити файлове, съдържащи некриптирани пароли от 2012 г. насам. От своя страна, Facebook призна, че по време на редовен преглед на сигурността през януари са открили, че някои потребителски пароли са били съхранявани \"в четлив формат\" в рамките на техните вътрешни системи за съхранение на данни. \"Това привлече вниманието ни, защото нашите системи за вход са предназначени да скриват пароли, използвайки техники, които ги правят нечетливи. Решихме тези проблеми и като предпазна мярка ще уведомим всички хора, чиито пароли са били съхранени по този начин\" , казва изявлението на компанията.", "date": "2019.03.23", "title": "Facebook  е пазил некриптирани паролите на стотици милиони потребители"}
{"url": "http://www.classa.bg/%D1%81%D0%B2%D1%8F%D1%82/item/393843-%D0%BC%D0%B5%D0%B9-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5", "text": "ЕС още веднъж даде време на Тереза Мей. Ако идната седмица тя успее да прокара в парламента сделката за Брекзит, отсрочката ще е два месеца. Ако ли не - само две седмици. ЕС се готви за твърд Брекзит         Тереза Мей не може и няма да се вразуми. Тя пак пристигна с празни ръце на срещата на върха в Брюксел и пак нямаше отговори за своите европейски колеги. Какво смята да стори, ако британският парламент отново отхвърли споразумението за Брекзит? Никакъв отговор. Има ли алтернативен план за този случай? Без отговор. И прочие. Резултатът беше още едно заслужено унижение за правителствената ръководителка. Лозунгът на поддръжниците на Брекзит, че на всяка цена искат да си възвърнат контрола от Брюксел, винаги е бил куха фраза. След четиримесечния политически хаос в Лондон, правителствените ръководители на страните от ЕС без колебание поеха контрола за план-графика на Брекзит. Защото търпението се изчерпа, а разочарованието от британската политика е голямо.      Европейците искат сагата да приключи колкото се може по-бързо. Те дадоха две седмици отсрочка на Тереза Мей, ако не успее да прокара в парламента сделката за Брекзит. Ако се замислим колко много месеци Тереза Мей пропиля в безплодно упорство, тази отсрочка е всъщност броени минути брекзитово време. И на тази среща на върха не беше по-различно. Същите изтъркани фрази, никакви нови идеи, пълна незаинтересованост, никаква надежда. Ако Тереза Мей събуди очакването, че ще убеди парламента, британците ще имат време до европейските избори през месец май да адаптират законите си. 11 април обаче е следващият препъникамък, в който британците ще се спънат, ако кормилото в Лондон най-сетне не бъде поето от разумни хора, за да бъде спрян стремглавият ход надолу. ЕС разбра, че вероятно ще стане точно така и е добре подготвен. Остават много малко опции Правителството в Лондон, депутатите или тези, които се чувстват отговорни, имат още един малък шанс да предотвратят катастрофата. Те все още имат възможност да оттеглят молбата за напускане съгласно параграф 50 от европейските договори. Могат също да заявят участието си в европейските избори през май и да помолят за още по-дълга отсрочка на Брекзита. Тереза Мей отново отхвърли и двете възможности. Най-сетне тя трябва да бъде свалена от власт, за да могат да бъдат постигнати компромиси и да бъдат взети решения. Известно е обаче, че торите нямат нито един убедителен кандидат. За поста се кандидатират твърди поддръжници на Брекзита, които само ще усложнят нещата още повече. Ситуацията сред лейбъристката опозиция с нейните стари троцкисти е също толкова обезкуражаваща. Не може ли да се намери един преходен премиер, една жена или мъж, който да сложи края на безкрайната драма с Брекзита?     С решението на брюкселската среща на върха Брекзитът е само отложен. Но тази отсрочка е временна. За останалото трябва да се погрижи Лондон. Ако обаче политиците в Лондон не се събудят и не променят курса си, те няма да могат да се измъкнат от капана, в който сами се вкараха. Бързо растящата гражданска петиция за отмяна на Брекзит чрез отмяна на член 50-и би могла да предложи изход. Но Тереза Мей отново даде да се разбере, че тези подписи не я интересуват. През уикенда в Лондон ще се проведе поредната демонстрация срещу Брекзита. Тереза Мей обаче не се впечатлява. Изглежда, че тя междувременно се е примирила с твърдия Брекзит. Това би било най-лошото наследство на една правителствена ръководителка, която дори не заслужава това име, защото е само сляп войник на партията на торите. Който носи отговорност за страната си, не бива да трупа грешка след грешка, като че ли в политиката минус по минус накрая прави плюс.Тереза Мей в момента се конкурира с Дейвид Камерън за титлата най-лош политик на всички времена. И ако поради своята слабост, неспособност и инат тя допусне твърд Брекзит, неминуемо ще я спечели. Наградата е оловен медал и черно петно в учебниците по история.  ", "date": "2019.03.23", "title": "Мей и европейците..."}
{"url": "http://www.classa.bg/%D1%81%D0%B2%D1%8F%D1%82/item/393844-%D0%BF%D1%80%D0%B5%D1%81%D1%82%D0%B8%D0%B6%D0%B5%D0%BD-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%BF%D0%B5%D0%BA%D0%B8%D0%BD-%D1%82%D1%80%D0%B5%D0%B2%D0%BE%D0%B6%D0%B8-%D0%B1%D1%80%D1%8E%D0%BA%D1%81%D0%B5%D0%BB", "text": "С амбициозния си проект \"Нов път на коприната\" Китай иска да демонстрира нарасналата си роля в света. Ако Пекин успее да привлече и страна като Италия, това ще даде много по-голяма тежест на проекта.         ЕС се смята за най-големия търговски партньор на Китай. Само че китайското ръководство предпочита да преговаря поотделно с отделни страни-членки, които като икономическа мощ не могат да се мерят дори с една китайска провинция от порядъка например на Гуандун. Така Пекин диктува играта, допуска до собствения си пазар тези, които играят по неговата свирка, и наказва онези, които го критикуват. Че този метод действа, ще си проличи и при сегашното посещение на президента Си Цзинпин в Рим, където се очаква Италия да стане първата страна от Г-7, подписала споразумение за присъединяване към престижния проект на Си, наречен \"Нов път на коприната\".  Същевременно обаче Брюксел изпраща и съвсем различно, отрезвяващо послание до Пекин:  , в която Пекин се определя едновременно като \"стратегически конкурент\" в борбата за лидерство в технологичния сектор, и като съперник, който пропагандира автократичната си система на управление и извън собствените си граници. Там се говори за хибридни информационни операции и за възможни санкции в отговор на китайски кибератаки. Според волята на Комисията, европейците вече няма просто да приемат поощрявани от държавата   - още повече, че в самата Народна република подобно нещо е немислимо да се случи. Ролята на Италия Европейските лидери обсъждаха този документ точно в деня, когато Си Цзинпин започна своята европейска обиколка - прекрасна възможност да демонстрират така желаното от всички европейско единство. Стига да не беше ролята, която реши да играе Италия. Тя е най-пресният пример за това колко лесно Пекин успява да вбие клин сред страните-членки на ЕС.      Сред средиземноморските държави Пекин събужда спомени за разцвета на търговията и времената на стария \"Път на коприната\". Зад старата романтика стоят реални бизнес интереси, например това кои пристанища в Европа ще поемат един ден търговския обмен с Китай. Защо контейнеровозите от Далечния изток да пътуват до Ротердам и Хамбург, ако могат да бъдат разтоварени още в Италия и Гърция? В краткосрочен план това изглежда може би илюзорно, защото инициативата \"Нов път на коприната\", която има претенцията да преначертае картата на световната икономика през 21 век, е дългосрочен проект.  Независимо от това кои проекти ще бъдат осъществени в крайна сметка, подписът на една от страните от Г-7 е важен символичен успех за Си Цзинпин - това ще придаде нов блясък на китайския проект. Пекин не спира да изтъква многото участници в него - над 130 страни и организации - като свидетелство за новата световнополитическа тежест на Китай. Пекин е склонен на отстъпки  Но мнозина вече разбраха, че примамливите обещания на Пекин не винаги са реалистични. Почти нищо не остана от някогашното огромно въодушевление от инициативата \"16+1\", в която се включиха и 11 страни-членки на ЕС. Подобно на Италия сега, тези страни се надяваха на по-добър пазарен достъп и преки инвестиции от Далечния изток. Вместо това търговският дефицит на Полша спрямо Китай почти се е утроил през последните шест години.     Не по-малко важно от това дали Италия ще подпише декларация за намерение за присъединяване към \"Пътя на коприната\" са конкретното съдържание на документа и бъдещото сътрудничество. Пекин предпочита да пази мълчание по този въпрос, но към някои медии изчете информация относно съдържанието на италианския документ. От нея става ясно, че Пекин е готов да приеме някои от съображенията на ЕС.      Например относно сътрудничеството в рамките на Азиатската банка за инфраструктурни инвестиции (АБИИ) - организация със седалище в Пекин, която отпуска кредити по международни стандарти, за разлика от китайските държавни банки, които досега фигурираха в китайските сметки за  . Освен това Китай изглежда е склонен да включи повече европейски фирми. Досега почти без изключение само китайски фирми извличат ползи от инициативата. Внимание: дългова дипломация Си Цзинпин се нуждае от успех на всяка цена. През последните месеци неговата инициатива беше подложена на остри критики от цял свят. Дори я нарекоха \"дългова дипломация\". Освен това Пекин трябваше болезнено да научи, че държавните лидери, чиито лоялност купува, в демократичните държави могат да паднат от власт на следващите избори. Но тъй като престижният проект е тясно свързан с името на Си Цзинпин, проектът крие политически рискове за него. Засега в Пекин все още не се е наложило разбирането, че проект от такава величина може да бъде успешен само когато служи не единствено на една страна. Уви, на него можеше да стъпи също и една обща стратегия на ЕС по отношение на Китай.    ", "date": "2019.03.23", "title": "Проект на Пекин тревожи Брюксел"}
{"url": "http://www.classa.bg/%D1%81%D0%B2%D1%8F%D1%82/item/393845-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BD%D0%B0-%D0%B2%D0%B5%D1%80%D0%BC%D0%B0%D1%85%D1%82%D0%B0-%D0%B2-%D0%B1%D0%B5%D0%BB%D0%B0%D1%80%D1%83%D1%81", "text": "\"Там само за девет дни смъртта си са намерили 9000 души. Насилието е било ежедневие. Разстрелвали са всеки, който се опита да избяга.\" - Германски историк разказва за трагичната история на концлагера Озаричи.         ДВ: Кога, къде и с каква цел е бил построен концлагерът Озаричи? Кристоф Рас : Преди всичко, не става дума за един концентрационен лагер. Това е бил цял коплекс от концлагери, създадени през март 1944 година в покрайнините на село Озаричи. По това време самото село е било освободено от Червената армия, но в горите на запад от него по фронтовата линия части от Вермахта са построили общо три концентрационни лагера. В тях събират мирното население от цялата територия, окупирана от 9-а германска армия. В операцията участват 14 дивизии на Вермахта. Те вкарват в концлагерите преди всичко възрастните и болни хора, жените с три и повече деца на възраст до 10 години. С други думи, всичките нетрудоспособни жители, непригодни за принудителен труд.     Първоначално Вермахтът планира да депортира около 20 000 души, но впоследствие вкарва в лагерите почти 50 000 мирни жители, в това число и хиляди малолетни деца. Може да се каже, че затворниците служат за прикритие на германската армия, тъй като в началото лагерът се намира непосредствено зад германските позиции. После войските на Вермахта отстъпват и хората се оказват на бойното поле. Германците възнамеряват да ги използват като живи щитове за отстъплението на германската армия. Разчитат на това, че Червената армия ще превземе лагера, ще се заеме със спасението на оцелелите и няма да може да преследва бързо войските на Вермахта. Предисторията на този лагер започва  няколко месеца преди началото на отстъплението на Вермахта от беларуска територия. Първоначално германската армия заставя трудоспособното население за извършва принудителен труд, в това число и да копае отбранителни окопи. Вермахтът решава да депортира в лагера всички нетрудоспособни, да се освободи от тяхното бреме и да ги остави в ръцете на Червената армия. С други думи, лагерът Озаричи става финален акт на гигантски депортационен процес, организиран и осъществен от 9-а германска армия. Как е било възможно само за няколко дена в лагера да бъдат депортирани почти 50 000 души? Кристоф Ра с: В депортацията участват 14 дивизии. Всяка една от тях е имала задачата да доставя толкова и толкова хиляди души от районите, където се били дислоцирани. Някои хора са били докарани в лагера пешком, други са извозвани с камиони, но повечето хора са били натоварени на влакове, които стигали до гара Рудобелка през Борбуйск. Оттам хората били заставени да ходят две денонощия пеша до Озаричи. Участието на толкова много дивизии в тази акция обяснява и големия брой жертви.     Колко време просъществува Озаричи? Кога и от кого са били освободени затворниците? Кристоф Рас : Комплексът лагери Озаричи просъществува малко повече от една седмица. На 10 март там са депортирани затворниците, а някъде между 17 и 18 март Вермахтът започва отстъпление от тези територии. Червената армия продължава да настъпва. На 19 март съветските войски навлизат на тероторията на лагерите. Така че цялата история - от депортацията на хората до тяхното освобождаване - трае девет дни. В книгата си \"Човешкият материал\" пишете, че за девет дена в Озаричи са загинали около 9000 души. Беларуски източници говорят за 20 000 жертви. На какво се основават изчисленията Ви и откъде идва тази голяма разлика в цифрите?     Кристоф Рас : Въпросът е в това, кога и как са загинали тези хора и кои могат да се смятат за загинали в концлагера. Страданията и мъките на хората започват много преди депортацията. В хода на депортацията частите на Вермахта правят отчети, от които става ясно, че хората са умирали във влаковете, някои са били разстрелвани по пътя към лагера. Насилието е било ежедневие. Стотици хора са загинали по време на транспортирането. В самия лагер хората са умирали от хипотермия, глад  и болести. Германците се стреляли по всеки, който се опитва да избяга. Затворниците са били измъчени и изтощени. Сред тях е имало и болни от коремен тиф. В лагера е избухнала епидемия. Затова и въпросът е как да се изчисли броят на загиналите в Озаричи? Трябва ли да смятаме за жертви онези, които са били разстреляни по пътя? Или жертви са само онези, които са загинали в лагера? Можем ли да причислим към жертвите и онези, които са починали вследствие на тиф две седмици след освобождаването на лагера? Затова и според германските източници жертвите са били много по-малко от 9000. Защото към тях са причислени само хората, които са загинали в лагера. Говорейки за 9000 жертви, аз се позовавам на съветски данни от следвоенния период. В книгата посочвам и конкретния източник. Не мога да кажа откъде идва цифрата 20 000. Не можем да определим точния брой на жертвите. Важното е да помним, че тази операция по депортацията е едно от най-големите престъпления на Вермахта на територията на Беларус. Защо и в Беларус, и в Германия се говори толкова малко за концлагера Озаричи?     Кристоф Рас : В Германия се говори все повече за лагера Озаричи. Например в много градове, където са били разквартирувани дивизии на Вермахта, участвали в депортацията на хората от Озаричи, съществуват инициативи, които напомнят за тези трагични събития. В град Люнебург се осъществяват редици проекти, свързани с лагера Озаричи и престъпленията на Вермахта в Беларус. Ние, учените също си вършим работата и публикуваме изследвания. Така че историята на  Озаричи придобива все по-голяма известност в Германия. През 1990-те години и в Русия, и в Беларус се заговори открито за Озаричи. В Озаричи беше издигнат паметник на жертвите от концлагера. Така че и в Беларус все повече хора научават за тези трагични събития. От друга страна трябва да призная, че имаме още много работа. За да могат резултатите от нашите изследвания да станат достояние на широката общественост. В момента научно-изследователският център за военна история в Потсдам работи върху книга за германските военни престъпления и първата ѝ глава ще бъде посветена именно на трагедията в концлагера Озаричи.  ", "date": "2019.03.23", "title": "Престъпление на Вермахта в Беларус"}
{"url": "http://www.classa.bg/%D1%81%D0%B2%D1%8F%D1%82/item/393846-%D0%BA%D1%8E%D1%80%D0%B4%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F-%D0%BC%D0%BE%D0%B3%D0%B0%D1%82-%D0%BB%D0%B8-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0%D1%82-%D0%BD%D0%B0-%D1%81%D0%B0%D1%89", "text": "Кюрдите са изправени срещу двама силни противници - Анкара и Дамаск. След изтеглянето на САЩ от Сирия те стават играчка в ръцете на превъзхождащите ги политически актьори.  Има обаче изгледи ситуацията да се промени.         Сирийският министър на отбраната Абдула Аюб демонстрира решителност. На пресконференция тази седмица той заяви, че правителството в Дамаск ще си възвърне контрола върху всеки инч сирийска територия. Неговото послание беше насочено главно към сирийските кюрди, които контролират големи територии в източната и северната част на страната. Същевременно Аюб обясни, че кюрдите не бива да се осланят много на САЩ. Сирийската армия е достатъчно силна, за да прогони \"американските окупационни сили\" и от тяхната база Ал-Танф, заяви той. По адрес на кюрдите министърът на отбраната отправи послание, което може да се тълкува едновременно като заплаха и като предложение. \"Нашият подход към тях ще е или помирение или освобождаване на териториите\". Правителството в Дамаск не е единственото, което отправя заплахи срещу кюрдите. Анкара отдавна заявява, че планира изграждането на 30 до 40-километрова зона за сигурност на сирийска територия. Ако Турция реализира плановете си, големи части от контролираните от кюрдите територии ще попаднат под турски контрол. С навлизането си в Африн преди 14 месеца турската армия вече демонстрира колко безпардонно разширява присъствието си на територията на Сирия. САЩ коригират курса Надеждите на кюрдите да се противопоставят на заплахите от Дамаск и Анкара са свързани преди всичко с присъствието на 200 американски войнци. Това е контингентът, който ще остане в Сирия след изтеглянето на САЩ. Повечето войници се намират в базата Ал-Танф. Някои са разположени и в други части на страната, които също са населени с кюрди. \"Те могат да играят важна роля за бъдещето на един автономен кюрдски регион в Сирия\", казва за ДВ директорът на кюрдския изследователски център в Бохум Наваф Халили. Американците не са гарантирали официално, че ще останат в региона, но де факто те са там. Наваф Халили казва, че основната задача на американците е окончателната победа над \"Ислямска държава\" (ИД). Но в краен случай те могат променят курса си и спрямо Турция.     Американският президент Доналд Тръмп първоначално обяви пълното изтегляне на американските войски от страната. От няколко седмици обаче кюрдите отново могат да гледат с оптимизъм към бъдещето. През втората половина на февруари се очерта промяна в курса на американския президент. По този повод вестник \"Вашингтон пост\" написа, че корекцията  е била необходима. Американските войски са се поучили от грешките си в Ирак и са провели абсолютно сполучлива мисия. Това си проличава и от факта, че досега в Сирия са загинали само шестима американски войници. Освен това САЩ са постигнали своите военни и политически цели. \"За първи път Вашингтон има значителна тежест в преговорите за бъдещето на Сирия\", пише \"Вашингтон пост\". Тази тежест се основава не на последно място и на сътрудничеството с кюрдите, които играят съществена роля в борбата срещу ИД.     Военното присъствие на 200 американски войници не е от толкова голямо значение, четем в интернет изданието \"Ал Монитор\". Толкова по-голямо обаче е неговото политическо значение. \"Докато американският ботуш е стъпил на сирийска територия, регионът не може да бъде контролиран от един актьор, който САЩ смятат за неподходящ. Било то от Иран или от режима в Дамаск\", пише \"Ал Монитор\". Отрезвяване в Анкара Изглежда, че в Анкара са забелязали политическите амбиции на САЩ. Бившият бригаден генерал и политически анализатор Наим Баруроглу написа в интернет портала \"Gercek Gundem\", че американците ще останат още доста време в Сирия. Бабуроглу смята, че САЩ следват нова агенда.      Първата стъпка от плановете на САЩ се състои в това да започнат преговори с Турция за нейния прокет за изграждане на зона за сигурност, предполага вестник \"Вашингтон пост\". \"Това е деликатно начинание, което ще принуди президента Тръмп да се противопостави решително на президента Ердоган, а не да се подчини на неговите искания\", пише вестникът. Нови съображения в Дамаск Новата решителност на САЩ явно принуждава и правителството на Асад да промени своя курс. В Дамаск очевидно са наясно с това какви последици може да има едно евентуално нападение срещу американските войски. Възможно е сирийското правителство да започне преговори с кюрдите и заедно с тях да се протовопостави на плановете на Турция за изграждане на зона за сигурност, казва за ДВ сирийският политолог Турки ал-Хасан. \"Въпросът е само в това дали кюрдите ще влязат в диалог с правителството на Асад\", допълва той. Ясно е обаче, че сегашната ситуация в Северна Сирия не може да се задържи дълго. \"Регионът ще остане и в бъдеще част от сирийската територия\", казва политологът. С оглед на обстоятелствата кюрдите сега са в изгодна позиция за преговори. Тази позиция обаче се крепи на крехък фундамент. Ако американците се изтеглят изцяло от Сирия, кюрдите ще станат играчка в ръцете на по-силни от тях актьори.  ", "date": "2019.03.23", "title": "Кюрдите в Сирия: могат ли да разчитат на САЩ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393847-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BD%D0%B8%D0%BA%D0%BE%D0%BD-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%B4%D0%B2%D0%B5%D1%81%D1%82%D0%B0-%D1%83%D1%87%D0%B5%D0%BD%D0%B8%D1%86%D0%B8", "text": "  В III век в град Неапол (Италия) живял един доблестен войн на име Никон. От баща си той бил възпитан в езичество, но майка му била християнка. Тя постоянно молела Бога да просвети душата на сина й чрез истинската вяра, често говорела на Никон за Бога и, пращайки го на война, увещавала го да призовава на помощ Господа Иисуса Христа. По младежко лекомислие Никон обръщал малко внимание на увещанията на майка си. Нейните думи обаче се запазили в сърцето му и в скоро време принесли богати плодове.     Веднъж всред битката Никон бил обкръжен от неприятели и веднага си спомнил думите на майка си. Той погледнал към небето, прекръстил се и извикал: \"Христе, Боже всесилни! Прояви над мене Твоята сила, та и аз отсега да бъда Твой раб!\" И веднага свръх естествена сила го въодушевила: той смело се хвърлил срещу неприятелите, обърнал ги в бягство и се върнал невредим при другарите си. Изумени от неговото мъжество, те възхвалили храбростта му, но той, просветен веднага от светлината и истината, само въздал на Бога хвала и чест и казал: \"Велик е Богът на християните, Който чрез знака на кръста прогонва и побеждава враговете!\" Като се върнал от война, Никон разказал на майка си за случилото се с него. Зарадвала се благочестивата майка, със сълзи благодарила на Господа, Който чул нейната молитва, и Го молела да довърши започнатото и да помогне на сина й да Го познае и да повярва от цялото си сърце. Тя обяснила на Никон закона Христов и го посъветвала да се обърне към свещеник, който би го научил и кръстил. Никон мълчаливо и с внимание слушал наставленията на майка си и веднага станал и извикал: \"Понеже Господ Бог е жив, искам отсега да бъда Негов раб. Не искам да се покланям на бездушните истукани, но на Бога Всевишни, Който е сътворил вселената!\" И като паднал пред нозете на майка си, прибавил: \"Моли се за мене, майко, да ми даде Господ ангел благ, хранител и пътеводител на душата ми, да позная истината, да се науча да върша волята на Бога и да се причисля към избраното Негово стадо. Твоите наставления ми посочиха пътя на спасението, моли се за мене да не отслабна!\" Като казал тия думи, той искал да замине. Майка му го помолила, ако се готви да напусне града, да не се отделя за дълго време, понеже тя била вече стара и се бояла да не би да умре без него. Никон й обещал да се върне, простил се с нея и, напътствуван от нейното благословение, се отправил да търси свещеник. Но да намери свещеник не бил лесно, понеже поради гоненията почти всички християни напускали града и се криели в пустините и планините. Никон не намерил свещеник в града и като се отправил към пристанището, качил се на кораба, който трябвало да отплува на Изток. Дълго роднините и другарите му по служба го търсели, но безуспешно, понеже майка му не знаела за къде е заминал. Корабът между това спрял на остров Хиос. Никон слязъл на брега и прекарал осем дни сам на една планина в постоянна и пламенна молитва. Той молел Бога за помощ - да му посочи ръководител в пътя на спасението. През осмата нощ Никон в съня си видял ангел, който му връчил жезъл с кръст, заповядал му да отиде на другия ден на морския бряг и да се качи на кораба, който се намирал на пристанището. Никон изпълнил заповедта и след двудневно плаване излязъл на брега на планината, наричана Ганос. Тук, в планинските пещери, в туй време се криел от преследвания Кизическият епископ Теодосий със своите ученици. Уведомен насън за пристигането на Никон, Теодосий го приел с радост и любов и като го научил на Божия закон, извършил над него св. Кръщение. Никон почнал да живее с иноците и цял се предал на молитва и изучаване на божествените книги. Неговата кротост, ревността му към молитвата, търпението, с което понасял лишенията, и светият живот възбуждали удивление у всички братя. Така минали три години. Теодосий, който получил насъне известие за близката си смърт и повеля да повери словесното си стадо на Никон, ръкоположил го първом за дякон, после за свещеник и накрай за епископ. Той му поверил 190 иноци, дал му наставления и му заповядал да остави това пустинно място, което скоро щяло да бъде разорено от варварите, и да замине в Сицилия. Скоро подир това Теодосий се поминал и всички братя заедно с Никон се качили на кораб и след някое време стигнали до бреговете на Италия, понеже Никон искал преди всичко да види майка си. Той побързал за Неапол, гдето със сълзи от радост го посрещнала майка му. Като паднала на колене, тя се молела: \"Благодаря ти, Господи, че ми даде да видя сина си, посветил се да служи на Тебе! И сега Те моля, приеми душата ми в Твоите ръце!\" Като свършила молитвата, благочестивата майка заминала при Господа. Скоро предишните другари и приятели на Никон узнали, че той е в Неапол и го посетили. Той им разказал събитието, което първоначално го довело до познание на истинския Бог, и много им говорил за Бога и за християнския закон. Думите му, пълни с дълбоко убеждение и пламенна вяра, силно подействували върху тях. Мнозина от тях повярвали и девет войници решили да последват примера на св. Никон и напълно да се посветят на Господа. Те заминали с него за Сицилия. Там всички се поселили в пустинно място, което им се понравило със своята красота и усамотение. Направили градини, насадили овощни дървета и започнали да живеят там чрез труда на ръцете си.     Но след някое време срещу тях било започнато преследване. За тях узнал управителят на страната, Квинтиан, оня същият, който предал на мъчения и смърт  . Той пратил войници да заловят иноците. \"Добре сте дошли – казал св. Никон на войниците. Нашият Владика Господ чрез вас ни призовава при Себе Си.\" Всички иноци започнали да се молят да им даде Господ сила безстрашно да изоповядват името Му. След това те спокойно тръгнали след войниците. \"Нека стоим твърдо за нашата вяра! - казал им св. Никон. - Не бойте се от мъчения! Спомнете си думите на добрия Пастир:   ( ). Укрепени чрез молитва, всички братя, смели и спокойни, се явили пред управителя. На увещанията му да се отрекат от Христа, те отговорили с единогласно изповедание на вярата в истинския Бог. Управителят заповядал всички да бъдат посечени с меч, освен Никон, комуто готвел по-жестоки мъчения. Всички в молитва предали душите си, а Никон бил отведен в тъмница, където небесно видение още повече укрепило вярата му. На другия ден Квинтиан го повикал при себе си, но като видял, че Никон не приема увещанията му, предал го на ужасни мъчения: обгаряли го с огън, привързвали го към буйни коне, за да влачат израненото му тяло. Но Бог помагал на Никона, като смекчавал лютостта на мъченията, и Никон сред страданията не преставал да слави Господа. Накрай Квинтиан, боейки се да не би твърдостта му да повлияе благотворно върху езичниците и те да се обърнат към Христа, заповядал да му отсекат главата с меч. Телата на всички мъченици били погребани от Месинския епископ, а Квинтиан скоро след това умрял от ужасна смърт.", "date": "2019.03.23", "title": "Св. свещеномъченик Никон и неговите двеста ученици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393848-23-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1568 г. - Катерина Медичи признава правата на френските хугеноти, с което настъпва края на Втората хугенотска война.   1801 г. - Александър I става император на Русия, след като баща му Павел I e убит.   1806 г. - В Англия е забранена търговията с роби.   1839 г. - В бостънския вестник „Morning Post\" за първи път се появява изразът „O.K.\"   1869 г. - Към Българското читалище в Цариград Петко Славейков основава Българско благодетелно братство „Просвещение\".   1869 г. - Лайпцигският университет присъжда на професор Фридрих Ницше докторска степен.   1903 г. - Братята Райт получават патент за построения от тях в САЩ самолет.   1918 г. - Германското 210 мм супероръдие „Кайзер Вилхелм\" („Парижкото оръдие\") обстрелва Париж от разстояние 120 километра. Оръдието често се бърка с „Голямата Берта\", което е друго оръжие, 406 мм полева гаубица.   1919 г. - В Милано Бенито Мусолини създава първата фашистка организация - „Fasci di Combattimento\"   1933 г. - В България е приет Закон за ограничаване престъпленията против личната и обществена безопасност, насочен против политическите убийства.   1933 г. - Германският Райхстаг издава декрет, с който предава цялата власт в ръцете на новия канцлер Адолф Хитлер.   1942 г. - Генерал Владимир Заимов е арестуван с обвинение за шпионаж в полза на СССР.   1956 г. - Пакистан става първата ислямска република в света.   1983 г. - Стратегическа отбранителна инициатива: Президентът на САЩ Роналд Рейгън оповестява своето намерение да се изгради технология, която да прихваща вражески ракети.   1989 г. - В университета в Юта е обявен студения термоядрен синтез.   1990 г. - Състои се премиерата на филма Хубава жена в САЩ и Канада.   2001 г. - Руската орбитална станция Мир е извадена от употреба и се разпада в атмосферата преди да потъне в южата част на Тихия океан, близо до Фиджи.            ", "date": "2019.03.23", "title": "23 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393855-%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D0%B7%D0%B0-%D0%B0%D1%81%D0%B0%D0%BD%D1%81%D1%8C%D0%BE%D1%80%D0%B0", "text": "Обзорът на седмицата този път ни запраща в една измислена лъскава сграда - от онзи тип \"не трябва да ги има в центъра на София, но по документи вече са ги започнали\". И тази има надпис на фасадата, нали е модерно – \"Приказка за стълбата\" на Смирненски. Шрифтът е ситен и не се чете.     До входа е облегнат самотен мотор със спукани гуми. Върху резервоара му се забелязват стикери \"БСП\" и \"ПЕС\". Тези с \"БСП\" са поизбелели от времето, но все тая – моторът върви с бензин, не с партийна подкрепа. Влизаме във фоайето и попадаме на стълпотворение от хора, които протестират и вдигат глъчка. На втори поглед става ясно, че са обособени в няколко компании. Едните са таксиметрови шофьори, бунтуващи се срещу нелоялната конкуренция в бранша. Втората група са медицински сестри, искат по-високи заплати.     Третите са франкофони - навлекли \"жълти жилетки\" и скандират новите \"Свобода, равенство, братство\" - \"Оставка, пряка демокрация, промяна на системата\". Съставът им е далеч по-камерен от този на френските им братя по моден вкус, но ако съдите по униформената охрана, ще решите, че става дума за \"мегапротест\". Вместо да пазят обществения ред - полицаите са се събрали до фикуса в единия ъгъл и ронят сълзи. Защо плачат? Не било наша работа, да си затваряме устата и да дадем лична карта. Ако им било позволено и те щели да протестират, ама срещу вятъра. Всички вдигат шум, но очевидно няма кой да ги чуе. Защо? Къде са другите? Къде е властта? Къде е опозицията?  Качваме се в асансьора с намерението да ги търсим. Асансьорите са два, но на единия пише, че е частен. Здраве да е, ще ползваме обществения. Кабинката спира на първия етаж. Той сякаш е погълнат от шума на тиктащи часовници. Не, не са часовници - хора в предпенсионна възраст са и цъкат с език. Страх ги е, че новите правила за пенсиите съкращават наполовина бъдещите им доходи, а ако Бойко Борисов не беше изгледал правилния сутрешен блок в правилния момент, НОИ никога нямаше да им възстанови отнетите пари. Поредно напомняне защо у нас \"Да доживееш до пенсия!\" е не мило пожелание, а жестока клетва.     На втория етаж е тихо - заварваме човек с червена каска и кожено яке, наметнато върху костюма. Сигурно моторът долу е негов. Обикаля в кръг, накуцвайки - може да е претърпял катастрофа. От време на време размахва юмрук към горния етаж и шепти мистериозни слова. Човек ще рече, че пожелава на онези над него да доживеят пенсия. Отиваме на третия етаж, за да разберем към кого точно е насочен интересът му. Вратата се отваря и нахлува шума. От тонколоните думкат музикални творби на Горан Брегович, из стаята се реят червени балони, а цяла група социалисти в неплатен отпуск празнуват с шампанско, но без сълзи. В центъра две жени, руса и тъмнокоса, са се вторачили в пода и тропат гневно с крака, сякаш да обезпокоят съседа от втория етаж. Напразно, сградата е масивна, енергийно защитена с Псалм 91 още на фаза \"изкоп\" и трудно пропуска звуци. То сигурно и заради това никой не чува шума от недоволните по-долу.     На четвъртия етаж някакви хора са се събрали около тежка заседателна маса. Юристи, икономисти, бивши дипломати, театроведка за разкош… Увлечено обсъждат нещо. От името на тези в лобито ги питаме дали случайно не са правителството. Един кима и почти прошепва: \"Да, ама в сянка\". Друг обяснява, че са Стратегическия съвет към президента и бродират стратегия за изход от идейния застой и социалния блокаж. Или беше социалния застой и идейния блокаж? Споровете по темата продължават. Самия президент го няма. Не е и на петия етаж. Там под табела с надпис \"СДС\" дреме двойка посивели лъвове, пременени в синьо. Чакали някой от горните етажи да ги повика, като му дойде времето.     Обещали им две места на трапезата, едното - хубаво! Умуват как да ги разпределят. Пътуването ни приключва на шестия етаж. Асансьорът, че и цялата държава, се застопорява там. Насила някой отваря вратата и ни издърпва вътре, а там – хаос. Събрание на етажната собственост в последна фаза на ядрена експлозия. Съседите сипят ругатни и клетви, стискат в юмруци нотариални актове, размахват ръце, тропат с крак, а гласовете им се преплитат в едно неразличимо цяло.     Оказва се, че строителите са обещали на всяко семейство по един апартамент, ВИП-асансьор и гараж \"на цени народни\", обаче сега домоуправителят Цветанов има две спални и един килер в повече от комшийката Цачева, а кумицата му Колева се е минала да плати с 500 евро/квадрат над тарифата за съседа Рашидов. В ъгъла мълчи и се подсмихва касиерът на блока Горанов, който живее на безплатен наем след Пернишкото земетресение, и няма кой да го бутне с пръст.     Някой предлага да сезират портиера на кооперацията и да го накарат да спука бизнеса от проверки, та да му държи влажно още 10 години (с опция за еднократно подновяване). На портиера обаче му свършва мандата през ноември.     В глъчката на шестия етаж не се разбира почти нищо, но едно ни става ясно - защо никой не обърна внимание на случващото се по долните етажи.", "date": "2019.03.23", "title": "Приказка за асансьора"}
{"url": "http://www.classa.bg/%D1%81%D0%B2%D1%8F%D1%82/item/393849-%D1%87%D0%B8%D0%BB%D0%B8%D0%B9%D1%81%D0%BA%D0%B8-%D1%83%D1%87%D0%B5%D0%BD-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D0%BC%D0%B5%D1%82%D0%BE%D0%B4-%D0%BF%D1%8A%D1%80%D0%B2%D0%B0-%D1%81%D1%82%D1%8A%D0%BF%D0%BA%D0%B0-%D0%BA%D1%8A%D0%BC-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F%D1%82%D0%B0", "text": "Професорът от Факултета по физически и математически науки на Университета в Чили, Енрике Кордаро, е открил метод, който би могъл да бъде \"първата стъпка към възможността за прогнозиране на земетресения\". Той обяви в интервю за канала 24 часа, че за първият път са измерени \"всички свойства, които може да има сеизмичното движение, преди да се случи\". Ученият обясни, че има връзка между промяната в „магнитните честоти на Земята и появата на големи земетресения\". В това отношение, почти 5000 мили навътре към течното ядро на планетата, има спадове в магнитното поле, които според него, са ясна индикация, че силен тремор идва към повърхността.\" \"Ние не сме сеизмолози, това е друг тип метод, друг начин за разглеждане на проблема\", каза изследователят, след като обясни, че неговата работа, е подготвена с помощта на малък екип от учени и няколко години на събиране и анализ на данни. За да потвърди тезата си, ученият е взел за справка земетресенията в Индонезия (2005), Чили (2010) и Япония (2011). Едно и също явление се повтаря във всички: „Всеки път, когато предстои да се случи земетресение, магнитното поле спада (намалява), тогава минава известно време и наистина земетресението се случва\". Кордаро твърди, че с неговия метод е възможно да се предскаже земетресение (в приблизително изчисление) \"30 дни по-рано в Южна Америка, 106 дни в Суматра и 20 дни в Япония\", каза той. Откритието му ще бъде публикувано в следващото издание на научното списание Annales Geophysicae. Засега ученият казва, че единственото ограничение пред него е липсата на ресурси за задълбочаване на изследването. \"Винаги съм имал недостиг на средства, всъщност центровете ми са автоматизирани, защото са съкратили моя персонал\", каза той.", "date": "2019.03.23", "title": "Чилийски учен разработва метод - \"първа стъпка\" към прогнозиране на земетресенията"}
{"url": "http://www.classa.bg/%D1%81%D0%B2%D1%8F%D1%82/item/393842-%D1%82%D1%8A%D1%80%D0%BA%D0%B0%D0%BD%D0%B5-%D0%BC%D0%B5%D0%B6%D0%B4%D1%83-%D0%B0%D1%82%D0%B8%D0%BD%D0%B0-%D0%B8-%D1%81%D0%BA%D0%BE%D0%BF%D0%B8%D0%B5", "text": "Атина и Скопие пак се хванаха за гушите - този път заради виното от Македония. Кой има право да ползва търговското наименование \"македонско вино\" - гърците, северномакедонците или пък българите?         Преспанският договор сложи край на    Гърция и Северна Македония, както страната се нарича отскоро. Съществени въпроси, например в областта на търговията, обаче все още не са напълно изяснени. Така например за марковите продукти и търговски марки договорът предвижда двете страни да се споразумеят за приемливо решение чрез \"откровен диалог\". В помощ на договарянето ще се включи и експертна група, която ще представи резултати през следващите три години. Около този сюжет могат да възникнат нови напрежения, както показа една спречкване на Международно изложение за вина и спиртни напитки Провайн в Дюселдорф: участието в него на Асоциацията на македонските винари - неправителствена организация, представяща северномакедонските производители на вина, предизвика бурни протести от страна на гръцките изложители. Още в началото на изложението те се оплакаха, че производителите трябва да се придържат към ангажиментите от Преспанския договор. Защитен с патент продукт  \"Вината от Северна Македония трябва да се продават именно като \"северномакедонски\", а нашите вина да са \"македонски вина\", както е решен въпросът с европейски патент още преди 20 години\", посочва Стелиос Бутарис, който е един от най-известните винопроизводители в Гърция. Действително \"македонското вино\" е патентован в ЕС продукт със запазена географска марка, както например \"тюрингската наденица\". Това означава, че марката \"македонски вина\" могат да носят само вина от македонския регион в Гърция, при това само определени сортове.     \"Асоциацията на македонските винари\" обаче има друго виждане по въпроса. \"От десетилетия продаваме вина от Македония и се надяваме да можем да продължим да го правим.\" Представител на асоциацията, пожелал да остане анонимен, изтъква, че наименованието \"вина от Македония\" трябва да може да се използва от всички, т.е. както от гърците, така и от винарите в Северна Македония, а даже и от производителите в България, където се намират части от древна Македония. Но как при това положение консуматорът ще разпознава правилно различните продукти? \"Много просто: на етикета ще е посочена страната-производителка - например: продукт от Северна Македония или продукт от Гърция\", добавя винопроизводителят и дава за пример мозелските вина: \"Реката Мозел преминава през Германия, Люксембург и Франция, но произвежданото в тези райони вино се продава с марката \"вино от Мозел\".   Как ще се разберат?     Такива и подобни аргументи със сигурност ще бъдат приведени, когато започнат преговорите между двете страни, както е предвидено в Преспанския договор. Само че те едва ли ще бъдат лесни. Теоретично гърците държат по-силните карти - те могат да се позоват на факта, че наименованието \"македонски вина\" от 20 години е патентована и запазена марка. Ако Северна Македония се противопоставя, гърците могат да блокират приемането ѝ в ЕС.  обаче няма така лесно да се предаде - тя може да изтъкне това, че е успяла да завоюва силни пазарни позиции: \"В Германия под \"вино от Македония\" повечето хора разбират именно продукт, идващ от Северна Македония, а не от Гърция\", признават дори гръцките винопроизводители. Това е резултат от една ориентирана към износа стратегия, която гърците следват далеч не така последователно.     Въпреки различните позиции и очакваните напрежения, винопроизводителите от двете страни вярват, че решение ще се намери, защото това е от взаимна изгода. Юбилейното 25-то изложение Провайн тази година привлече над 61 хиляди посетители от 142 страни. В него участваха 6 900 изложители на вина и алкохолни напитки от 64 страни, сред които водещи бяха традиционни винопроизводители като Италия, Франция, Испания и Португалия.  ", "date": "2019.03.23", "title": "Търкане между Атина и Скопие"}
{"url": "http://www.classa.bg/%D1%81%D0%B2%D1%8F%D1%82/item/393837-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B7%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BB%D1%8E%D0%B1%D0%BE%D0%BF%D0%B8%D1%82%D1%81%D1%82%D0%B2%D0%BE-%D0%B8%D0%BB%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD-%D1%80%D0%B0%D1%81%D0%B8%D0%B7%D1%8A%D0%BC", "text": "Когато попитат Тахир Дела откъде е, той им казва, че е от Мюнхен - градът, в който през 1962-а е роден. Мюнхен има голямо влияние върху живота му, а баварският му носов говор не може да бъде сбъркан. Преди две години Тахир се мести в Берлин. Често обаче хората се съмняват в отговора му. Те питат какъв е произходът му, откъде са родителите му или бабите и дядовците му.   Това винаги са първите въпроси, които му задават при запознанството с някого. Но белите германци, които току-що са се запознали, не си задават един на друг подобни въпроси, а ако все пак го направят - то е след известно време. Чернокож и германец Дела намира този тип въпроси за дразнещи. И по негови думи те са проява на расизъм, защото оспорват неговото съществуване. Хората се питат как може чернокож човек да каже, че това е родното му място, без да обяснява как и защо се е озовал там. Дори когато става въпрос за невинно любопитство, което няма за цел да обиди, все пак Дела се чувства неловко. От 30 години Дела е част от инициативата \"Чернокожи германци\" (\"Initiative Schwarze Menschen in Deutschland\"), която има за цел да повиши информираността по такива теми. Дела е германец, но нито има руса коса, нито е с бяла кожа, и му е омръзнало да го питат за произхода му. Преди няколко седмици, потребителите в Twitter започнаха да споделят сходни изживявания с хаштага #vonhier (\"от тук\"). Разпити на тема история и произход Дискусията започва, когато баварският журналист Малкълм Оханве споделя онлайн клип, в който немският музикант Дитер Болен, известен с острия си език, разпитва за етническата й принадлежност 5-годишна участничка в \"Германия търси талант\". Първоначално момичето му казва, че е от Херне - град в провинция Северен Рейн-Вестфалия. Болен обаче продължава като пита откъде са майка й и баща й и дали не са от Филипините. На това детето отговаря, че и те са от Херне. После Дитер се интересува къде са били родени и откъде са баба й и дядо й. Накрая, за голямо облекчение на Болен, майката на момичето се намесва и му казва, че семейството е с тайландски корени. Дела коментира, че настойчивите въпроси на Болен показват, че хората разпитват дори малки децата за произхода им. Той вярва, че Болен продължава да пита момичето за произхода му, защото за музиканта е трудно да осмисли, че тя е германка. Това на практика отрича факта, че Германия е станала общество, съставено от емигранти, от всякакъв произход и социални прослойки, казва Дела. Дали това не е прекалена чувствителност? Задължително ли въпросът за произхода наистина означава, че питащият е скрит расист? Журналистката Дюцен Текал не смята така и просто не може да разбере защо някой би бил толкова засегнат от факта, че го питат откъде произхожда. На нея са й задавали този въпрос безброй пъти и никога не се е чувствала дискриминирана заради това. Тя няма нищо против, когато хората демонстрират любопитство заради външния й вид или името й и искат да научат повече за нейната история. Родителите й са с кюрдски и язидски корени и емигрират в Германия от Турция. Текал смята, че дебатът около #vonhier насърчава хората да представят себе си като жертви и да тънат в самосъжаление. Според нея реалният расизъм се проявява, само когато човек е в ощетен и поставен в неблагоприятна ситуация заради неговия произход. Ето защо тя твърди, че немското общество трябва да спре да бъде прекалено чувствително и е по-добре да се фокусира върху решаването на реални проблеми, от рода на систематичната дискриминация на пазара за имоти например.     Текал подчертава, че хората, които имат \"емигрантски звучащи\" фамилии, или чиито родители са се преместили в Германия имат много по-големи трудности с намирането на апартаменти. Но Германия трябва да влезе в час със съвременната култура... Дела обаче смята, че тези проблеми са двете страни на един и същ медал. Според него хазяите отказват на наематели по същата причина, поради която се задава въпросът за произхода на хората. Причината за това е расистка ненавист, твърди той и допълва, че някои германци просто смятат, че на тези хора не им е мястото тук и не бива да бъдат част от немското общество. Той подчертава, че хората трябва да се борят с дискриминацията на пазара на имоти, наравно с небрежния расизъм в ежедневието. Дела казва още, че ежедневният расизъм се проявява тогава, когато въпреки че живее в Германия, към него се обръщат на английски език. Той настоява, че почти винаги му говорят на местния език, когато е бил във Франция, Холандия, САЩ, Испания и Италия. В тази насока Германия още не е в час със съвременната култура, коментира Дела, въпреки че признава, че в гореспоменатите държави има и големи чернокожи общности. Текал се надява някой ден отношенията между германците с и без чуждестранни корени да се уеднаквят. Кой знае, може би някои хора ще използват 21 март, международния ден за елиминиране на расовата дискриминация, като повод за някои откровени дискусии за предразсъдъците и как да се отървем от тях.", "date": "2019.03.23", "title": "Въпросът за идентичността в Германия - любопитство или откровен расизъм"}
{"url": "http://www.classa.bg/%D1%81%D0%B2%D1%8F%D1%82/item/393838-stars-and-stripes-%D1%82%D1%80%D0%B0%D0%BC%D0%BF-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D0%BE%D0%B6%D0%B5%D1%80%D1%82%D0%B2%D0%B0-%D0%B7%D0%B0%D1%89%D0%B8%D1%82%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Военните проекти на НАТО в Източна Европа са заплашени от съкращаване на финансирането от страна на САЩ, съобщава Stars and Stripes. Такова решение може да бъде взето от администрацията на президента на САЩ заради отделянето на средства за изграждане на стена на границата с Мексико, пояснява изданието. Както подчертава вестникът, съкращенията в бюджета засягат главно плановете за сдържане на \"руската агресия\" в Европа. Плановете за военно разширяване на НАТО на източния фланг могат да бъдат орязани, ако администрацията на Доналд Тръмп реши да пренасочи средствата за финансиране изграждането на стена на границата с Мексико, съобщава Stars and Stripes.     Миналия понеделник Пентагонът публикува списък на военните проекти на САЩ по света на обща стойност $12,9 млрд., финансирането на които може да бъде намалено, за да се отпуснат $3,6 млрд. за изграждането на стената. Както отбелязва изданието, $600 млн. от тези средства са насочени към  . По-специално, под заплахата от съкращения попадат с частност оръжейните складове, складовете за гориво и програмите за модернизация на железопътния транспорт. Според бившия ръководител на европейското командване на въоръжените сили на САЩ, генералът в оставка Бен Ходжес, намаляването на финансирането на подобни проекти ще навреди на усилията, предприети с цел противопоставяне на Русия. Както отбеляза бившият военачалник, въпросните проекти са  Наред с други неща, под заплаха от закриване попадат няколко проекта за изграждане на начални училища във военни бази в Германия, план за разширяване на щаб-квартирата на Корпуса на морската пехота в Щутгарт и тренировъчния център в Графенвьор, най-големия в Европа. Както подчертава изданието, повечето проекти, които са изправени пред съкращаване на финансирането, са свързани с Инициативата за осигуряване на на европейска безопасност. В списъка влизаха по-специално планове за усъвършенстване на логистичната инфраструктура. Както обяснява Ходжис, разширяването на логистичните мрежи е един от начините за САЩ да компенсират недостатъчното присъствие на военните на континента, приблизителният брой от които е 32 хиляди. „ , подчертава генералът.   (на Русия. - ИноТВ)  Както предава изданието, централната точка на програмата за подобряване на инфраструктурата е изграждането на складове за боеприпаси в стратегически важни точки в Европа, подобряване на пристанищата за разтоварване на въоръжения и железопътни линии, по които ще се превозват. Намалението може да включва и инициативи, за които вече са разпределени средства, но договорите все още не са сключени. Най-големите от тях бяха планирани да бъдат реализирани в Полша, където за изграждане на складове за боеприпаси и горива, военни бази и разширяване на железопътната мрежа, бяха отпуснати $145 млн.     Списъкът на Пентагона включва и проекти за модернизация на военни летища и места за съхраняване на боеприпаси в Централна и Източна Европа: Унгария, Словакия, Румъния и България. Освен това, под бюджетно съкращаване може да попадне проектът за изграждане на тренировъчен център за обучение на специални сили в Естония на стойност $15 млн., планът за усъвършенстване на пристанищните съоръжения на базата на ВМС на САЩ в испанската Рота на стойност $21 млн. и програмата за модернизиране на логистични и мобилни центрове на ВМС на САЩ в Гърция на стойност $47,8 млн. При това в докладната записка на Министерството на отбраната на САЩ се посочва, че решението за съкращаване на средствата все още не е взето и ако бюджетът на Пентагона бъде одобрен навреме, нито един военен строителен проект няма да бъде отложен или отменен.  ", "date": "2019.03.23", "title": "Stars and Stripes: Трамп планира да пожертва защитата на Европа заради стената на границата с Мексико"}
{"url": "http://www.classa.bg/%D1%81%D0%B2%D1%8F%D1%82/item/393839-%D1%80%D1%83%D1%81%D0%B8%D1%8F-%E2%80%93-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D1%88-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%B3%D0%B0%D0%B7,-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%82%D0%B8-%D0%BF%D0%BB%D0%B0%D1%89%D0%B0", "text": "В Русия има план за стимулиране използването на по-чисто гориво на всички нива в транспорта – в случая на газ. Министерството на енергетиката е разработило федерална подпрограма с име “Развитие на пазара на горивото газ”, в рамките на която се планира изплащането на държавни субсидии за разработването на автомобили, работещи на газ, за закупуването на подобна техника за нуждите на общините и комуналните служби, както и да се компенсират част от разходите за преустройство за работа на газ на таксиметровите коли, пътническите превозвачи и частните собственици на автомобили.   Подпрограмата влиза в държавния проект “Енергоефективност и развитие на енергетиката”. В нея голяма част е отделена на газовото гориво, защото се смята, че субсидирането трябва да помогне не само за развитие на пазара на газовото гориво, но и да подобри екологичната обстановка, защото автомобилите с газови уредби изхвърлят в атмосферата по-малко вредности от класическите бензинови и дизелови коли. За да се класира автомобил за държавна помощ при преустройството на газ, той трябва да не е по-стар от пет години. От министерството предлагат помощта за преустройството да възлиза на 27 000 рубли /723 лева/ за частните собственици на автомобили. При това референтната цена за преоборудване на колата на газ се определя на 90 000 рубли /2410 лева/.      Собствениците на лек търговски транспорт ще имат право на субсидия от 48 000 рубли /1285 лева/, на автобуси с дължина до осем метра на 63 000 рубли / 1690 лева/, на други автобуси – 111 000 рубли / 2970 лева/, на камиони -114 000 рубли/3052 лева/ , а на ТИР-ове 147 000 рубли /3930 лева/. “Няма по нищо да различаваме собствениците на автомобили и очакваме, че основният брой транспортни средства, които ще ползват облекчения по програмата, ще са личен транспорт, принадлежащ на гражданите” – съобщават от министерството на енергетиката. За следващите пет години министерството предлага да се отделят от бюджета средства за субсидии и компенсации по програмата в размер на 187 милиарда рубли /5 милиарда лева/.      От ведомството отбелязват, че по тяхна прогноза около 80% от тези, които ще се възползват от правото на субсидии за монтиране на газова уредба в автомобилите си, ще са частни собственици на коли. Програмата е планирана за реализация в тези региони на Руската федерация, които ще подадат съответна заявка. Средствата ще бъдат отделени от федералния бюджет, но за организацията на процеса за изплащане на компенсации и субсидии ще отговарят регионалните власти. КРОСС  ", "date": "2019.03.23", "title": "Русия – прехвърляш колата на газ, държавата ти плаща"}
{"url": "http://www.classa.bg/%D1%81%D0%B2%D1%8F%D1%82/item/393840-%D0%B5%D1%81-%D0%BE%D1%82%D0%BF%D1%83%D1%81%D0%BD%D0%B0-%D0%BE%D1%89%D0%B5-%D0%BC%D0%B0%D0%BB%D0%BA%D0%BE-%D0%B2%D1%80%D0%B5%D0%BC%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Изтощени от трите години нерешителност в Лондон, лидерите от Европейския съюз неохотно предложиха вчера на Обединеното кралство още време, за да излезе от блока. Така те отложиха – но не премахнаха – заплахата от хаотично британско напускане. След среща, проточила се през следобеда и отвъд вечерята, блокът заяви, че Великобритания може да отложи напускането си от 29 март за 22 май, в случай че парламентът на кралството одобри следващата седмица сделката на премиера Тереза Мей за развода с блока. Ако отхвърляната вече два пъти сделка бъде отхвърлена отново, предупреди блокът, до 12 април Великобритания трябва да „покаже пътя си напред“.     „Сега най-накрая от британската политическа система зависи да даде ясен отговор“, каза френският президент Еманюел Макрон, добавяйки, че всяко окончателно решение трябва да трябва да дойде преди изборите за Европейски парламент в дните от 23 до 26 май. Тереза Мей, която близо три години казваше на британците, че ще напуснат ЕС на 29 март 2019 г., даде положителна оценка на отлагането. Тя каза, че решението на ЕС подчертава „колко е важно Камарата на общините да одобри сделката за Брекзит, така че да можем да сложим край на несигурността и да напуснем плавно и при порядък“. Домакинът на срещата на върха Доналд Туск изрази удоволетворение, че датата на скъсване е била отложена. „Аз съм истински доволен, особено от това, че все още имаме толкова много варианти“, каза Туск и добави, че „това е добър знак“. Среднощното предложение, разсеяло донякъде дълбоката несигурност сред лидерите на срещата на върха на ЕС в Брюксел, бе направено само заради огромното безпокойство, което е обзело политиците, бизнесмените и гражданите във Великобритания. Британските военни даже са създали команден пост в бункер под министерството на отбраната в Лондон, който да помага за планирането в режим „без сделка“. Камарата на общините е разделена, както между партиите, така и вътре в тях, по въпроса дали и как да бъде напуснат ЕС. Тя на два пъти отхвърли споразумението с лидерите на блока, издействано от Мей в края на миналата година. Тази седмица Мей най-после призна, че Брекзит е блокиран и помоли ЕС да отложи излизането на Великобритания до 30 юни, за да може да има време да спечели парламентарна подкрепа за своята сделка при третия опит, а после да приеме законодателство, необходимо за плавното излизане. Но съпротивата сред британските политици срещу споразумението на Мей сякаш се втвърди, вместо да намалее, след като тя обвини парламента, че е вкарал Брекзит в задънена улица. В телевизионно обръщение в сряда вечерта Мей обвини депутатите в „боричкания“, „политически игри“ и „подмолни процедурни свади“, но не призна лична вина за създалата се безизходица. Депутатка от Консервативната партия на Мей назова нейната реч „отровна“. Ана Субри от отцепилата се Независима група я описа като „най-безчестното и разделящо изявление, правено някога от премиер“. На пресконференцията в Брюксел снощи Мей зае помирителен тон, като каза: „Аз знам, че членове на парламента от всички страни на дебатите имат страстни възгледи и аз уважавам тези различни позиции“. „Вчера аз изразих своя гняв. Знам, че членовете на парламента също са гневни. Те трябва да свършат трудна работа“, добави тя. Обаче Мей отказа да промени курса и прикани депутатите да подкрепят нейното споразумение, а също така отказа да изключи излизане без сделка, ако те не го подкрепят. Тя каза, че ако сделката не мине до 12 април, „ще трябва или да напуснем без сделка, или да задействаме алтернативен план“, който включва участие в изборите за Европейски парламент. „Твърдо вярвам, че би било погрешно да караме хората в Обединеното кралство да участват в тези избори, след като преди три години са гласували за напускането на ЕС“, каза тя. Компании и икономисти казват, че Брекзит без сделка ще доведе до големи разрушения и милиарди щети за икономиката – както на Великобритания, така и в ЕС. Подчертавайки ужаса, обзел държавата, едно от най-големите британски бизнес лобита и една голяма профсъюзна федерация заявиха в необичаен съвместен призив, че „страната се изправя пред национална извънредна ситуация“. Конфедерацията на британската индустрия и Конгресът на трейдюнионите предупредиха Мей, че ако Великобритания излезе с трясък от ЕС, „шокът върху нашата икономика ще бъде усещан от следващите поколения“. Британските военни съобщиха, че под министерството на отбраната е създаден команден пост като част от Операция „Редфолд“ – план за минимизиране на щетите в случай на Брекзит без сделка. В изявление на министерството се казва, че 3500 войници са в готовност да помогнат, ако правителството поиска съдействие. Притеснението от евентуално хаотично излизане нараства и сред европейските лидери, които се опасяват, че Мей вече няма влияние в парламента, за да поеме той по нейния път. „Тук никой не иска Брекзит без сделка“, каза пред репортери ирландският премиер Лио Варадкар. Германският канцлер Ангела Меркeл са зарече „до последния час“ да се опитва да предотврати излизането на Великобритания без сделка, въпреки че нейното правителство е задействало спешни мерки за справяне с такъв сценарий. Тереза Мей възнамерява следващата седмица да предприеме трети опит да прокара сделката си в парламента. Но мнозина законодатели привърженици на Брекзита все още са против, като казват, че сделката не осигурява ясната раздяла, за каквато копнеят те. А депутатите привърженици на ЕС ще се опитат да саботират Мей, да променят курса на процеса на Брекзит и Великобритания да се насочи към близки отношения с блока. Това е борба, която продължава близо три години и е довела Обединеното кралство до точка, от която осем дни го делят от хаотичен Брекзит. Макрон казва, че този риск остава.     „Европейският съюз не държи всички карти, защото всичко зависи от британския вот“, каза той. „Европейският съюз се изправя пред британска политическа криза. Британските политици са неспособни да приложат това, което техният народ поиска от тях“, добави той. Някои лидери от ЕС съчувстват на затрудненията на Мей. „Изпитвам дълбоко уважение към нея“, каза холандският премиер Марк Рюте. „Нейната настойчивост е огромна. Но тя работи в изключително тежки условия. Не е нейна грешката, че стигнахме там, където сме – това е защото досега прекалено много хора играеха на партийна политика по този въпрос“, добави той.", "date": "2019.03.23", "title": "ЕС отпусна още малко време за Брекзит"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393841-%D0%B3%D0%B5%D1%80%D0%B1-%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%89%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B7%D0%B0%D0%B5%D0%B4%D0%BD%D0%BE", "text": "ГЕРБ прибра СДС под крилото си, след като не се случи „заверата“ СДС-ДБ. Това групиране преди евроизборите може да се окаже печеливш ход както за Борисов, така и за хората на Иванов и Атанасов          и СДС не се споразумяха за обща листа и СДС в крайна сметка подкрепи ГЕРБ срещу кандидат на избираемо място. Това развитие на нещата може да се окаже оптимално както за \"Демократична България\", така и за ГЕРБ - една от редките ситуации в политиката, когато и двете страни печелят.  винаги е стояло зад модернизацията, европеизацията и интеграцията на държавата в ЕС и НАТО, либерализацията на икономиката и политическия живот и ограничаването на влиянието на соц-носталгията, евразийските копнежи и патриотарството. ДБ и ГЕРБ – кой формално, кой по-искрено - споделят тези ценности. Какво ги разделя Това, по което двете партии се различават, са основно две неща. Първо, по отношение на корупцията \"Демократична България\" има (основателни) критики, че ГЕРБ създаде модел на управление, който облагодетелства определени бизнес- и политически интереси. Този модел е изграден от “независими органи и медии”, които незнайно как винаги подкрепят правителството и громят опонентите му. Втората разлика е по отношение на Русия: ГЕРБ е ангажиран с реализацията на множество руски проекти – от АЕЦ “Белене” до “Турски поток” – които за \"Демократична България\" противоречат на обществения интерес. И като цяло ДБ отхвърлят мантрата, която изглежда Борисов споделя - “винаги с Германия, никога против Русия”. Тази мантра, без исторически да е била вярна дори и за управлението на автора ѝ Борис III, вчера беше официално произнесена от премиера в Брюксел по повод честванията на Атанас Буров.  При съществуването на такъв принципен спор, ГЕРБ и \"Демократична България\" не могат да се явят заедно на изборите, както ги призоваваха от ЕНП. Вместо това избирателите в център-дясното получават две сериозни алтернативи, за които да гласуват. Зад едната стои 10-годишен опит във властта с всичките му позитиви и негативи, а зад другата – увереността, че България може доста повече от това, което е постигнала досега, както и убеждението, че корупцията не е някакъв неизбежен страничен ефект на управлението. В ролята на сателит на ГЕРБ С присъединяването си към листата на ГЕРБ, СДС продължи своята политика от 2015 г. Тогава съюзът беше в   и - по отношение на съдебната и антикорупционната реформа - подкрепи ГЕРБ и ДПС за сметка на своите партньори от ДСБ и министъра на правосъдието Христо Иванов. СДС останаха лоялни към ГЕРБ до края на второто му правителство и развиха идеята, че ще бъдат подкрепящ партньор на голямата дясна партия. От 2017 г. – след края на правителството “Борисов II” – СДС станаха “опозиционни” и започнаха да критикуват управлението. Това даде надежди за съюз с критичната към властта “Демократична България”. С последния си ход, обаче, СДС демонстрира, че се е върнал към идеята за сателит на ГЕРБ. Това е легитимен избор, по който избирателите ще имат възможност да се произнесат.  ГЕРБ имаше две възможности в ситуацията. Едната бе да държи СДС като свой “троянски кон” в извънпарламентарната опозиция, който да затруднява обединението ѝ или да прокарва интересите на Борисов при евентуално обединение. (Това се оказа ролята на СДС в РБ.) Сега ГЕРБ избраха “по-честния” вариант и прибраха СДС официално при себе си. По този начин ГЕРБ получават някаква остатъчна легитимност от гордия някога етикет “СДС” и отнемат правото на ДБ да се именуват “традиционна десница”.   Марката \"ДБ\" се наложи     Сдружаването на ГЕРБ със СДС оставя ДБ като естествен център на извънпарламентарната опозиция на ГЕРБ в проевропейското пространство. Марката “Демократична България” вече се наложи и има някаква електорална тежест, което дава възможност на ДБ да мислят за ефективна кампания. Износването на ГЕРБ във властта и уязвимостта му от корупционна гледна точка водят до разочарование на много избиратели в център-дясното пространство. Те няма автоматично да отидат при ДБ, но са очевидна цел за предизборна кампания.   рискува да превърне тази кампания в размяна на корупционни компромати между ГЕРБ и БСП. Това на пръв поглед е добре за ДБ, но по парадоксалната логика на политика може и да ги остави извън “мача”. БСП се опитва да заеме – и до голяма степен успява – истеричната антикорупционна ниша. Под корупция БСП разбират основно битовизми и ще странят от структурни въпроси, като организацията на антикорупционните агенции, ролята на прокуратурата, концентрацията в медиите. За да бъде “чута”, \"Демократична България\" трябва да стане или по-истерична от БСП (което е физически много трудно), или да търси друг, по-умерен и по-разумен път към съзнанието на избирателя. Умереността е ценност, която трудно печели избори, обаче. ДБ трябва да реши и друг свой проблем. С явяването си с две листи на парламентарните избори през 2017 г. предшествениците на ДБ успяха да разколебаят много от своите потенциални избиратели. Това разколебаване е частично преодоляно, но \"Демократична България\" трябва да покаже много висока политическа ефективност, за да компенсира този негатив. Христо Иванов и Атанас Атанасов дават добър пример за координация на действията си. Този пример трябва да се пренесе и в общата листа, особено по отношение на водещите ѝ кандидати. Търпението на избирателя не е достатъчно, за да си позволят екстравагантни вътрешни боричкания. Либерали или консерватори? Колкото ГЕРБ-СДС са консерватори или либерали, в приблизително същата степен и \"Демократична България\" са такива, дори вторите приемат ценностите далеч по-сериозно, отколкото Борисов и най-тясното му обкръжение. Теоретичният спор между консерватори и либерали в европейски план е важен. Има един вид “консерватизъм” – този на Орбан и националпопулистите, който е неприемлив за десните в Европа. Партията на Орбан Фидес бе “замразена” в ЕНП и поставена под особено наблюдение. Хубавото у нас е, че нито ГЕРБ са Фидес, а още по-малко такива са \"Демократична България\". ГЕРБ се заиграва с консервативни институти и е в коалиция с националпопулисти, но тя е широка партия, в която (слава Богу) водещата линия не е “консервативна” в Орбанов смисъл. А за почитателите на Виктор Орбан у нас има голям избор – от Атака, ВМРО и НФСБ до “Воля” и Бареков, а напоследък и БСП.     Със сигурност задявките между ГЕРБ и ДБ за това “кой е по-десен” ще продължат, но те рискуват да направят и двете страни смешни. В ДБ  , но това е по-скоро позитив, който отваря формацията към центристки и зелени избиратели. В цяла Европа подобни коалиции са не само възможни, но започват да стават норма. И като цяло дебатът между “консерватори” и “либерали” у нас винаги е имал една основна цел – да разцепи извънпарламентарната опозиция на ГЕРБ. С прибирането на СДС под крилото на ГЕРБ този дебат е на път да утихне. Европа Предстоящите европейски избори са ключово важни както за България, така и за Европа. Ако проевропейските партии загубят позиции в ЕП (макар че все още се очаква да имат поне 2/3 от местата в него), бъдещето на ЕС ще е по-турбулентно от досега. А това не е в интерес за нас, българите. Още по-важно е проевропейските позиции да имат твърди защитници у нас. БСП – макар и номинално европейска левица – зави силно в популистка посока. ГЕРБ са доста износени от управлението и поредицата от корупционни скандали подронва доверието в тях. Затова има остра нужда от втора парламентарно представена, еднозначно проевропейска партия. \"Демократична България\" са очевидният кандидат за тази роля. Остава да я изпълнят добре.    ", "date": "2019.03.23", "title": "ГЕРБ и \"Демократична България\": защо не могат заедно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393833-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D0%B1%D0%BB%D0%B5%D1%81%D1%82%D0%B8-%D0%B2", "text": "Бившата любима на Григор Димитров - Никол Шерцингер блесна на церемонията по закриването на игрите за хора с увреждания Спешъл Олимпикс в Дубай. Американката беше специален гост на церемонията по закриването на спортния форум и изпя пред хиляди зрители новата си песен \"Победоносен\", написана специално за надпреварата.     Никол не е записвала песен от две години, когато направи няколко парчета за телевизионната версия на хитовия филм \"Мръсни танци\".                ", "date": "2019.03.23", "title": "Бившата на Гришо блести в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393834-%D0%BD%D1%8F%D0%BC%D0%B0-%D0%BD%D0%B0%D1%87%D0%B8%D0%BD,-%D0%B0%D0%B7-%D1%81%D1%8A%D0%BC", "text": "Риалити звездата Лиз Емилиано коментира слуховете за връзка си с една от звездите на Реал (Мадрид) Тибо Куртоа.  Хубавицата беше замесена в афера с белгиеца, но се оказа, че дори не знае как изглежда той. \"Може ли да ми е гадже, като дори не знам кой е. Не сме говорили и дори не знам как изглежда. Казаха ми, че играе в Реал (Мадрид), а аз съм от Барса. Представете си какви са шансовете му с мен\", коментира Емилиано.      ", "date": "2019.03.23", "title": "Няма начин, аз съм..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393835-%D1%87%D0%B0%D0%BA%D0%B0%D1%82-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-,-%D0%BD%D0%BE", "text": "Феновете на Барселона тъкмо се зарадваха, че на трибуните на „Камп Ноу“ през пролетта ще се любуват на поредна красавица. Всички се надяваха, че ще се наслаждават на хубостта на италианката Мелиса Сата, която е съпруга на новото попълнение на каталунците Кевин-Принс Боатенг.     32-годишната телевизионна водеща има семейни проблеми с ганайския национал, пише италианското издание „Оджи“. Те се появиха през миналия сезон, когато 31-годишният Боатенг играеше за Айнтрахт (Франкфурт), а съпругата му и синът им Мадокс останаха в Милано.      За да е по-близо до семейството си и да реши проблемите, офанзивният футболист през лятото се реши на трансфер в Сасуоло.     Според „Оджи“ опитът за спасяването на положението обаче е закъснял. Мелиса Сата е прекарала коледните и новогодишните празници в Дубай, където е била придружена от 56-годишния си адвокат Мачело Д`Онофрио. Предполага се, че там са били обсъждани възможностите за развод с новия футболист на Барселона.     Както е известно, вчера каталунците обявиха привличането на Кевин-Принс Боатенг до края на сезона като преотстъпен от Сасуоло. Според информациите Барса ще плати на италианския тим наем от 2 милиона евро, а в договора има опция за откупуване срещу 8 милиона.    ", "date": "2019.03.23", "title": "Чакат я на \"Камп Ноу\", но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393836-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BC%D0%B0%D1%80%D1%82", "text": "ОВЕН ( 21 март - 20 април ) Препоръчително е днес да добавите към Вашия график не само умствено, но и физическо натоварване. Време е да свалите килограмите, които пречат да се движите и ходите бързо. За да хармонизирате емоционалното си състояние, се нуждаете от йога и медитация. В интернет, ще намерите всичко, което търсите. Вечерта, може да посрещате гости, може би не много желани. ТЕЛЕЦ ( 21 април - 21 май )  Трябва сериозно да се заемете с жилищните въпроси. Помислете, че никой вместо вас няма да ги реши, така че предприемайте действия и не се обръщайте назад. Ще имате доста работа! Дори да се обадите вкъщи, няма да имате време. В семейните отношения, не се очакват катаклизми и спорове. Въпреки това, финансовите въпроси, няма да бъдат решени. БЛИЗНАЦИ ( 22 май - 21 Юни ) Очакват ви приятни промени в кариерата, интересна работа и задгранично бизнес пътуване. Всичко това ще става едновременно така че предварително се пригответе. За креативните от вас денят ще бъде успешен, което в крайна сметка ще донесе печалба и признание. На битов план ще трябва да работите усилено, за да поправите всичко, което се е развалило.   РАК ( 22 юни - 23 юли ) Трябва да сте по-малко сериозни и да започнете да гледате на всичко с хумор. Особено по лични въпроси. Не са толкова глобални, за да се притеснявате. С ентусиазъм се захващайте с всичко ново и необичайно. Ако вложите богатото си въображение в онова, което сте намислили, ще получите отлични резултати. За път, изберете сутринта. ЛЪВ ( 24 юли - 23 август ) Вгледайте се в човека, от когото отдавна се интересувате. Възможно ли е, това да е вашата втора половинка? В кариерата ви очаква, успех и напредък. Ако следите за хода на своите мисли и говорите правилните неща, ще оправдаете надеждите на близките си хора. Днес уязвими ще са, бъбреците и нервната система. ДЕВА ( 24-ти август - 23 септември ) Днес ще ви вълнуват бизнес и финансови въпроси. Те са се натрупали толкова много, че сега ще трябва да работите до безкрайност. В семейния живот, се насладете на ролята си на родител, не бягайте напред и не мърморете. Не се притеснявайте за парите, ще получите всичко навреме. Здравето ви, ще е отлично. ВЕЗНИ( 24 септември - 23 октомври) Не е препоръчително да се тревожите без причина, все пак имате работа, а това е най-важно. Изпълнете тези задачи, които не може да изоставите дори и при липса на опит. Ако искате да увеличите нивото си на знание, тогава продължете да учите. Истинската причина за проблемите с избраника ви е ясна , така че не е нужно да се извинявате пред всички. СКОРПИОН ( 24 октомври - 22 Ноември ) Не трябва прекалено енергично, да изразявате своите емоции и мнение пред шефовете. Дори и началникът ви да греши, мълчете. Особено ако са ви обещали по-висока позиция, не си струва да създавате излишни усложнения. Финансовите проблеми, ще се решат веднага, щом получите заплата. Между другото, забелязахте ли, че сумата се е увеличила?   СТРЕЛЕЦ ( 23 Ноември - 21 Декември ) Покажете организационните си умения, във всички сфери на живота. Вие сте талантливи, не бъдете скромни! За да излезете от финансовата криза, плащайте сметките, връщайте дългове и пестете. Ще ви е трудно? Е, ще трябва да се откажете от вечерите в ресторант, с които сте свикнали. Да тръгвате на дълъг път, не бързайте. КОЗИРОГ (22 Декември - 20 януари ) Напрежението в живота ви, ще създаде бизнес проблеми. Но вие сте практични по природа, така че решавайте всичко с каменно изражение и с оптимизъм. Ако нещо ви изглежда изключително несправедливо, по-добре се отдръпнете. Още повече, че нервите ви са разклатени. Така че, се погрижете за себе си и цялостното си здраве.  ВОДОЛЕЙ ( 21 януари -  19  февруари ) Очаква ви ден, в който трябва да правите нежелани, но необходими покупки. Половината от тях са за дома и семейството, а вие така искахте да купите нещо само за себе си. Уви, ситуацията в любовта, също ще се развива по не най-добрия начин. Партньорът ще има претенции за неща, за които дори не сте предполагали. Възможен е неочакван сюрприз.   РИБИ ( 20 февруари - 20 март ) Значително ще се подобри, финансовото ви състояние. Ако планирате пътуване, смело може да правите резервации и да събирате багажа. В любовта, се очакват много преживявания, но те са празни и дори глупави. Ако сте притеснени за нещо, тогава е по-добре да попитате любимия си. В противен случай, въпросите ще висят във въздуха.    ", "date": "2019.03.23", "title": "Дневен хороскоп 23 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393832-%D1%84%D0%B0%D1%82%D0%B0%D0%BB%D0%BD%D0%B0-%D0%B1%D1%80%D1%8E%D0%BD%D0%B5%D1%82%D0%BA%D0%B0-%D0%B1%D0%B8-%D1%88%D1%83%D1%82%D0%B0-%D0%BD%D0%B0", "text": "Бившият футболист на Арсенал и Ливърпул Джърмейн Пенант се раздели окончателно със съпругата си Алис Гудуин. Новината за краха на брака им разкри самият той.  Спортистът и моделът така и не успяха да поправят пукнатините във връзката им след неговото участие във “ВИП Брадър”. Там Пенант имаше горещ флирт с една от съквартирантките си. Това никак не се хареса на сексапилната Алис, която го изгони от дома им. Впоследствие тя все пак му прости и си го прибра отново.   Сега футболистът разкри какво е довело до окончателната им раздяла. Той искал да имат дете незабавно, но тя не била сигурна след проблемите им преди няколко месеца. Казвала, че трябва да изчакат още малко. “Започнах да се държа като бебе и разбих брака ни. Имахме скандал, той доведе до следващ и още, и още. Като напълно незрял мъж аз я пренебрегвах дори в социалните медии и тя ме изтри. Отвърнах й със същото. И следващото нещо, което знам, е, че се разделихме”, обяви Пенант.И двамата вече не носят халките си. Изтриха си и общите снимки в социалните медии. Самата Алис пусна тъжен пост в “Инстаграм” и определи живота си като “труден”.                ", "date": "2019.03.23", "title": "Фатална брюнетка би шута на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393831-%D0%B3%D0%BB%D0%B0%D0%B4%D1%83%D0%B8%D1%88-%D1%81%D0%B8-%D1%81%D1%80%D1%8F%D0%B7%D0%B0%D0%BB%D0%B0-%D0%B2%D0%B5%D0%BD%D0%B8%D1%82%D0%B5", "text": "Тв водещата Нана Гладуиш е едно от най-обичаните лица от родния ефир. Нейната лична история и непрекъснатата борба с най-коварната болест в днешно време - рака, я доближават все повече до обикновения зрител.  Самата тя признава, че откакто й се случиха тези неприятни неща в личен план, тя е забравила за светската суета и не обича да посещава такива събития, където се изтъсва целия шоубизнес. За нея е важно да общува с т.нар. обикновени хора, с които си говори за нещата от живота. А драмата със аболяването си лекува със спорт, по-специално с тенис. Нана призна и за един инцидент, който проваля кариерата й на цигулар.     \"Малко хора знаят, че половината ми рода са музиканти, а другата спортисти в сферата на тениса. Майка ми е била републикански шампион за девойки, изключително добра тенисистка за времето си. В тийнейджърските си години, при един инцидент, си срязах вените без да искам и не можех да свиря на цигулка. Тогава единственото нещо, което ми позволиха, е да хвана ракета. Тогава за първи път ме заведоха на тенис кортовете, но беше достатъчно късно, че да не мога да се занимавам професионално\", откровена е водещата на \"Съдебен спор\".      Оттогава тенисът е неизменна част от живота й. Нейният съпруг също е запален и при всяка почивка мъкнат с тях екипите, ракетите и дори топките. Нана се шегува, че може друго да не е видяла в различните градове в чужбина, но познава всички тенис кортове.", "date": "2019.03.23", "title": "Гладуиш си срязала вените"}
