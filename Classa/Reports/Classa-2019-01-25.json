{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391923-%D0%B3%D0%B5%D0%BE%D1%80%D0%B3%D0%B8-%D1%82%D0%BE%D1%88%D0%B5%D0%B2-%D0%BD%D0%B5-%D0%BF%D1%80%D0%B8%D0%B5%D0%BC%D0%B0%D1%82-%D0%BA%D0%BE%D0%BA%D0%B0%D0%BD%D0%BE%D0%B2%D0%B0-%D0%B2%D1%8A%D0%B2-%D0%B2%D0%B8%D1%82%D0%B8%D0%B7,-%D0%B7%D0%B0%D1%89%D0%BE%D1%82%D0%BE-%D0%B5-%D0%B4%D1%8A%D1%89%D0%B5%D1%80%D1%8F-%D0%BD%D0%B0-%D1%86%D0%B0%D1%80%D1%81%D0%BA%D0%B8-%D0%BE%D1%84%D0%B8%D1%86%D0%B5%D1%80", "text": "  И Васил Найденов е на дневен ред, и Георги Парцалев, незаслужено забравен талант, и моят връстник Стефан Вълдобрев, разкрива известният журналист и продуцент своите бъдещи проекти               Представяме ви Георги Тошев в едно откровено интервю за Dir.bg:  - Жоро, кажи ми, как избираш героите си? - Докарах се до най-щастливия момент в професионален план - да си ги избирам. Защо е важно да избираш в живота, да си в ситуация на избори? Защото тогава се оглеждаш къде си ти, какви са твоите интереси, какво те вдъхновява и кои са хората, в чиито очи искаш да се огледаш. Затова през последните години аз съм щастлив, че професионално мога да избирам. Изхождам много егоистично. Защото смятам, че ако един герой или един сюжет са ми интересни на мен, допускам, че биха били интересни и за другите, защото аз им се отдавам. Аз им се посвещавам. Имам принцип, обаче. Ако героят ми е жив, искам той да е доволен. Не ме интересува какво ще задоволи любопитството на публиката, моето любопитство, или на някой от екипа. За мен е много важно героят, за който правя филм, да е доволен.     След като излезе филмът ми за Лили Иванова, да е жива и здрава, безспорно най-голямата звезда на българската поп сцена, много хора казаха: \"Ама ти, защо не направи това, онова?\" Но аз отговорих: \"Вижте, аз правя филм за действащ човек, човек, който продължава да пише историята не само на собствената си кариера, но историята на съвременната българска поп музика. Ето защо искам тя да е доволна от този резултат. Това не означава, че съм спестил нещо. - Как протече работата ти със Стефан Данаилов по книгата и филма за него? - Ние с професора много спорехме... Карахме - не, но спорехме. Имахме различни гледни точки, различни предположения каква би трябвало да бъде книгата, какъв би трябвало да бъде филмът. Но в крайна сметка и двамата се обединихме около това, че няма нищо по-силно от Истината. Когато казваш истината и знаеш как да я кажеш, така че да не обидиш, да не нараниш, да не се самоунижиш - тогава ти в крайна сметка успяваш да създадеш един пълноценен продукт - книга, филм, или музикално произведение, което публиката да хареса. Затова колкото и да избираш, ти се подчиняваш на някакви стандарти, професионални правила, за да останеш верен на героя или героите.     Когато правехме филма със Стефан, ние избрахме един друг подход. Аз исках той да се чувства комфортно, защото да си спомняш, може да бъде и проклятие. И затова го снимахме в дома му. Избрах много простата форма на монолог. Стефан седи в хола удобно настанен в своя любим фотьойл и разказва. Бях изгледал вече всичките му филми, много стриктно бях избрал откъсите и знаех какво да го питам. След това монтирах, все едно той разговаря със своите герои. Той не гледаше тези откъси и даваше свидетелства как се случват.     Около създаването на книгата, прекарах една седмица заедно със Стефан, бях му гост. Той има на морето едно малко апартаментче. И всеки ден работехме. Аз го питах, той ми разказваше. Малка разходка, хубав обяд, после почивка. Много бащински мина след сблъсъците ни какво да бъде и как да бъде. Той е човек, който обича другите, но трудно дава доверието си. Изобщо големите личности много трудно дават доверието си. Трудно е да спечелиш доверието на такива хора. - Сигурно можеш да ми разкажеш не една и две интересни истории по време на работата ти с примата Лили Иванова? - Следвах я на турнето й в Брюксел. Времето не беше добро, а тя като всеки голям артист, се притесняваше за всичко, въпреки перфектния си екип. В един момент не се стърпях: \"Лили, все пак трябва да ми дадеш и едно интервю!\" - \"Не, не, не, не, не мога!\" На другия ден, вече ни чакаха да тръгнем след закуската, а тя ме изненада: \"А интервю няма ли да правим?\" Наистина ме изненада: \"Лили, вече не смеех да те питам. Оставих всичко за София!\" А тя: \"Качвай се горе в апартамента!\" Аз се качих. Тя даде едно от най-интересните си интервюта. Разказа неща, които никога не беше разказвала. Част от тях останаха и във филма. Безценни! Беше с коженото яке, с джинсите - нямаше нищо от аксесоарите на звездата, която сме свикнали да гледаме, да слушаме. Тя беше един обикновен работник. Работник, посветен на музиката, такава беше и такава я запечатахме. Това, което се случи, за мен беше много голям знак, че тя не забравя, но просто трябва да се хване момента. И така се случи, после ние работихме дълго. Снимахме и на други концерти, и на фотосесии. Всеки, допуснат до света на подобен артист от подобен мащаб - само да седи и нищо да не прави, вече има материал. Дори не е необходимо да задава въпроси...     - С какво ще запомниш съприкосновението си с голямата Татяна Лолова... - Те са много различни. Татяна много обича стихията на улицата, публиката. Ние решихме да се качим с нея и със Славето, съпруга й, Бог да го прости, за да ги заведа на върха на Център \"Жорж Помпиду\", в едно страхотно кафене. Исках да й покажа Париж оттам. Тя е била в Париж, обича Париж, брат й живее в Париж. Татяна е възхитена, че там не е като на летището, където всички искат да се снимат с нея. И тъкмо се качваме спокойно в кафенето, идва един човек: българин, който живее в Италия, млад, симпатичен, който я представя на своите приятели, италианци: \"Това е една от най големите български актриси!\" И започват пак снимки... Няма да забравя в Лондон, докато снимахме пред галерията \"Тейт Модърн\", мина един камион и от него едни момчета започнаха да крещят: \"Та-тя-на Ло-ло-ва.\" Оказаха се българчета...     - На какво си готов, за да спечелиш доверието на твой мечтан герой? - С годините се научих, че нищо не ми е на живот и смърт. Аз съм чакал много Наум Шопов. И след 14 години той сам дойде при мен. След като ми беше отказал. Не мога да ти кажа на какво съм готов. По-скоро бих ти отговорил на какво не съм готов. Не съм готов да правя компромис с техния живот, за да го доукрася, или да извадя неща, които знам, че ще гъделичкат човешкото въображение на читателя или зрителя, но те са преувеличени или неверни към героя. С годините се научих, че да бъдем почтени с нашите герои е единственият възможен начин да получим максималното им доверие. А без доверието поне тези неща, които правя, знаеш, това е невъзможно. - Имал ли си случай, когато някой е казал нещо пред теб, но би бил по-щастлив, ако то не влезе в книгата или интервюто? - Аз казвам на всеки, с който работя: последната дума е моята. Но аз ще воювам за нещо, ако искате да не влезе, с аргументи. Нека тогава да обсъдим арбитража на нашия негласен договор за доверие.     Защото публичните личности трябва да се отърсят от това, че могат да скрият факти, дори нелицеприятни за епоха, време или въобще - нещо от тяхната биография. Ти не можеш да скриеш биографията си. Това е единственото, което имаш. Истината те прави неуязвим. Наистина. Аз никога не съм бил звезда, но и мен са се опитвали да ме шантажират, да спекулират, да си измислят, да украсяват, да компрометират.     Обаче всичко това не е издържало. Защото аз знам истината за себе си и че тази истина рано или късно излиза. Както казва скъпата ми Цветана Манева: Животът подрежда фактите, подрежда истината. Има ситуации, в които ти се струва, че си безсилен пред лъжата, пред манипулацията, пред клеветата. И какво ти остава тогава, за да се съхраниш и да оцелееш? Да се прибереш, да се отстраниш и да кажеш: добре, ти знаеш ли кой си? И това ме научи и Невена Коканова, това ме научи и Наум Шопов. Хора, които са изпитали, макар и в друго време клюката, лъжата, манипулацията. Всичко това е страшно важно.     - А Невена Коканова? Защо се връщаш пак към нея с книгата си \"Години за любов\"? - Невена е личност, към която винаги ще се завръщам. Аз я познавах добре последните години от живота й, бях допуснат. А да бъдеш допуснат до човек като Невена, е много голям комплимент.     Аз се запознах с нея като млад, начинаещ журналист. Толкова бях неуверен и респектиран от личността й, че мисля, че това беше най-лошото ми интервю. Имах щастието да получа и последното интервю, което тя е дала. За щастие го изрових и тази година го публикувах без редакция накрая на книгата \"Години за любов\". Защо ще се връщам? Защото освен топлината и приятелството, което получих от нея, Невена е човек, който много харесвам. Аз съм се запознал с нея като актриса, но Невена е човек, който ми е дал много като познание за света и другите. Като урок по справяне. Защото красотата, успехът - това е една част от живота на Невена.   И книгата \"Години на любов\" дава много свидетелства за това, че любовта се печели, но бързо се губи. За любовта някой път се воюва. Любовта може да те озари, но може да те съсипе. Как ти живееш тази любов? Защото Невена я получава по много на двайсет и няколко години. Тя след Ирина, в първата част на филма \"Тютюн\", на другия ден е звезда. Това се случва само с още един човек в България и това е Стефан Данаилов след \"На всеки километър\". Няма други български актьори, преди и сега, които толкова бързо да завоюват с една роля доверието и любовта на публиката. И много важно - да има следващи роли, с които да ги удържи.     Първата ми книга беше написана много, много внимателно. Но аз имах нуждата сега - 10 години по-късно, да намеря още повече свидетелства за живота й. Изчетох толкова много, изгледах безброй интервюта, материали в Националната филмотека. За първи път дъщеря й отвори личния й архив, защото Невена Коканова в края на живота си гореше личния си архив - не искаше след нея да има нищо. Тя гореше писмата си. Не знам с какво съдържание. Някои казват, че там е имало и любовни писма, лични фотографии. И това което Тейка (Теодора Шарланджиева), нейната дъщеря успя да съхрани, за първи път го отвори почти 20 години след като майка й си отиде. Да попаднеш в този архив е изпитание - и човешко, и професионално.     Докъде и как? И тази книга е ценна заради визуалния материал. Има снимки толкова лични, които отдавна бяха забравени, те никога не са публикувани. Има и нови свидетелства на хора и не само на артисти. Този път аз потърсих хора като съседа й Дикран Балабанян, които не са от артистичната среда. Хора, които я познават като съселянката Невена от Чомаците. И това са други аспекти от човешката й личност. От творческата й природа. Както и това безценно последно интервю. Вътре в самото съдържание, разбира се, аз стъпвам на първата книга, защото това беше един дълъг изследователски период. Тя се казваше \"Коя съм\". Но като обем и като съдържание новата ми книга е доста по-различна. - Ти как се овладя в тая ситуация - целият архив да е пред теб, как издържа това изпитание? - Много е вълнуващо, много трудно преодоляваш ненаситността всичко да получиш. Овладяването дойде от дисциплината, че не можеш всичко на всяка цена да включиш в една книга и не бива. Защото има неща, които са важни, но има и неща, които вече си ги казал по някакъв начин, не носят ново съдържание, въпреки че са любопитни сами за себе си. - Когато героите ти са си отишли от този свят, с мнението на наследниците ли се съобразяваш? - Държа на наследниците. Дъщерята на Невена, Теодора Шарланджиева, например, освен всичко друго, ми е близък приятел. Благодаря й за доверието, защото да предоставиш толкова факти и неща от най-близкото обкръжение на майка си и на баща си, е наистина много голямо доверие. Поради което, аз й дадох да прочете последната версия. Тя нямаше никакви бележки. Нищо не е скрито. Нищо не е премълчано. Има и любовта с Раде Маркович, има и ухажванията на други, флиртовате, ако вървим по пикантната част...     Важното е, че присъстват творческите сблъсъци на Невена Коканова с един свят на театъра и киното, които не са били лесни. И, разбира се, има цялата й семейна история. За бащата, която тя премълчаваше не от срам или свян, а да не навреди на другите. Баща й е бил царски офицер. И истинската причина да не бъде приета в ВИТИЗ е тази, а не е липсата й на талант, защото тя опроверга това с ролите си. - А сега - за една изключителна прима на операта - как стигна до Соня Йончева? Г: Със Соня започнахме преди 2016-та. Проблемите бяха от естество, че динамиката на живеене и на случване на кариерата й е шеметна. И големият проблем беше как да се справя с тези пътувания. Защото мен никой не ме е подкрепил. Мен ме подкрепи малко Столична община, Програма \"Култура\", и една голяма българка - г-жа Таня Рапо, която от години живее в Швейцария, женена за швейцарец, голям меценат на Парижката опера. Човек филантроп. Една изключителна жена, която обича България. Това е първият човек, който преди 10 години ми каза: \"Слушах в \"Метрополитън\" една българка, запомни това име - Соня Йнчева. Казах тогава: \"Не съм я чувал.\" Г-жа Рапо само отбеляза: \"Един ден ще направиш филм за нея.\"     Така че, госпожа Рапо беше пророк. По-късно, когато трябваше да откупуваме материал от големите оперни театри и аз нямах тези възможности, тя каза: \"Аз ще помогна.\" Много висока проба жена, която обича операта, обича оперния театър. Тя всъщност, много помогна с откупката на тези безценни кадри. - Лесно ли се работи с нашата оперна прима? - Соня е лек и земен човек. Много зает. Много динамична е и мисля, че нашето беше любов от пръв поглед. Защото респектът, с който аз винаги подхождам към героите ми в един момент трябва да бъде нарушен, за да мога да свърша работата си. Не говоря за равностойност. Всеки от нас има своите качества и недостатъци. Аз много прекъсвах. Този филм е сниман в Ню Йорк, в Мюнхен, докато тя записваше последния си албум, в Пловдив, в София, в Париж... Той е сниман по целия свят. Няколко пъти се отказвах, защото нямах възможности да го продължа. И си мисля: кога българската държава ще дава държавни пари за подобни филми за личности, които прославят България.     Това е филм, който е отхвърлен от Комисията на Националния филмов център. Те сметнаха, че той не заслужава. Той е отхвърлен от Фондация \"Америка за България\". Ние много сме отхвърляни, и от частните, и от държавните. Пак казвам - Столична програма \"Култура\" на Столична община настояха да го подпомогнат, за което съм много благодарен. Ние бяхме първа резерва. И съм много щастлив, че в крайна сметка хората, от които е зависело, са казали: \"Абе, тук има потенциал.\" Защото потенциалът не е за мен. Допускам не е и за екипа ми. Потенциалът е за личността, за която се прави.       - Разкажи ми за докосването до Емил Чакъров.. . - Моите родители го познаваха, бил съм на негови концерти. Никога не съм мислил, че ще направя този филм. Много случайности имаше по пътя. Стигнахме до много близки негови хора чак в Мексико.     Идеята беше на бившия директор на bTV Павел Станчев, който се запознал в Париж с един антиквар, който беше връзката с всички останали. Получихме съгласието на сестра му и на най-близките, с които започнахме да общуваме. Емил Чакъров беше едно пътуване назад и голямото ми откритие: колко лесно ние забравяме. И колко дълго помнят хората в чужбина. Емил Чакъров не е забравен във Великобритания, Париж, Русия.. Ние бяхме в Петербург във Филхармонията. Хората го помнят, публиката го помни. У нас сме му длъжници. Ще пътуваме с филма за него в Москва - в Третяковската галерия ще го покажем. Ще бъдем в Париж догодина. - Открили сте последните думи на Маестрото? - От един френски граф, който го е записал в болницата на касетофонче. От Пласидо Доминго, който го е виждал два пъти, до последния му ученик - световно-известен френски диригент, всеки един от тях има спомен с него. Разбира се, и драматичните спомени, когато той вече е болен и дирижира Бостънската филхармония. Опитът два пъти да бъде вербуван от ДС, при положение, че Людмила Живкова, след това и Георги Йорданов, протектират хора като Емил Чакъров, които са били връзката ни със Запада, поради успеха, на който тe се радват, да не се пипат, да не стават ченгета, да бъдат оставени да бъдат творци. А Емил Чакъров се е срещал с хора, с които никой от тази държава не е могъл да контактува - царски особи, министър-председатели, бизнесмени, банкери. Световни личности - когато ние сме били зад \"желязната завеса\".     И той се връща в България, довежда тук Караян, Образцова, Френи, довежда най-големите! Това наричам аз да обичаш България, а не да се тупаш в гърдите: \"Булгар, булгар!..\" А да направиш нещо, ползвайки потенциала, контактите, парите си, и времето си, за твоята публика, за твоята страна... Мечтая за годишнината на голям български творец държавата да каже: \"Сега има извънредна сесия, в която не даваме 10 и 8 и 5 хиляди лева, а 100. Хайде, елате всички с проектите си, за да направите филм, за Невена Коканова (примерно). Да спечели най-добрият.\"     Но това да е инициатива на държавата. Защото, да не се лъжем България била държава на талантите... Глупости на таркалета! Безспорните, недокоснати от времето, политически строй, система, интриги, клюки, глупости.. са малко. И те могат да се изброят на пръстите на двете ми ръце. Недокоснати от времето личности! Неповторими. И Невена Коканова е доказателство за това. - Ще споделиш ли името на някоя личност, която си \"набелязал\" за бъдещ филм, книга? - Набелязал съм си, набелязал съм си интересни личности. Единият няма да стане, защото там явно имаме някакъв проблем с наследниците, но не съжалявам. Но другият ще стане. И Васил Найденов е на дневен ред, и Георги Парцалев, незаслужено забравен талант, и моят връстник Стефан Вълдобрев. Истина е, че съм направил за повечето си кумири: и за Богдана, и за Татяна, и за Стоянка, и за Наум Шопов, и за Стефан Данаилов, и за Невена новия филм, който няма нищо общо с този отпреди 10 години. Намерих безценен архив - Невена Коканова интервюира Емилиян Станев след снимките на \"Крадецът на праскови\". Това е такова удоволствие, запечатано. Наистина, какво бих правил без екипа на Антония Ковачева и Българска национална филмотека. Изключителни. Последните мохикани, които с грижа бранят и съхраняват. И слава Богу Министерството на културата сега отпусна пари, за да може да се съхрани нашата памет - а това са старите филми, старите интервюта, старите ленти, на които тези артисти са запечатани. С годините ставам много много носталгично настроен. Защото смятам, че българското кино, колкото и някои да отричат миналото и сигурно има за какво да сме несъгласни, да сме гневни, но по отношение на изкуството - сега гледам филмите на Невена - какво кино се е правело - абсолютно европейско, световно - и като актьори, и като сюжет, и като снимане.     Така че, човек трябва да е много внимателен и някак си поколенията трябва да спазват една приемственост. Времето е единственият съдник, който подрежда. Не можеш да зачеркваш. Защото идват поколения и преоткриват Невена Коканова. Моите студенти я преоткриват. И знаеш ли как гледат филми, които дори не са сред 5-те й златни или десетте й най-известни филма?! Скоро гледахме с тях \"Карамбол\" и \"Най-добрият човек, когото познавам\" на Любомир Шарланджиев - с Невена, с Володя Смирнов и Григор Вачков. Това са филми, които са универсални. Те говорят на универсален език, да не говорим за неповторимостта на актьорите. И за атмосферата в държавата и в град София през тези години...     Така че съм си ги набелязал. Догодина празнувам 10 години на поредицата Непознатите\" по bTV. И мисля, че ще има много големи изненади. - Кои са любимите ти \"непознати\"? - Разбира се, че ABBA е някъде там, в началото, поради известната ми мания. Разбира се, че са Цветана, Невена, Стефан, Таня Лолова, която толкова обичам, Лили Иванова, Мариус... Моите \"непознати\" са всички онези хора, които чрез таланта си ни карат да изпитваме вълнение. Днес, във времето на брутално безхаберие и бездушие да се вълнуваш е лукс. И всички тези герои са ме накарали мен, екипа ми, а след това и публиката да се вълнуваме. Видях сега какво се случи със Соня Йончева! Да се вълнуваш - за мен това е много, много хубаво нещо. Искам да правя филми за личностите, когато са на върха. Такъв беше филма за Соня Йончева. А не, когато са се пенсионирали и си спомнят. Да не говорим, че пък най-трудно се правят филми за хора, които вече ги няма. И това е Невена. Хайде, за Наум (Шопов) го направих приживе. Но, правил съм за няколко човека, като например, Катя Паскалева, когато вече ги няма. Трудно е. Не е същото. Съжалявам, че когато са били в силата си, не съм имал възможностите и не съм бил във възрастта, в която да запечатвам, да документирам животите им. В крайна сметка всичките ми \"непознати\", ми стават познати. След това и скъпи, а някои от тях и приятели. - А \"Другата България?\" , сигурно не в по-малка степен ти е било на сърце? - Разбира се, толкова години го правех и дори сега имам идея да го върна. - Това е новина... - Но сега ще видя поколенията на \"другата България\". Защото едни заминаха, други се връщаха и т. н. Но какво се случва с поколенията им, с тези, които са там? До колко те са българи? Защото да си българин не е да говориш български и да развяваш знамената български. Българин да си е едно особено усещане на принадлежност. Така че ще проверя тази принадлежност много скоро. Разговаряме с ръководството на bTV, имаме идеи. Ще видим - въпрос на воля и на приоритети. Аз винаги съм казвал, че медийният пазар работи с приоритети. Аз си спомням колко смела беше Светла Василева - първият директор на bTV и Рени Викторова програмният директор, които взеха \"Другата България.\" Защото го бях предлагал на БНТ, на които се стори, че няма да е рейтингово.     А ние променихме стереотипа! В 12 часа на обяд нямаше новини и всички гледаха \"Другата България.\" Ние сме имали рейтинг, колкото имаше Слави, когато той беше в оня пик. Така че всяка добра идея с добра реализация и добро съдържание може да се радва на успех. На хората им писна еднодневното съдържание, евтиното съдържание. Хората, аз обикалям страната с книгите и с филмите, и виждам, че те имат нуждата нещо да ги развълнува. Става дума за онова вълнение, за което говорехме преди малко, във времето на пълно апатия. Вълненията не са само да излезем отидем на площадите и да скандираме, въпреки че това също е много важно вълнение. Вълнението е и пред телевизорите да съпреживяваме, да си създаваме нови модели за подражание, да търсим модели за подражание. Винаги съм предпочитал да правя авторски програми. И съм щастлив че правя \"Преди обед\", \"Непознатите\" и \"Като на кино\", което, макар че е в нишов канал - bTV Синема, се радва на добър рейтинг.     - С такива рейтингови проекти зад гърба си, отговори ми - забогатява ли се от журналистика? - От журналистика никой не е богат. Има 5-6 продуцента и телевизионни лица, които сигурно живеят добре. А аз се научих да не се отказвам. Слава Богу, работя по много проекти, за да мога дори лични пари да вкарам в нещо, който ме интересува. И намирам партньори. Дали ще е община, дали ще е човек... Не е лесно да се прави сериозна журналистика. Дори в документалната телевизионна журналистика, от която аз се вълнувам. Но смятам, че когато имаш добра идея, всичко е наред. Снимал съм и с айфони, и с фотоапарати. Моите екипи са от 3-4 човека. Никой в чужбина не вярва колко човека е моят екип. От журналистика не може да забогатееш. Но можеш да бъдеш много богат на емоции и на хубави преживявания и срещи, които никой няма, не можа да ти ги даде.     - Семейството ти продължава ли да живее в Париж? - В Париж е семейството ми. - А ти? - Аз живея между Париж и София, разбира се, моята работа е тук, аз имам договори с bTV, пътувам много, за мен тази динамика е прекрасна. - Защо не караш кола? - Не карам кола от много години след една катастрофа. Пътувам със самолети, с трамваи, с метро, ходя пеша. Това, което мога да кажа е, че се чувствам гражданин на света, но съм българин и работя на майчиния си език. Работя с BBC, подписах договор с австрийската телевизия, с много други големи медии, но това са отделни проекти. - Как се виждаш след 20 години? - Много бих искал да преподавам. Много бих искал да бъда по-спокоен и вече да бъда човек, който да предаде опита и контактите си на други хора, които са любопитни и отворени към света.     Аз съм много минималистичен тип човек, аз живея с много малко. Нямам нужда от много. Обичам да има дърво, да има камък, да има вода, да има кора, да има природа. Това, което ме зарежда е природата. Иначе се изтощавам в ежедневните си общувания с хора. Мисля, че човек, когато с годините започва да се отказва от излишествата на бита, става по-щастлив и живее по-спокойно.   - Благодаря ти, Жоро, желая ти успехи!", "date": "2019.01.25", "title": "Георги Тошев: Не приемат Коканова във ВИТИЗ, защото е дъщеря на царски офицер"}
{"url": "http://www.classa.bg/%D1%81%D0%B2%D1%8F%D1%82/item/391918-%D0%BF%D0%BE%D1%81%D1%82%D1%80%D0%BE%D0%B9%D1%82%D0%B5-%D1%81%D1%82%D0%B5%D0%BD%D0%B0%D1%82%D0%B0-%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0-%D1%89%D0%B5-%D1%81%D0%BF%D0%B0%D0%B4%D0%BD%D0%B5", "text": "Президентът на САЩ предложи слоган за да поиска финансирането на стената на границата с Мексико, ябълката на раздора с демократите, която доведе до частичното затваряне на правителството.   \"ПОСТРОЙТЕ СТЕНАТА И ПРЕСТЪПНОСТТА ЩЕ СПАДНЕ!\" Това ще бъде новото мото на Републиканската партия в продължение на две години, докато стената бъде завършена (сега в процес на изграждане). Използвайте го и се молете!\" на Twitter.   Голям брой правителствени агенции, включително Държавния департамент, правосъдието, националната сигурност, транспорта и селското стопанство, действат ограничено от 22 декември насам.   Към днешна дата около 800 000 американски федерални служители продължават да не получават заплати заради частичното затваряне на правителството. Около 420 000 служители се считат за основни и работят без заплащане, а около 380 000 са получили неплатен отпуск. Най-дългото затваряне на правителството в историята на страната бе предизвикано от отказа на Тръмп да подпише законопроект за бюджета, който не му предоставя исканите суми. Президентът настоява Конгресът да одобри 5.7 милиарда долара за финансиране на плана си за охрана на границите, който включва изграждането на стената на границата с Мексико. Демократите, които имат мнозинство в Камарата на представителите, отказват да го направят и не желаят да одобрят повече от 1,3 милиарда долара.", "date": "2019.01.25", "title": "\"Постройте стената и престъпността ще спадне!\""}
{"url": "http://www.classa.bg/%D1%81%D0%B2%D1%8F%D1%82/item/391919-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%B8-%D0%B8%D1%80%D0%B0%D0%BD-%D1%80%D0%B0%D0%B7%D0%B2%D0%B8%D0%B2%D0%B0%D1%82-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC-%D0%BF%D0%BB%D0%B0%D1%82%D0%B5%D0%B6%D0%B5%D0%BD-%D0%BA%D0%B0%D0%BD%D0%B0%D0%BB,-%D0%B7%D0%B0-%D0%B4%D0%B0-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D1%8F%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Финансовият механизъм, който ще улесни сделките между Швейцария и Иран, е готов за въвеждане, каза във вторник Шариф Незам Мафи, председател на швейцарско-иранската търговска камара, цитиран от агенцията IRNA.   Незам Мафи подчерта необходимостта да се насочат иранските пари към швейцарския механизъм и припомни, че засега в Европа няма пари от Иран на страни като Китай, Южна Корея и Индия, които внасят суров петрол от арабската страна. Ако нефтените транзакции на Иран изтичат от Азия в Европа, швейцарският платежен канал ще започне да работи незабавно, каза официалният представител. Ръководителят на швейцарско-иранската търговска камара обясни, че швейцарското правителство вече е определило банка за сделки с Иран, но все още не е обявила официално името й. Швейцарският посланик в Техеран Маркос Лагнер също заяви пред агенцията, че двете страни се готвят за стартирането на независим платежен канал в допълнение към така нареченото дружество със специална цел (SPV).   Лайтнер заяви, че въпреки че страната му не е част от Европейския съюз, тя подкрепя създаването на SPV, което европейските страни се опитват да развият, за да запазят ядреното си споразумение с Иран.   На 21 ноември беше съобщено, че Иран и ЕС работят по нови финансови механизми за създаване на междубанков канал за комуникация, който ще замени системата SWIFT и ще позволи да се избегнат американските санкции срещу Техеран, тъй като ЕС и трима от европейските медиатори поддържат своята воля за политика на запазване на ядреното споразумение с Иран след изтеглянето на САЩ. През септември основните ирански търговски партньори на Иран предложиха да се създаде SPV, за да се избегнат доларовите транзакции при закупуването на ирански петрол и за да може Техеран да поддържа финансови отношения с Европа.", "date": "2019.01.25", "title": "Швейцария и Иран развиват независим платежен канал, за да заобиколят американските санкции"}
{"url": "http://www.classa.bg/%D1%81%D0%B2%D1%8F%D1%82/item/391920-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Американският президент Доналд Тръмп призна в сряда Хуан Гуайдо, (председател на Народното събрание (АН) пренебрегван във Венецуела), като \"легитимен\" президент на страната.   \"Гражданите на Венецуела са прекарали твърде дълго в ръцете на незаконния режим на президента Николас Мадуро\", пише Тръмп в своя профил в Twitter, където съобщава за признаването на Гуайдо.   Американската реакция стана известна няколко минути след като Гуайдо се обяви за \"натоварен за президент на Венецуела\", на опозиционна демонстрация в Каракас.   \"Днес, 23 януари, в качеството ми на председател на Народното събрание, позовавайки се на членовете на Конституцията, пред Бога и Венецуела, кълна се, че ще поема правомощията на натоварен президент\", каза той пред съмишлениците, концентрирани в община Чакао. опозиционната зона на венецуелската столица.   В изявлението си Тръмп потвърждава, че ще използва \"пълната тежест на икономическата и дипломатическа сила на САЩ, за да настоява за възстановяването на венецуелската демокрация\" и насърчава другите правителства да признаят депутата от опозицията. От своя страна държавният секретар на САЩ, Майк Помпео, призова Мадуро да се оттегли от длъжност \"в полза на легитимен лидер, който отразява волята на венецуелския народ.\" Той също така призова венецуелските военни и сили за сигурност \"да подкрепят демокрацията и да защитят гражданите\". В допълнение към Тръмп, самопровъзгласяването на Гуайдо бе признато от ръководителя на Организацията на американските държави (ОАД), Луис Алмагро, който го поздрави и посочи, че има подкрепа за \"завръщането на страната към демокрацията\".   Гуайдо е депутат от АН на Венецуела, който на 5 януари бе избран за председател на този законодателния орган и само дни по-късно каза, че ще поеме длъжността \" натоварен за президент\", която не се предвижда в конституцията на Венецуела. Върховният съд (TSJ) обяви недействителни всички актове на АН, решение, което беше ратифицирано в сряда от Конституционния състав на Върховния съд на Венецуела.", "date": "2019.01.25", "title": "Тръмп признава Хуан Гуайдо за президент на Венецуела"}
{"url": "http://www.classa.bg/%D1%81%D0%B2%D1%8F%D1%82/item/391921-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D1%80%D0%B5%D0%BA%D1%8A%D1%81%D0%B2%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81%D1%8A%D1%81-%D1%81%D0%B0%D1%89", "text": "Венецуелският държавен глава Николас Мадуро съобщи за прекъсването на дипломатическите и политическите отношения със Съединените щати, след като депутатът Хуан Гуайдо се обяви за \"натоварен за президент\" и бе признат за \"легитимен\" президент на тази страна от Вашингтон.    \"Реших да прекъсна дипломатическите и политическите отношения с американското империалистическо правителство. Вън, те напускат Венецуела! Тук има хора, които да защитават Венецуела,\" каза той. След подписването на дипломатическата нота за прекъсване на отношенията, президентът даде срок от 72 часа американската мисия да напусне Венецуела.   \"Претенцията за избиране и назначаваме президент на Венецуела чрез извънконституционални средства е сериозна безотговорност (...) Венецуела, тази свещена земя, трябва да се уважава\", каза Мадуро, придружен от марша на чавистите, който е в момента е на постоянното бдение в правителствения дворец.   Той предупреди, че САЩ дирижират операция за да наложат \"чрез преврат правителство - кукла на техните интереси\". Той каза, че делата на Венецуела \"трябва да се решават само във и от Венецуела. Нашите проблеми се решават у дома\", добави той.   Той определи като безумие \"налагането\" на президент на Венецуела от чужбина: \"Кой е избрал президента на републиката? Може ли венецуелският народ да приеме САЩ да наложат президент? Това е сериозна глупост, не можем да го приемем. \"", "date": "2019.01.25", "title": "Венецуела прекъсва дипломатическите и политическите отношения със САЩ"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391922-%D0%BD%D0%BE%D0%B2%D0%B8%D0%BD%D0%B8-%D0%BE%D1%82-%D0%BD%D0%B0%D1%82%D0%B2%D0%B8%D0%B7", "text": "                      Преди дни, в кино „Люмиер\", се състоя премиерата на филма на режисьора Иван Ничев „Можеш ли да убиваш\". Сценарият е написан в съавторство с Юрий Дачев и Татяна Гранитова. Лентата е поглед над съвременна България.    „ .\" / Иван Ничев     Проф. Иван Ничев е възпитаник на Държавната филмова академия за театър и кино в Лодз, Полша и ученик на Анджей Вайда. Става един от първите асистенти на доц. Христо Христов при разкриването на специалността „Кино и телевизионна режисура\" в НАТФИЗ (тогава ВИТИЗ) през 1973 година.  Редно е да се отбележи изключителния му принос в създаването и развитието на националната кинематография – 46 години режисьорът Иван Ничев създава прекрасни български филми, а професорът Иван Ничев обучава поколения български кинорежисьори. Благодарим на Режисьора и се прекланяме пред Професора! „  Иван Ничев       Месеци преди дипломирането си през май, класът на проф. д-р Атанас Атанасов е селектиран за участие от два изключително престижни театрални форума. 13-то издание на Международният фестивал „Your chance\"/ „Твоят шанс\" през април в Москва и 5-то издание на европейския Festival „Reves D'avant L'aube 2019\"/Фестивал „Сънища преди зазоряване\" 2019 през юли в Париж ще очакват възпитаниците на НАТФИЗ със спектакъла „Хора с куфари\" от Ханох Левин.    Московският фестивал е най-големия международен театрален фестивал на студентски и следдипломни прояви. Привлича изявени млади театрални артисти от Русия, Европа, Азия и Америка. Домакин е на най-добрите театрални училища от света и се посещава от театрални режисьори, известни критици, кинорежисьори, кастинг агенти и продуценти. Фестивалът в Париж е едноседмично честване на уникалното европейско културно наследство в областта на театъра. Той спомага появата, представянето и укрепването на съвременния театър и новите театрални форми от Санкт Петербург до Лисабон и от Рейкявик до Самотраки. Подкрепя компании и художници, които развиват свой собствен театрален почерк, в дух на сътрудничество между различните културни среди и възникващи нови форми и естетика. Всяка година събира до 30 трупи и индивидуални артисти от различни националности. Представя повече от 75 събития - представления, уъркшопи, срещи и разговори. Програмата му варира от физически до текстово базирани спектакли и се провежда в Театъра „Ménilmontant\"/„Менилмонтан\".    Очевидно е, че селекцията за участие и поканата към абсолвентите на проф. д-р Атанас Атанасов от два, толкова различни като платформи, фестивала е висока професионална оценка за резултатите от четиригодишното им образование в Академията. Но, тъй като броят им е голям – 27 души, класът ще трябва да набере допълнителни средства, за да обезпечи пътуването си до Русия и Франция.  Независимо, че сами се нуждаят от финансова подкрепа, младите артисти решиха да посветят последния си дипломен спектакъл на сцената на Театър НАТФИЗ на Ивайло Карабанчев. От четирите свои учебни представления, класът избра да играе „Ние, духовата музика!\" по разказите на Йордан Радичков, в постановка на Петринел Гочев, за да подпомогне 16-годишното момче в борбата с мускулната дистрофия. Кутията за дарения ще обикаля публиката след всяко представяне на „Ние, духовата музика!\" до май. Състоянието на Ивайло Карабанчев регресира, без лечение и рехабилитация животът му е застрашен. Ако имате желание и възможност да помогнете, посетете „Ние, духовата музика!\" на 29-ти януари в салона на Театър НАТФИЗ и следете игралните дати на спектакъла през следващите месеци.     Крис Топов (абсолвент от класа на проф. д-р Атанас Атанасов)       ЕКЛЕКТИКА   Откри се последната от серията изложби, свързани с дипломирането на студенти от специалност „Фотография\" в НАТФИЗ. Изложба фотопортрети на Веселин Черепов е изложена във фоайето на Театър НАТФИЗ и може да бъде свободно посещавана. Експозицията носи името „ЕКЛЕКТИКА\". Специфичната визия на фотографиите от серията е постигната чрез специални гримове, активирани чрез UV-светлина.     Заповядайте!          УДЪРНА ВЪЛНА ОТ МЛАДИ РЕЖИСЬОРИ В БЪЛГАРСКОТО КИНО     Само след година българското кино ще се радва на ново попълнение от млади, амбициозни, талантливи и професионално обучени от НАТФИЗ режисьори.   Алекзандър Йорданов, Александър Милушев, Анна Дамянова, Красимир Калушев, Красимира Дамянова, Стефани Дойчинова съвсем скоро ще се заемат с подготовката на дипломните си филми при акад. Людмил Стайков и проф. Иван Ничев. Преди дни, студентите издържаха един от последните си изпити в Академията – „Телевизионна адаптация на сценично произведение\".          Показани бяха телевизионни адаптации и 10 трейлъра създадени под художественото ръководство на Декана на Факултет „Екранни изкуства\" доц. Любомир Христов и проф. Теодор Янев. Освен че отразяват работата на абсолвентите от Факултет „Сценични изкуства\", трейлърите са съвременна презентация на спектаклите „Хора с куфари\", „Луна с вкус на нар\", „Процесът\", „Ние, духовата музика!\", „Вечер на Гласа\", „Черна дупка\", „Нова земя\", „ Papas in motion\"  и куклените спектакли „Бяла приказка\" и „Седемте козлета и вълкът\". Скоро тези трейлъри, както и много от създаденото в НАТФИЗ студентско – документално, анимационно и игрално кино, ще бъде публикувано в  YouTube и  Facebook. Очаквайте го и го гледайте, защото има какво да ви покаже и с какво да ви провокира, а и със сигурност ще ви даде още едно основание да се гордеете с потенциала на страната си!                     29.  I ., Голяма сцена, 19.00 ч. НИЕ, ДУХОВАТА МУЗИКА!  по разкази на Йордан Радичков,   проф. д-р Атанас Атанасов         30.  I ., Голяма сцена, 19.00 ч.   по Федерико Г. Лорка,  проф. д-р Петя Цветкова           29.  I ., СЦЕНА 47, 19.30 ч. НОВА ЗЕМЯ    проф. д-р Петя Цветкова           30.  I ., 2 . II. ,  СЦЕНА 47, 19.30 ч. PAPAS IN MOTION  от Роналд Рудол  проф. д-р Атанас Атанасов           31.  I .,  СЦЕНА 47, 19.30 ч.  концерт,   проф. д-р Атанас Атанасов               КУКЛЕН ТЕАТЪР НАТФИЗ       2 .  II ., 11.00 ч., Камерна сцена на Младежки театър „Н. Бинев\" БЯЛА ПРИКАЗКА  от Валери Петров     проф. Боньо Лунгов,  доц. д-р Константин Каракостов,  Евгения Лачева,  Михаил Шишков,  доц. д-р Константин Каракостов,  АКТ  доц. Майя Енчева „ Бяла приказка \" е най-новото заглавие в афиша на Куклен театър НАТФИЗ. След спектаклите „ \" и „ \", студентите от ІV курс по актьорско майсторство за куклен театър ще представят класическото заглавие на незабравимия Валери Петров „Бяла приказка\". Една история за приятелството, но и за предателството, за изпитанията, през които преминаваме, за да открием истинския приятел, и за прошката, която ще ни помогне да останем завинаги заедно. Едно забавно куклено представление, в което зрителите ще се срещнат с   и  , с   и   и разбира се с   и неговото коте. А дали   ще отговори на въпроса: „Казва се приятел пръв, но защо е той такъв?\" Ще разберете от спектакъла „ Бяла приказка \".         3 .  II ., 11.00 ч., Камерна сцена на Младежки театър „Н. Бинев\"  ТАЛАСЪМА ТРОПАЛАН         Тодор Вълов,  Тодор Вълов ,  Стефка Кювлиева ,  Пламен Мирчев-Мирона ,  АКТ  доц. Майя Енчева  ", "date": "2019.01.25", "title": "НОВИНИ ОТ НАТФИЗ"}
{"url": "http://www.classa.bg/%D1%81%D0%B2%D1%8F%D1%82/item/391914-%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D0%B2%D0%BE%D0%B5%D0%BD%D0%BD%D0%BE-%D0%B2%D0%BC%D0%B5%D1%88%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Москва призовава всички страни категорично да се откажат от идеята за въоръжена интервенция във Венецуела, заяви в четвъртък руският външен министър Сергей Лавров, цитиран от TACC. \"Сигналите, които идват от някои столици по темата, че външната въоръжена интервенция не е изключена, са от особено значение. Ние призоваваме да се отхвърлят категорично такива мисли\", подчерта той.     \"Още веднъж изразяваме убеждението, че Съединените щати, които са параноично притеснени, че някой се намесва в изборите им, без да имат никакви доказателства в ръцете си, което не е първият случай през последния месец, специално във Венецуела правят това пределно грубо - те се опитват да говорят за съдбата на други нации, но всъщност те просто се намесват във вътрешните им дела, каза министърът. \"Комисия на Мюлер (американският специален прокурор Робърт Мюлер, който разследва намесата в американските избори през 2016 г. - бел. ред) дори не е необходимо да създавате. \" \"Обръщаме се към опозицията във Венецуела, към опозицията, която, надявам се, поставя националните интереси на страната си на преден план, а не да се превръща в пионка на нечия много мръсна и престъпна игра \", каза Лавров. Според него е необходимо да се действа в рамките на конституцията и да се зачита правото на венецуелците да определят съдбата на тяхната страна. \"Международната общност е длъжна да създаде условия за национален диалог, в който всеки има право да изразява мнението си. Но това не трябва да бъде придружено от насилие и не трябва да бъде придружено от призиви за насилствено сваляне на легитимното правителство\", заяви руският външен министър.", "date": "2019.01.25", "title": "Русия призова всички страни да се откажат от военно вмешателство във Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391916-%D0%B4%D0%B0-%D0%B2%D0%B8-%D0%B5-%D1%87%D0%B5%D1%81%D1%82%D0%B8%D1%82%D0%B0-%D0%BD%D0%BE%D0%B2%D0%B0%D1%82%D0%B0-1946-%D0%B3-%D0%B8-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE", "text": "„Лидерът на БСП     към освободената по-рано днес от БНТ водеща Валя Ахчиева да води свое предаване по партийната телевизия БСТВ“, пише партийният вестник „Дума“.    Няма начин у почти всеки нормално мислещ човек да не се появи следният въпрос: как може една медия да се нарича едновременно „партийна“ и „свободна“? Това не е ли нещо като „зеленоока със сини очи\" и „чернокоса блондинка“?      Разбирам да има медия с уклон към политическа сила, както например в САЩ – в. „Ню Йорк Таймс“ е с уклон и нескрита подкрепа за Демократите, а „Ню Йорк Поуст“ – за Републиканците. Но нито един от двата не се издава от централата на проклетата партия, на която симпатизира.      По повод Ахчиева „Дума“ написа: „Не за пръв път се опитват да заглушат нейните журналистически разследвания за корупция и злоупотреби…  … ако желае, да прави своето предаване в Българска свободна телевизия, която стартира утре. Ще има свободата да изразява себе си без цензура, да разследва без ничия намеса и да показва истината“ , написа Нинова в позицията си“.    Две неща ме вълнуват:    1. Защо лидерът на партията говори така собственически от името на телевизията? Една телевизия, която би следвало да е „свободна“. И изведнъж… един политик говори от нейно име още от старта ѝ (свободата тук е само дума, не заблуждавате никой… е, почти никой);    2. Колко свобода би имала, чисто хипотетично, и колко време ще продължи кариерата на Ахчиева, ако реши да попита как приватизатор на Костов с милиони печалба от „каскадата“ се оказва лидер на „левите“?    „Сега в България свободата на словото, различното мнение и обективната истина са потъпкани“, каза Нинова в поздравителното си слово по повод старта на БСТВ. Дори няма да коментирам смешката, че има поздравителен адрес от партиен лидер за старта на телевизия, която уж била свободна и независима… искам само да ви покажа нещо:   „Много пъти съм се чудил как човек може да чете тези вестници, когато толкова пъти те бълваха купища от лъжи, измами и заблуди, когато изпращаха невинни хора на смърт, когато пееха хвалебствени химни за най-големи престъпления и боготворяха престъпници. Как може „Работническо дело“ да продължава да съществува, когато в броя му от 21 декември 1949 година името на Сталин е споменато над 300 пъти?…“                          ", "date": "2019.01.25", "title": "Да ви е честита новата 1946 г. и свободата на словото!"}
{"url": "http://www.classa.bg/%D1%81%D0%B2%D1%8F%D1%82/item/391915-4-%D1%85%D0%B8%D0%BF%D0%BE%D1%82%D0%B5%D0%B7%D0%B8-%D0%B7%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0,-%D0%B2-%D0%BA%D0%BE%D0%B9%D1%82%D0%BE-%D0%BF%D1%8A%D1%82%D1%83%D0%B2%D0%B0%D1%88%D0%B5-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B8%D0%B3%D1%80%D0%B0%D1%87-%D0%B5%D0%BC%D0%B8%D0%BB%D0%B8%D0%B0%D0%BD%D0%BE-%D1%81%D0%B0%D0%BB%D0%B0", "text": "Полицията на британския остров Гернси, намиращ се в Ламанша, възобнови работата си по търсене на самолета, в който пътуваше аржентинският футболист Емилиано Сала, и който изчезна в полет в понеделник вечер.  Играчът, който бе прехвърлен от френския Нант в Кардиф ФК в английската лига, както и пилотът на самолета Пайпър Малибу, Дейв Хендерсън, на 60 години, остават в неизвестност.   Според официалните изявления, задачите са съсредоточени \"в точно определена област\", където те вярват, че ще имат \"най-голям шанс да намерят нещо, на база на приливите и отливите и метеорологията след изчезването на самолета\".   В допълнение, полицията разпространи четирите хипотези за възможната съдба на самолета, след като загуби контакт, очевидно, поради някаква техническа повреда или липса на гориво.   Те са кацнали някъде другаде, но не са установили контакт. Те са се приземили във водата, взети са от минаващ кораб, но не са се свързвали. Те са се приземили във водата и са на спасителния сал, който е бил на борда. Самолетът се сринал във водата, оставяйки ги в морето.   След подробно описание на всяка от четирите хипотези, полицията посочи, че ще даде приоритет на номер три - опцията със спасителния сал. От своя страна, генералният директор на морската агенция за помощ Channel Island Airsearch, Джон Фицджералд, беше по-малко оптимистичен относно възможността да ги открият живи.   Той заяви пред АФП, че \" ако самолетът се е разцепил, в този случай няма надежда\".", "date": "2019.01.25", "title": "4 хипотези за съдбата на самолета, в който пътуваше аржентинският играч Емилиано Сала"}
{"url": "http://www.classa.bg/%D1%81%D0%B2%D1%8F%D1%82/item/391917-%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BD%D0%B0-%D0%B0%D1%81%D0%B0%D0%BD%D0%B4%D0%B6-%D0%B8%D1%81%D0%BA%D0%B0%D1%82-%D1%81%D0%B0%D1%89-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D1%8F%D1%82-%D1%82%D0%B0%D0%B9%D0%BD%D0%B8%D1%82%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F-%D0%BD%D0%B0-wikileaks", "text": "Адвокатите на Джулиан Асандж предприемат съдебни действия срещу Администрацията на Тръмп, за да разкрият \"тайно подадените\" обвинения срещу основателя на WikiLeaks. Те също оказват натиск върху Еквадор, за да го предпазят от екстрадиране в САЩ. ако активистът реши да напусне посолството в Лондон, където се намира в убежище от повече от шест години.   Юридическият екип изпрати искане от 1172 страници до Междуамериканската комисия по правата на човека (IACHR), базирана във Вашингтон, с молба агенцията да предприеме \"спешна намеса\" по случая и да осъществи натиск върху американската и еквадорската страна. Правната дейност на адвокатите има за цел да избегне екстрадирането на Асандж в САЩ, докато новото правителство на Еквадор прави престоя му в дипломатическата си мисия все по-негостоприемен.   През 2012 г. Асанж получи политическо убежище в Еквадор, като оттогава остава в посолството в Лондон, смятайки, че ако напусне сградата ще бъде екстрадиран в Съединените щати. Миналата година властите на южноамериканската страна наложиха ограничения върху комуникациите и посещенията му, като „режим на изолация според Уикилийкс\".   Смята се, че американските прокурори разследват Асандж поне от 2011 г., когато е открито дело за публикуването от WikiLeaks на стотици хиляди дипломатически грами на САЩ в сътрудничество с няколко международни вестници. Правителството на Тръмп отказва да разкрие подробности за обвиненията срещу Асанж, въпреки факта, че източници от американското министерство на правосъдието \"случайно\" разкриват съществуването на \"запечатани\" обвинения срещу него.   Испанският адвокат Балтасар Гарзон, международен координатор на правния екип на активиста, твърди, че случаят включва \"правото на свободен достъп и разпространяване на информация, което е поставено в опасност\".   Твърди се също, че прокурорите на САЩ са започнали да се обръщат към различни хора в САЩ, Германия и Исландия и са ги принуждавали да свидетелстват срещу Асандж, в замяна на имунитет от съдебно преследване. Сред тях са хора, свързани със съвместните публикации на WikiLeaks и други течове за американски дипломатически въпроси, Гуантанамо и войните в Ирак и Афганистан.   В допълнение, адвокатите твърдят, че администрацията на Тръмп с все по-открити заплахи оказва натиск върху Еквадор да предаде Асандж.", "date": "2019.01.25", "title": "Адвокатите на Асандж искат САЩ да разкрият тайните обвинения срещу основателя на WikiLeaks"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391913-%E2%80%9C%D0%B1%D1%83%D0%BB%D0%B3%D0%B0%D1%80%D1%82%D1%80%D0%B0%D0%BD%D1%81%D0%B3%D0%B0%D0%B7%E2%80%9C-%D0%BD%D0%B0%D0%BC%D0%B0%D0%BB%D0%B8-%D1%82%D0%B0%D1%80%D0%B8%D1%84%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%BD%D0%BE%D1%81-%D0%BF%D0%BE-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D1%81-3-65", "text": "Обявен е втори опит за запазване на мощности за пренос на природен газ от \"Турски поток-2\" през България до Сърбия, съобщи eadaily.com. Според информацията, \"Булгартрансгаз\" е увеличил срока на договорите, които ще бъдат подписани с компаниите, и е намалил исканите такси за пренос.На първия търг не се получиха оферти, които да изпълняват икономическите условия за изплащане на инвестицията от около 2.5 милиарда лева за построяване на газопровода от границата с Турция до границата със Сърбия.      Тогава исканата цена за пренос бе 2.3 долара на 1000 м3 газ на всеки 100 километра. Според руската медия, сега предложението за таксата е намалено с 3.65% и е 2.21 долара. Оферти за втория търг се очакват на 31 януари, а евентуалните спечелили ще бъдат обявени на 5 февруари 2019 година. \"Булгартрансгаз\" трябва да построи газопровода по българска територия до 1 януари 2020 година. За целта вече е обявена и обществена поръчка за построяването на газопровод с дължина 474 километра. Резултатите от този търг ще са известни в средата на февруари.", "date": "2019.01.25", "title": "“Булгартрансгаз“ намали тарифата за пренос по \"Турски поток\" с 3.65%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391908-%D0%B4%D0%B0-%D1%81%D0%B5-%D0%BC%D1%80%D0%B0%D0%B7%D0%B8%D0%BC-%D0%BF%D0%BE-%D1%82%D0%B8%D1%85%D0%BE-%D0%B7%D0%B0%D1%80%D0%B0%D0%B4%D0%B8-%D0%B4%D0%B5%D1%86%D0%B0%D1%82%D0%B0", "text": "си близо, а враговете си - още по-близо. Проследете какво се случва в \"Обединени патриоти\" през последните месеци и ще разберете колко вярна е тази препоръка.   Каквито и интереси да са обединявали ВМРО, НФСБ и \"Атака\" през 2016-2017 г., днес дори идеологът на тройната патриотична коалиция Волен Сидеров вижда \"белезите на разтрогване на брака\".     Разбира се, власт не се дава. Опцията за общо явяване на Евроизбори 2019 все още стои. Няма съмнение обаче, че тя ще се изпълни само в условията на взаимно недоверие, скърцане със зъби и принуда поради безизходица. \"Да се мразим по-тихо заради децата\" не е много примамлив слоган за предизборна кампания. А и изгледите за успех не са съвсем оптимистични дори при запазване на \"Обединени патриоти\", чиято подкрепа се е стопила до  . Най-опасният му съперник е не друг, а Волен Сидеров, който прави всичко възможно да му напомни неприятния спомен за начина, по който въобще попадна в Европарламента преди 5 години. Когато Красимир Каракачанов признава на глас греховете си за миналите \"конюнктурни коалиции\", със сигурност си спомня за палавия съюз на ВМРО с ББЦ на Николай Бареков, Росен Петров, Калина Крумова и компания, малко преди колапса на КТБ през 2014 г. Сега Сидеров върна ритуално Бареков на националната политическа сцена ( ) и заплаши да атакува ЕП по паралелна на \"Патриотите\" писта.  Сидеров има стар опит с евроизборите, през 2007 г. дори спечели цели три мандата за Димитър Стоянов, Слави Бинев и Десислав Чуколов. А и науката познава още по-смели ГМО-експерименти от евентуалния проект \"Атака без цензура\" - достатъчно е да погледнете  . Единствен Валери Симеонов заключи, че \"гроздето е кисело\", а европейските избори \"не са жизненоважно събитие\". Там е работата - важни са. Резултатът от тези избори не е перфектен измерител за разпределението на силите, но винаги е бил легитимен маркер за промяната в националната политика. Първите европейски избори от 2007 г. бяха тестът за току-що създадената \"кметска\" партия ГЕРБ, която спечели повече гласове от най-голямата по това време сила БСП. Добрата инерция от изборите за ЕП през 2014 г. изтласка \"Реформаторския блок\" и АБВ в изпълнителната власт. Сега на скорост се движат преки конкуренти на \"Обединени патриоти\" - ПП \"Възраждане\" на   - който обработва същата социалистическо-националистическа русофилска публика като Сидеров и Каракачанов. Силата отдавна не е на страната на ОП, а 573-те хиляди гласа от президентските избори през 2016 г. стават все по-далечен блян. За последните 4 месеца всеки от тримата лидери в съюза е изгубил значителен дял от рейтинга си ( ). Каракачанов пада със 7 процента надолу до 16,3%; Валери Симеонов - с 6 на сто, от 11.1 до 5.1%. Волен Сидеров, който се оглежда във водаческото място в евролистата на \"Патриотите\", е слязъл под 5% обществено доверие. Уви, по-непопулярен е от Мустафа Карадайъ. По-непопулярен е и от новия председател на извънпарламентарния СДС (ако не си спомняте как се казваше той, отговорът е \"Именно\"). Истината е, че понякога Европейските избори са жизненоважни за малки партии, които получават последен шанс да отложат саморазпада си и загубата на достъп до финанси - такъв беше примерът на НДСВ през 2009 г., което изпадна от Народното събрание, но запази присъствието си в ЕП. Да бъдеш четвърта политическа сила в слаба партийна система, не е нито подвиг, нито достатъчно основание за достъп до изпълнителната власт, нито изпълва със съдържание претенцията за представителство на патриотичните гласове в България. В зависимост от резултата \"Патриотите\" може да бъдат жертвани и от собствените си партньори, без милост. В края на май 2019 г. ще са минали тъкмо две години от създаването на кабинета \"Борисов 3\" - правителство, в което досега има 5 уволнени министри (включително вицепремиер), 2 подадени-неприети оставки и 1 закрито министерство. Опашката върви бързо, както се казва. Затова разтрогване на брака няма да има, независимо, че не става за консумация. Дори да нямат желание, нямат избор. ВМРО се намира в най-силна позиция сред партньорите си, но и има да губи най-много при евентуалния провал. Партията на Красимир Каракачанов е единствената фракция от \"Патриотите\", която има присъствие в Европейския парламент - Ангел Джамбазки. Кампанията по преизбирането му се води от месеци, преди дни беше формализирана от дежурната инициативна група \"родолюбиви интелектуалци\". Сам по себе си, Джамбазки има по-масивно и комфортно медийно покритие в България, отколкото всички останали 16 евродепутати, взети заедно.", "date": "2019.01.25", "title": "\"Да се мразим по-тихо заради децата\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391909-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BF%D1%80%D0%BE%D1%84-%D0%B8%D0%B2%D0%B0%D0%BD-%D0%B0%D0%BD%D0%B3%D0%B5%D0%BB%D0%BE%D0%B2", "text": "Държавата и пазарът трябва да се допълват и да си сътрудничат     От близо 30 години нашата икономика функционира по правилата на „Вашингтонгския консенсус”. Прилага се сляпо догмата за „по-малко държава в икономиката”.  С догматична упоритост се налагат препоръките на ултраконсервативни икономисти като Хайек, Мизес, Фридман и други. Преди години президентът Рейгън дори изрече недомислието, че „държавата не може да решава проблеми, защото тя самата е проблем“. Тази догма се провали тотално в България и в другите източноевропейски страни през последните 30 години. А и навсякъде по света, където се опитаха да я прилагат. У нас все още има хора, които не са разбрали, че тя е безнадеждно и необратимо провалена. Все повече хора обаче разбират, че трябва да възприемем концепцията за  „регулирана пазарна икономика”,  която, наред с всичко друго, предвижда и активно участие на държавата, съвместно с пазара, в управлението на стопанската дейност.     Държавата трябва да се завърне в управлението на икономиката и във всяка друга дейност не само като активен регулатор, какъвто се стреми да е сега, но и като собственик и оператор на стопанска дейност.  Това означава да се създават държавни производствени предприятия с предимство в най-важните структуроопределящи отрасли и сфери на дейност. Във високотехнологични индустриални, транспортни, земеделски и други производствени, изкупвателни и търговски дейности. В научно-изследователски, иновационни, внедрителски и културни области. В здравни и други социално ориентирани дейности. В дейности, упражнявани в условията на естествен монопол. Да не говорим за правораздавателната система, за сигурността и отбраната, които са необходимо присъщи на държавата. И недопустими за пазарни отношения. Държавата и пазарът имат свои силни и слаби страни в управлението на стопанската дейност.  Освен това, има кризисни периоди през които държавата е повече необходима за излизане от кризата и за нормалното развитие на икономиката, а в други – пазарът. Затова е желателно те да се допълват взаимно и да си помагат. То може да се постига чрез формулата за съвместна държавно-частна стопанска дейност. Как обаче да се постигне това?  Трябва да се наложи принципът: предимствата на държавата и на пазара да се доказват в реални стопански условия, а не в кабинетите на политиците и на учените – либерални схоластици. Следва да се прилага тази форма на стопанско управление, която обслужва най-добре интересите на хората и е икономически рационална. Това е  критерият . Известно е обаче, че  няма идеално функциониращ пазар. Няма и напълно лоялна конкуренция  по много причини. Поради това не може да се разчита сляпо само на конкуренцията за постигане на справедливи цени и най-високо качество на предлаганата на пазара продукция от конкуриращите се производители. Особено ако има очевидни доказателства за „замърсена конкуренция”. В такива случаи първата корегираща реакция трябва да бъде  регулативната намеса на държавата  в защита на националните интереси и за предотвратяване на тежки социални последствия за най-уязвимите слоеве на обществото. Цени, които се колебаят с 30-40-50% в рамките на няколко дни или седмици,  „в зависимост от търсенето и предлагането“ (както беше наскоро у нас с цените на електроенергията на така наречения свободен пазар),  нямат нищо общо с истинските пазарни цени. Това са спекулативни цени. Сам по себе си, този факт дискредитира самото понятие „пазарни цени“  и показва липсата на солидна икономическа основа на която те да са базирани. Още по-дискредитираща е ситуацията в световен мащаб с резките промени от ден в ден или прекалено бързите колебания в цените на петрола  и на другите енергийни продукти. С такива манипулирани „псевдопазарни цени“ дори се срива икономиката на средни и дори големи държави и се подкопава благосъстоянието на стотици милиона хора в страните – производители и в потребителите. Последните десетилетия ни дават достатъчно убедителни подобни примери. Всеки що годе голям производител може да си играе с тези спекулативни цени, като манипулира търсенето и предлагането , при неизменни производствени условия и стабилни производствени и транспортни разходи и да увеличи съвсем необосновано печалбите си. В такива случаи, в национален мащаб може да се разчита само на добре известните инструменти на  регулираната пазарна икономика,  за да се отстранява или поне смекчава влиянието на спекулативните намеси на пазара. В световен мащаб това може да бъде регулирано с подходящи международни споразумения, примерно в рамките на Световната търговска организация. Важно е обаче подобни споразумения да бъдат спазвани от главните участници на съответния пазар, което засега не винаги се постига. Време е у нас да се прекрати системната поголовна приватизация и концесиониране.  Не трябва да се приватизират или дават на концесия нормално работещи предприятия, социално ориентирани дейности и естествени монополисти. Защото всеки монопол е опасен, но най-лош е частният монопол, понеже най-трудно се поддава на обществен контрол. Този монопол дискредитира и дори разрушава нормалния пазар. Ако едно държавно предприятие работи добре, конкурира се успешно на пазара и обслужва нормално своите клиенти,  какъв е смисълът да бъде приватизирано!  Освен ако някой високо поставен държавен чиновник или цяло правителство цели да го подари на безценица на роднини или на политически приятели. Както беше направено с хиляди нормално работещи малки и големи български предприятия през последните 25-30 години. Препоръчвам да се допуска приватизация предимно на губещи държавни обекти,  за да бъдат оздравени от частни предприемачи и да се използват от тях в съответствие със законите. Нали в някои среди все още смятат, че частният предприемач винаги е по-ефикасен собственик и стопанин от държавата. Така ще му се дава възможност да прояви своята предприемчивост. А на обществото – да я провери. Ако съдим по реалностите през последните десетилетия, единственият противник на приватизацията на ниско рентабилни предприятия е частният сектор. Той предпочита по-лесното. Не е склонен да демонстрира уж по-голямата си предприемчивост чрез рехабилитация на нерентабилни стопански дейности. Още при изработването на известния  Указ 56  през 1987-1988 г. заложихме принципа:  всеки български гражданин може да създава собствено предприятие  със желан от него предмет на дейност. За целта не му беше нужно разрешение от властите, а само регистрация. Това даваше големи възможности на предприемчивите българи. Вместо този икономически здравословен подход МВФ, Световната банка и другите западни съветници  ни натрапиха принципа на бързата приватизация  на всички държавни имоти. Така най-добре работещите държавни предприятия бяха продадени на безценица на „избрани купувачи“ По същество те бяха подарени. Милтън Фридман – един от идеолозите на шоковата приватизация в Русия и Източна Европа сам признава това няколко години преди смъртта си.  В интервю с известен американски журналист той признава,че в спора му по тази тема Джоузеф Стиглиц е бил прав и че приватизацията в този регион на света се е превърнала в grabitization (разграбване). В резултат на това разграбване България загуби десятки милиарди лева и прахоса високата квалификация на стотици хиляди инженерни и други специалисти, за чиято подготовка бяха изразходвани много десятки милиарди лева.. Както посочих по-горе,  освен като активен регулатор на стопанската дейност, държавата трябва да участва пряко в собствеността на производствения капитал  с дялове или акции и в управлението на най-важните компании на България. Държавата трябва да може да притежава и изцяло свои големи високотехнологични и експортно ориентирани предприятия, работещи в конкурентна среда, осигуряващи рационална заетост и равнопоставени пред закона, като всички останали.. По този начин държавните компании можеха да влияят с конструктивното си стопанско поведение за спазване правилата на лоялната конкуренция от всички участници в нея. Този тип престъпна приватизация създаде основи на българския пазар с престъпни или полупрестъпни наклонности.  Със силно деструктивни последствия при неговото функциониране. Както съм предлагал и в други мои публикации през последните 15-20 години, тези последствия могат да се смекчат.  За целта трябва да се проверят приватизационните сделки за най-големите 60-70 стопански обекти.  Това трябва да стане до края на 2020 г. Има идеи то да се направи за всички приватизирани обекти, но това не е възможно по много причини, които едва ли е уместно да изреждам тук. Ревизията на сделките за ограничен брой най-големи обекти сигурно ще разкрие много шокиращи престъпления.  Сега почти всички признават, че приватизацията е била престъпна и не е създала условия за нормален пазар, а не се пристъпва към наказване на неговите извършители. Виновниците за тези престъпления трябва да бъдат наказани, колкото може по-скоро. Ако това не се направи, след време българското общество може да се поиска наказания за най-висшите държавни служители, които отлагат ревизията и така прикриват престъпниците. Частният сектор може и трябва да се развива, като една от основите на нормалния български пазар.  Но не като изкупува при съмнителни обстоятелства, нормално функциониращи държавни или общински предприятия с известна фабрична марка и с разработен от години пазар, а както посочих по-горе,  като създава сам нови производствени предприятия  и с добрата си работа разширява пазара им и поема произтичащия от това здравословен риск. Желателно е да се създаде държавен или държавно-частен  Инвестиционен фонд с първоначален капитал от 2,0 млрд. лева, който впоследствие следва да се разширява.  Този фонд да предоставя целеви кредити при изгодни условия чрез Българската банка за развитие. До края на 2019 г. да се внесе в Народното събрание проекто-закон за статута и функционирането на фонда. Трябва да се създаде и силна държавна търговска банка , с разгърната клонова мрежа из страната, способна да провежда активна кредитна дейност, включително и облекчено целево кредитиране на приоритетни високотехнологични национални проекти, а също и за кредитиране на малкия и средния бизнес при подходящи условия. Както посочих по-горе, това може да се постигне чрез  значително увеличаване на капитала и на клоновата мрежа на Българската банка за развитие ? Все в тази връзка, да се създаде и държавна или държавно-частна  Експортна банка. Трябва да се реабилитира и кооперативната собственост  във всичките й форми и да се подпомага с инструментите на икономическата политика на държавата. Кооперативното движение има 130- годишна история и богати традиции в България. Първата българска кооперация е била  създадена в 1890 г.  в с. Мирково. Земеделски производствени, потребителски и други кооперации съществуваха у нас и до Втората световна война. Пазарните фундаменталисти смачкаха и това оригинално българско творение след 1990 г.  Време е то да се възроди.  До средата на 2020 г. да се приеме Закон за земеделските производителни кооперации, а също и на отделен закон за другите видове кооперации, който да урежда функционирането на различните производствени, потребителски, ремонтни, транспортни и други кооперации. Сега у нас има около 900 земеделски кооперации. Само 1,5% от собствениците притежават над 85% от земята.  В ЕС няма друга страна с такава свръхконцентрация на собствеността върху земята.  Подобна концентрация не е имало и в стопанската история на България. Останалите 15% от земята принадлежат на десятки хиляди дребни собственици. Само чрез сдружаване в земеделски кооперации те могат да защитават интересите си в конкуренция с крупните собственици на земя. Необходимо е също приемането на  закон за максималния размер на земята,  която може да притежава един човек или едно домакинство. Българското земеделие е в дълбока криза по много причини. Дори по-дълбока, отколкото в индустрията. То се нуждае от мащабна помощ на държавата. За целта е необходимо да се създаде  Държавен инвестиционен земеделски фонд с начален капитал от 1,5 млрд. лева,  който впоследствие може да се разширява. Поне 500 млн. лв. от този фонд през началния период следва да се предоставя като  безлихвен инвестиционен кредит и дори като безвъзмездна помощ  на конкурсна основа за възстановяване на съсипаното овощарство, зеленчукопроизводство, производство на грозде, животновъдство и други традиционни земеделски култури, за които България има благоприятни природно-климатични условия. Увлечението предимно в производство на зърно при нашите условия е груба грешка с тежки последици. Да се прекрати приватизацията на общински дейности и да се насърчава общинската собственост.  Да се преразгледат договорите за приватизация и концесия на най-важните общински обекти през последните 29 години и при установени груби нарушения в договорите и/или в тяхното изпълнение, те да се развалят, а дейностите да се върнат на общините. За целта да се направят необходимите законови промени по отмяна на давността. Да се прекрати масовата практика за предоставяне на концесия на преобладаващата част от общинските комунално-битови дейности  в миналото (водоснабдяване, отопление, осветление, ремонт и поддържане на улици и сгради, чистота, снегопочистване, вътрешноградски транспорт и други). С времето преобладаващата част от тези традиционни общински битови дейности трябва да се възстановят на общините. Трябва да се настоява за радикално подобрение на условията за концесия,  за по-добра защита на националните ни интереси,  а сроковете и условията на концесиониране да се уеднаквят с европейските практики.  Това също ще спомогне за стабилизирането и нормалното функциониране на пазара. Има многобройни факти за предоставяне на концесии при унизително неизгодни за българската държава условия. Компетентните държавни органи трябва да проверят до края на 2020 г. договорите за най-големите концесии и при установени груби нарушения да се пристъпи към тяхната промяна, независимо от давността. Виновните за това трябва да бъдат наказани. Процедурата за концесиониране на Софийското летище трябва да се прекрати,  защото нищо не налага такива действия, освен користни намерения на инициаторите. Летището работи с добри стопански резултати и перспективи за още по-добри през близките години, ако се подобри неговото управление. Нека активните радетели за такава концесия знаят, че един ден може да им се потърси наказателна отговорност за съзнателно ощетявне на държавните интереси.  Неслучайно служебното правителство на проф. Огнян Герджиков прекрати тази концесия преди около две години.  Освен това, авторите на идеята за тази концесия възнамеряват да използват приходите за финансово оздравяване на БДЖ. Според закон от преди 10 и повече години приходите от привтизация и концесиониране задължително се внасят в Сребърния фонд за бъдещо повишение на пенсиите. Извършваните в миналото очевидно неизгодни за държавата приватизационни и концесионни сделки не трябва да се защитават с формалните срокове за давността.  Неспазването на давността сега се счита за нарушение на закона. А нима масовото и мащабно ограбване на държавата преди години е било съобразено с нормалните закони за стопанска дейност! В много случаи участниците в престъпленията тогава сами са приемали подходящи закони с които да осигурят формална законност за стопанските си престъпления. Тези престъпни факти не бива да се пренебрегват сега за опазване на виновниците от наказания. Ревизията на приватизационните и концесионните сделки трябва да се проведе от държавата с твърда ръка.  Облагодетелстваните от тези престъпления сигурно ще се съпротивляват. Ще се позовават и на принципа за давността. Световната история показва, че  давността не важи за най- големите престъпления във всички области.  Гигантската приватизация на имущество за много десятки милиарди лева, създадено от няколко поколения българи от 1945 (а и преди това) до 1990 г. е такова престъпление. Масовата бедност, все по-острото разделение между бедни и богати  и мястото на България като най-бедната страна в ЕС,  засилва тези очаквания в обществото до огромни размери.  Нетърпението за такава ревизия и гневът от съзнателното й отлагане с цел тя да се избегне, позовавайки се на давността,  могат да доведат до народни бунтове през следващите години.  Такива експлозии на растящото негодувание могат да се избегнат само чрез бързи и твърди действия на държавната власт за наказване на престъпленията. Споменавам неколкократно за отмяна на давността, защото тя вече се използва за защита на масовите престъпления при приватизацията, концесионирането, държавните поръчки  и други стопански сделки през последните 20-25 години. Това се „аргументира” със спазването на важния принцип за давността в правната теория и практика. То може да е логично, когато стопанските сделки са извършвани в нормални условия. В нашия случай не е било така. Известни са масовите престъпления при приватизацията и концесионирането, които не трябва да останат ненаказани. А нима законността е спазвана при масовото ограбване на обществено богатство през последните десетилетия! Подходът трябва да е симетричен и в двата случая. На бруталните методи за отнемане на публична собственост в миналото, държавата трябва да отговори с брутални методи за нейното възстановяване сега,  ако липсват формални законови методи. И в двата случая трябва да се прилагат еднакви правила и методи. Това е и логично, и справедливо! Трябва също да се възстанови персонификацията на собствеността.  Във всяка акционерна или друга частна фирма трябва да се знаят реалните й собственици, с които, при нужда, да се водят преговори и/или да се търси отговорност. Хаосът с анонимната собственост на важни фирми у нас, трябва да бъде прекратен. В държавните, общинските и частните фирми да се въведе  доброволно акционерно участие на техния персонал  и съответно участие в управлението на фирмите. Подробностите да се уредят със закон, изготвен съвместно със синдикатите. Ако трябва да обобщя: Българската икономика следва да функциионира като „регулирана пазарна икономика”. Това означава съчетаване на ролята на държавата и на пазара, които ще се допълват и подпомагат взаимно.  В сравнение с настоящото положение, ролята на държавата ще нарастне значително – и като регулатор, и като непосредствен стопански оператор. Държавата ще формулира стратегическите цели на развитието на икономиката и на обществото и тяхната конкретизация в няколко най-важни национални цели и приоритети. Държавата ще разработва национални и секторни стратегии, програми и политики за постигане на целите. Тези цели ще се постигат чрез създаване на подходяща икономическа и социална среда, а не чрез административни команди на Правителството.", "date": "2019.01.25", "title": "Завръщане на държавата в управлението на икономиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391910-%D1%81%D0%B8%D0%BD%D1%8F%D1%82%D0%B0-%D0%BB%D0%B0%D0%BC%D0%BF%D0%B0-%D0%B5-%D1%81%D0%B0%D0%BC%D0%BE-%D0%B7%D0%B0-%D0%BC%D0%B0%D0%BB%D0%BA%D0%B8%D1%82%D0%B5-%D0%BD%D0%B0%D1%87%D0%B0%D0%BB%D0%BD%D0%B8%D1%86%D0%B8", "text": "Навремето в един град, а сигурно и в много повече, се е случвало първият секретар да привиква директорите на заводи, за да се прецени какво да се направи и кой колко да даде, та да се уреди влизането на местния футболен отбор в \"А\" група. А накрая ги предупреждава всичко да си бъде законно. Шефовете възприемат последните думи като шега. Ако можеше да е законно, нямаше да се умува откъде какви пари да се отклоняват, та да се уговарят мачове и отборът да върви нагоре. Към края на първенството обаче \"черната\" каса е разкрита, ревизори и прокурори погват директорите. Те идват при първия да търсят защита, а той си измива ръцете, като им припомня, че им е казал всичко да е в рамките на закона.     Подобно измиване предстои в управляващата днес партия. Не, че досега не се е случвало, но мащабите вече ще бъдат доста по-сериозни. Това бе заявено на участниците в националната работна среща лично от лидера им. Той е недоволен и дори стреснат от факта, че много неща били решили, а доверието към тях слиза надолу. Струва му се, че това се дължи на пасивността на кадрите от различните управленски нива, които се ослушват и не излизат в медиите, дори и когато жълти новини им избиват зъбите. Защо било нужно той да ги ръчка, та да отговарят на нападките? И защо трябвало да се разчита само на неколцина, които да тичат по студията по всички въпроси? Поне за последното премиерът е прав, но само донякъде. Тъй като участието на шепа хора по всякакви теми не е целият проблем, а само част от него. Другата, по-съществената, част е кои и какви са тези персони. Това са тъкмо онези, които настояваха елитът на ГЕРБ да бъде тикнат в затвора, защото управляващата върхушка била шайка, а премиерът - диктатор, а сега се надпреварват кой по-хвалебствен коментар да съчини. Такива славослагатели няма как да формират доверие, освен ако не става дума за съвсем елементарна аудитория. Защото мислещият избирател е наясно, че като се обърне палачинката, тези нагаждачи първи ще вземат завоя. Към дежурните пропагандатори на управленските действия принадлежат и няколко непреметнали се все още гербаджии, които обаче дотолкова са втръснали с присъствието си, че постигат по-скоро обратен ефект. Но и това е само част от проблема. Защото мнозинството от разнокалибрените началници наистина се спотайват. Колкото и услужливи да са към тях медиите, няма как да ги заместят напълно в говоренето. А избягват да се изявяват, защото си знаят, че са уязвими. Отворят ли уста, ще предизвикат гняв, който ще смъкне още подкрепата. Започнат ли да се изясняват, ще изскочат неща и за собствените им прегрешения и премиерът ще смъкне пък тях. Знаят си, че нямат полезен ход, и се гушат. На партийна закрила могат да разчитат само най-приближените до върха. Те могат да театралничат с оставки, да се състезават по апартаменти и да се надпреварват за най-висок процент роднини, назначени на топли местенца. Към онези обаче, които едва-едва са нагазили суджука, Борисов е безцеремонен. Не защото са го сторили, а тъй като са се оставили да ги хванат. Ето как амбицията му да е целият в бяло парализира волята на мнозина да бранят партията си. \"Синята лампа\" на премиера ще прониже пак само част от ниските нива. Навярно като наказание за неумението им хем да крадат, хем да е законно. Или пък, защото грабежът може да е общ, но ситуацията вече налага спасяването да е поединично. И в двата случая слизането надолу ще продължи.  ", "date": "2019.01.25", "title": "\"Синята лампа\" е само за малките началници"}
{"url": "http://www.classa.bg/%D1%81%D0%B2%D1%8F%D1%82/item/391911-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5,-%D0%B0%D0%BA%D0%BE-%D1%8F%D0%BF%D0%BE%D0%BD%D1%86%D0%B8%D1%82%D0%B5-%D0%BF%D0%BE%D0%BB%D1%83%D1%87%D0%B0%D1%82-%D0%BA%D1%83%D1%80%D0%B8%D0%BB%D0%B8%D1%82%D0%B5-%D0%BE%D1%82-%D1%80%D1%83%D1%81%D0%B8%D1%8F", "text": " за легендарния външен министър на СССР Андрей Громико, но един от тях е най-показателен. След тежки преговори, външният министър на Япония се обръща към Громико в кулоарите и полуофициално пита: „Наистина ли на толкова голяма страна като Русия ѝ е жал да даде на скромна Япония няколко подобни малки островчета?”. Громико отговаря крайно праволинейно: „Затова сме и толкова голяма страна, защото никога никому нищо не сме давали”.     Да си спомним за този апокриф ни застави серията от заявления на японските официални лица. Да, посещението на министър-председателя на Япония в Москва предизвика много слухове и погрешни тълкувания. Тези спекулации се отнасят, разбира се, до възможността Русия да прехвърли на Япония няколко от Курилските острови. Нещо повече, някои от нашите либерални фигури дори правят странни заключения. Казват, че Русия трябва да даде островите, а в замяна ще получим мирен договор и добри отношения с Япония. И може би нещо друго - инвестиции, пари, технологии. Да пропуснем простата мисъл, че родината не се търгува. Представете си за момент - какво ще стане, ако наистина се откажем от тези острови? Дали от два или четири, това не е важно. При какви условия - оставете го да остане извън скобите. Дали сме ги и това е. Наистина ли ще получим политически дивиденти от това? Първо, услуга, която вече е предоставена, се оценява най-евтино. Сегашните ни съседи - например балтийците, поляците - са ядосани на Русия, че са получили много безплатни подаръци от нея. Територии, фабрики, болници, технологии. Изглежда уж, че те трябва да изпитват чувство на благодарност - но всичко се случва точно обратното. За тях е неприятно да се чувстват задължени към бившия СССР, а сега и към Русия. Очевидно е много по-удобно да мразят „Московската империя“. Ппогледнете поне Украйна. Тази страна наследи от СССР гигантска индустрия, ядрени оръжия, уникални технологии, транзит на газ, водещи университети, гигантски пристанища. Сега всичко това се използва срещу Русия. Харковски завод за танкове произвежда машините, използвани в зоната на АТО. Днепропетровск „Южмаш” произвежда ракети, които, както ръководството на Киев официално декларира, ще бъдат насочени срещу Москва. „КрАЗ” произвежда камиони, които транспортират украинските армия и ракетни установки. И ние сме предавали територии. Предаваме Крим на Украйна. Предаваме на Полша Гданск (известен още като Данциг) и Бреслау (сега Вроцлав). Литва получава от нас пристанище Клайпеда и целия регион Мемел, който с решение на Потсдамската конференция стана територия на Съветския съюз. И какъв е резултатът? Какви са отношенията ни с Полша, с балтийските държави, с Украйна? По подобен начин Япония няма да оцени нашия широк жест по неин адрес. Второ, ще разгледаме чисто военния аспект. Когато Япония получи всичките четири „спорни” острова, нашето огромно Охотско море ще престане да бъде, в съответствие с международните конвенции, вътрешно море на Русия. Американските военни кораби ще получат безплатен достъп - руските подводници, използващи Охотско море за патрулиране, ще бъдат лесно проследявани. И каква е цената на японските гаранции, че американците няма да разгърнат военната си инфраструктура на тези острови? На Горбачов също бе обещано да не разширяват НАТО на изток ... Трето, на тези острови се държи значителна част от международното право. Ако искате - резултатите от Втората световна война. Ами, ако по подобен начин утре Германия поиска да си върне Калининград? Целият принцип на изграждане на следвоенните граници ще бъде подложен на пълна ревизия - и това може да завърши само с кръв. И накрая, най-важното. Да даваме ли земята, която е напоена с кръвта на руския войник? При това да я даваме на страна, която е съюзник на Хитлер? Не е ли това обида за паметта на падналите във Великата отечествена война? Моят чичо Герман Василиевич Чернов, артилерийски офицер, участвал в битките срещу Квантунската армия, е бил ранен. Той смята японците за сериозен и благороден противник. Но в историята на японската армия има позорни моменти, като клането в Нанкин. Всички го помним добре. Русия през дългата си история никога не е споделяла суверенитета си. И основният носител на власт и суверенитет, според Конституцията, е руският народ. Без значение с кого съм разговарял по просторите на нашата голяма страна, никой никога не е говорил за прехвърлянето на Курилския архипелаг в Япония. Никой никога не би приел островите да се продадат, споделят или „върнат”. „Курилският консенсус” за нашия народ е същият като „Кримския консенсус”. Той е част от нашата кръв и нашата руска душа.   Превод: В.Сергеев", "date": "2019.01.25", "title": "Какво ще стане, ако японците получат Курилите от Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391912-%D1%85%D0%B8%D1%82%D0%BB%D0%B5%D1%80-%D0%B8-%D0%B5%D0%B2%D0%B0-%D0%B1%D1%80%D0%B0%D1%83%D0%BD-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B1%D0%B8%D0%BB%D0%B8-%D0%BF%D1%80%D0%B0%D0%B2%D0%B8%D0%BB%D0%B8-%D1%81%D0%B5%D0%BA%D1%81", "text": "Лидерът на Третия Райх Адолф Хитлер и неговата жена Ева Браун никога не са правили секс, твърди професор Томас Лундмарк, цитиран от Daily Mail.     Според професора Ева Браун е страдала от гинекологично заболяване, известно като синдром на Майер-Рокитански-Кюстер-Хаузер (MRKH), който води до недоразвита женска полова система и е причина за болки и дискомфорт по време на секс.     Лундмарк се обърнал за консултации към специалисти, които били категорични, че редица признаци сочат, че Ева Браун е имала MRKH.     Професорът допълва, че и хора от обкръжението на фюрера, например Ойген Долман, свидетелстват, че той не е имал сексуален живот. Долман, който е бил личен преводач на Ева Браун, пише в мемоарите си, че тя му се оплаквала от безразличието на Хитлер, който многократно й казвал, че може да обича само Германия.     Томас Лундмарк смята, че Хитлер е бил напълно равнодушен към секса, а Ева Браун му била нужна единствено, за да не бъде обсъждан личният му живот.   ", "date": "2019.01.25", "title": "Хитлер и Ева Браун никога не били правили секс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391904-25-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 41 г. сенатът избира Клавдий за римски император.   През 1327 г. 14-годишният Едуард III става крал на Англия, но на практика страната се управлява от неговата майка кралица Изабела Френска и нейния любовник.   През 1479 г. с подписване на мирен договор в Константинопол е сложен край 15-годишната война между Венеция и Османската империя.   През 1554 г. е основана йезуитска мисия, около която по-късно се образува град Сао Пауло.   През 1755 г. е основан Московският университет.   През 1858 г. за първи път е изпълнен \"Сватбеният марш\" на Менделсон.   През 1879 г. е основана Българска народна банка.   През 1881 г. в София е открита Държавна печатница.   През 1895 г. натуралният десятък в България е заменен с поземлен данък.   През 1901 г. е съставено 21. правителство на България начело с Рачо Петров.   През 1902 г. Русия е отменено смъртното наказание.   През 1915 г. Александър Бел провежда първия трансамерикански телефонен разговор - между Ню Йорк и Сан Франциско.   През 1919 г. в Ню Йорк е открит най-големият хотел в света - Пенсилвания, с 2200 стаи.   През 1924 г. в подножието на Монблан в Шамони (Франция) започват първите Зимни олимпийски игри.   През 1935 г. с указ на цар Борис III е създадено Българско национално радио.   През 1945 г. в София е създаден Народен театър на младежта.   През 1947 г. американският гангстер Ал Капоне умира от сифилис.   През 1949 г. в Израел се провеждат първите парламентарни избори.   През 1959 г. започват редовни пътнически самолетни полети между САЩ и Европа.   През  1980 г. американският кораб на въздушна възглавница SES-100B прави рекорд за военен плавателен съд, достигайки скорост 170 км/ч.   През 1981 г. бившият министър-председател на Китай Чан Чжунчжао и вдовицата на Мао Дзе дун са осъдени на смърт.   През 2004 г. „Опъртюнити\" каца на повърхността на Марс.    ", "date": "2019.01.25", "title": "25 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391905-%D0%BD%D1%86%D1%86-%D0%BF%D0%B8%D1%82%D0%B0-%D0%B7%D0%B0%D1%89%D0%BE-%D0%BB%D0%B8-%D0%BD%D1%8F%D0%BA%D0%BE%D0%B9-%D1%89%D0%B5-%D0%BF%D0%BE%D0%B8%D1%81%D0%BA%D0%B0-%D0%B4%D0%B0-%D0%B2%D0%B7%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE", "text": "\"Една нация, която продава гражданство на богати чужденци, не взима на сериозно самата себе си\" - под това предизвикателно заглавие швейцарският НЦЦ публикува коментар по повод практиките в България, Малта и Кипър.       „Защо ли някой ще поиска да взима българско гражданство?\" - пита в началото на коментара си авторът Петер Разони. И обяснява, че по този начин кандидатът получава възможност да живее, да работи или да стартира бизнес в която си иска държава от ЕС. Авторът припомня, че тъкмо този аргумент използват посредническите агенции, които помагат на граждани без ЕС-паспорт да получат българско гражданство. \"Това си е най-обикновена сделка\" „Тези хора трябва да имат възможност и да са готови да инвестират в страната най-малко 1 милион евро, половината от които в български държавни облигации, които след това могат бързо да бъдат продадени. И това, общо-взето, е всичко. Нито се налага да живееш в България, нито да говориш български, нито пък да имаш някакви лични връзки с тази страна. Това си е най-обикновена сделка.\"     По-нататък авторът припомня, че подобни „златни паспорти\" от няколко години издават и Малта и Кипър. Смята се, че през последните десет години около 6000 души са станали по този начин граждани на ЕС. Петер Разони стига и до конкретния повод да се обсъжда този въпрос: „Иновативният модел на трите държави още преди пет години раздразни Брюксел. Започна проучване, резултатите от което Еврокомисията оповести в сряда\". Авторът припомня, че ЕС автоматично признава за свой гражданин всеки гражданин на държава-членка. И че всички граждани на ЕС имат равни права - на придвижване, на усядане, икономическа свобода, сигурност. Но когато отделни страни-членки чрез съмнителни схеми раздават гражданство на чужденци, това може да засегне интересите на други държави от ЕС, пише авторът и изрично посочва опазването на сигурността като един такъв важен интерес. По-нататък НЦЦ коментира: „В сряда Еврокомисията малко понабърчи чело. (…) Като цяло обаче се въздържа от критики. И това е правилно по три причини. Първо, Комисията не представи доказателства, че продажбата на ЕС-паспорти в тези три страни води до злоупотреби или създава проблеми за сигурността, засягащи други държави от ЕС. Второ, даването на гражданство е суверенно право на държавите-членки. И трето, продажбата на паспорти трябва да се разглежда в един по-широк контекст. Защото тя е просто закономерен вариант на един бизнес, които поне 20 от общо 28-те страни в ЕС откриха през последните години: продажбата на дългосрочни визи на богати чужденци. В различните държави това функционира по различен начин, но бизнес-идеята е една и съща.\" \"Какво означават за тези държави собствените им граждани?\" В края на коментара четем: „Всички тези модели трябва да се разглеждат като част от миграционната политика, която всяка държава има право да провежда в съзвучие с националните си интереси. След като можеш да каниш високо квалифицирани кадри от трети страни, защото това подпомага стопанския ръст в твоята държава, защо да не можеш по същата причина да каниш и богати хора? И все пак: Малта, Кипър и България се сблъскват с един критичен въпрос. Какво означават за тези държави собствените им граждани? Гражданството е изражение на една обвързваща връзка между човек и държава, с насрещни права и задължения, с произтичаща от него лоялност към общността. И когато една нация произволно продава това гражданско право на външни лица, които нямат никакво отношение към общността, тогава тя не се отнася сериозно към самата себе си\", заключава НЦЦ.    ", "date": "2019.01.25", "title": "НЦЦ пита: \"Защо ли някой ще поиска да взима българско гражданство?\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391906-%E2%80%9E%D0%B7%D0%B0%D0%B3%D1%83%D0%B1%D0%B8%D0%BC-%D0%BB%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%B8-%D0%BD%D0%B0%D1%82%D0%BE-%E2%80%93-%D0%B3%D1%83%D0%B1%D0%B8%D0%BC-%D0%B2%D1%81%D0%B8%D1%87%D0%BA%D0%BE%E2%80%9D,-%D1%82%D1%80%D1%8A%D0%B1%D0%B8-%D1%82%D1%80%D0%B5%D0%B2%D0%BE%D0%B6%D0%BD%D0%BE-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%B4%D0%BE%D1%81%D1%82", "text": "Местан търси коалиция с насипното дясно – алтернативата била извън парламента     Лютви Местан напомни за себе си в пространна декларация под трогателното заглавие „Загубим ли Европейския съюз и НАТО – губим всичко”, публикувана на сайта на партията му ДОСТ. Нормално като след забвение, Местан наваксва, правейки обзор на геополитиката през периода на неговото дълго мълчание и отсъствие от политическата сцена.     В призива му, отговарящ по стил на един филолог, има всичко: от Берлинската стена и Европейския съюз до „разрушителния антиевропейски популизъм”, който „разяжда демократичната тъкан” на Европа, преминавайки през Истанбулска конвенция, пакет „Макрон”, корупционни схеми, КТБ, F-16, „авторитарни режими като Путинова Русия”, Крим, застрашената Украйна, плана „Решетников”, „проруското БСП и Марешки” и „същинският проблем ГЕРБ”… Докато си дойдем най-накрая на думата. Изпадналите от парламента десни парти са алтернативата! Трябва само да преодолеят егоцентризма си. Поради значимостта на изказаното, цитираме буквално: „Няма съмнение, че основният сблъсък на европейски избори `2019 г. е между рушителите на европейската идея и партиите, които дълбоко и истински изповядват евро-атлантизма. В ЕП не трябва да има място за български политици, които се борят да разрушат ЕС. В ЕС нямат място слугите на Кремъл. Приемете го за аксиома. Загубим ли ЕС и НАТО – губим всичко. Алтернатива има и тя несъмнено е извън Парламента. Въпросът е дали тя осъзнава своята историческа отговорност пред Европа и страната, или ще остане в плен на егоцентризма и на комплексите си. Причини, поради които близо половин милион гласоподаватели на дясната общност – Реформаторски блок (107 407), Да, България (101 177), ДОСТ (100 479), Нова република (86 984), след изборите от 2017 г. са непредставени парламентарно. Повтарянето на тази грешка е престъпление пред европейската демократична общност на България. Ако егоцентризмът и историческите комплекси се окажат по-силни от повелите на времето, ДОСТ е готова да се яви дори и самостоятелно на тези избори, разбира се, ако набере екзистенц минимума от необходимите финансови средства. Ние сме наясно, че ще защитаваме идеята за демократична, либерална Европа в условия на разрушен либерален консенсус, с ясното разбиране, че това не е популярно. Ще отстояваме идеята за демократичен, атлантически и плуралистичен ЕС, в който етнически и религиозно различните ще се чувстват пълноправни и достойни европейци.”.  ", "date": "2019.01.25", "title": "„Загубим ли Европейския съюз и НАТО – губим всичко”, тръби тревожно лидерът на ДОСТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391907-%D0%B1%D1%81%D0%BF-%D0%B8%D1%81%D0%BA%D0%B0-%D0%B4%D0%B0-%D0%B5-%D0%BD%D0%B0-%D0%B2%D0%BB%D0%B0%D1%81%D1%82,-%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D0%B5-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0", "text": "Доц.     за: \r\n   •  Политическата кондиция на БСП преди конгреса в събота; \r\n   •   Каква е оценката му за политиката на ръководството; \r\n   •   Каква е разликата между да искаш властта и да искаш да си във властта; \r\n   •   Каква е оценката му за речта на Борисов и за неговата интуиция; \r\n   •   Какво трябва да направи БСП, за да се усети промяната в нея; \r\n   •   Харесва ли „Визия за България“? \r\n", "date": "2019.01.25", "title": "БСП иска да е НА власт, а ръководството иска да е ВЪВ властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391903-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9-%D0%B1%D0%BE%D0%B3%D0%BE%D1%81%D0%BB%D0%BE%D0%B2-%D0%BD%D0%B0%D0%B7%D0%B8%D0%B0%D0%BD%D1%81%D0%BA%D0%B8-,-%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B8", "text": "  Свети Григорий,   и брат му   образуват тризвездието на \"тримата Кападокийци\". Св. Григорий бил майстор на словото и на стихотворната реч. Сведения за неговия живот ни дават не само писанията на св. Василий Велики и  , но и неговите собствени трудове, особено писмата и автобиографичнирв му стихове. Св. Григорий сам ни е разказал своя живот и то с истински лиричен драматизъм. Любител на безмълвието и богосъзерцанието, устремен с волята си към пустинното богомислие, той бил призован към пастирско служение сред бурята на житейските смутове в Църквата през IV век. Той преминал славния си жизнен път в постоянно насилие над своята лична воля, в непрекъснато смиряване на своите пориви и с винаги наранено сърце.     Св. Григорий се родил в Арианз при Назианз ( ) около 330 година. От най-ранно детство неговите родители – св. Нина и св. Григорий, епископ Назиански Старши – са му наложили \"златната вериге на благочестието\". Овладян от пламенна и неудържима склонност към науката, с по-младия си брат Кесарий той започнал образованието си в близкия Назианз и го продължил в Кесария Кападокийска, където за пръв път се срещнал в Василий Велики. След кратък престой тук св. Григорий пристагнал в Александрия, където брат му Кесарий изучавал медицина. Но целта на бъдещия велик богослов е по-голямата наука. Затова той оставил брат си и отишъл в 349 г. в Атина. По пътя за елинската столица, сред смъртната заплаха на бушуващите вълни, св. Григорий повторил обета на майка си да се посвети на Бога. В Атина той намира повече отколкото търсил. \"Аз търсих там красноречие и намерих щастие, защото там намерих Василий. Аз заприличах на Саул, който търсил ослици, а си намерил царство (1Цар. 9:3,10). Случайната придобивка се оказва по-висока, отколкото главната цел...\" Свети Григорий и Василий Велики свързали най-тесните връзки на взаимно доверие и привързаност. Те могли да кажат за себе си:  (Пс. 54:15). \"У нас всичко беше общо – казва св. Григорий, - и едната душа свързваше това, което разделяха телата...\" Чувствителната, кротка и впечатлителна душа на св. Григорий се нуждаела от привързаност и обич, а дружбата с Василий била най-нежната от всички му привързаности. В шумната и душегубна Атина двамата приятели знаели само два пътя: единият ги водел към християнските храмове, а другият – към учителите на външните науки. Свършили се годините на учението и странстването. След многогодишно отсъствие и двамата трябвало да се завърнат в родните места. Върнал се св. Григорий с решителна готовност да положи в нозете на Христа всичките си насъбрани знания, за да отстъпят те място на словото на великия Бог. Не веднъж и не лесно намерил той лекия и гладък път \"Идваха в ума ми Илия Тесвитянинът (3Цар. 17:1), великият Кармил (3Цар. 18:17-46), необичайната храна и пустинята на Предтеча (Мат. 3:1-4). Надделяваше от друга страна любовта към божествените книги и черпената от тях светлина на духа, а такова занимание не е работа за пустинята и безмълвието. Много пъти се люшках аз насам–нататък и накрай умирих желанията си и бродещият ум се установи по средата\". Смущавала го още и неговата нежна и гореща обич към родителите му – \"тя ме теглеше като товар към земята\". Той останал в родителския дом и споделял домашните грижи на майка си и баща си. Но и сред мирските залисии той се стараел да води съзерцателен живот, като възприел от отшелниците углъбеността на техния ум, а от миряните – старанието да бъде полезен на обществото. Св. Григорий прекарвал безсънни нощи в молитви и размишления, а благочестивото му въображение го отнасяло към отдалечените пустини на Понт, където се трудил и предавал на безмълвие светият му приятел Василий \"в съжителство с Бога, покрит от облак като един от старозаветните мъдреци\". Около него се събирали неколцина ревнители на подвига на духовното бдение – \"ангелоподобни лица, които стоейки на нозе, призовават Бога в псалми и възнасят сърцата си към Него с песнопения, отправяйки общи славословия от много уста...\" За малко се удало на св. Григорий да вкуси насладата на пустинното безмълвие в Понт. Родителският зов скоро го върнал в света и против желанието му, както и по силното настояване на назианците, баща му го възвел на един от най-високите престоли – в 361 или 362 година го ръкоположил за свещеник. \"При тази принуда аз затъгувах така силно, че забравих всичко – другари, родители, отечество, род и като ужилен от насекомо вол заминах за Понт, като се надявах у божествения приятел да намеря лекарство против горестта\". И той го намерил там. Единствено времето смекчило чувството за злощастие. Завърнал се в Низианз, той приел върху себе си пастирските задължения, чието величие и товар така ясно съзнавал. Синовното послушание пак надмогнало у него любовта към безмълвието: той споделял епископските трудове на своя родител. А в 372 година Василий Велики го ръкоположил за епископ на Сасима. В този град той наистина отишъл, но не се и приближил до дадената му църква поради арианска съпротива. \"Нито веднъж не извърших там богослужение, не се молих с народа, не възложих ръце нито на едного от клириците\" – казва св. Григорий. По новата просба на баща си той се върнал в Низианз и вече като епископ му помагал в дълбоката му старост. След неговата смърт в 374 година младият епископ Григорий не пожелал да заеме неговото място, макар да управлявал паството до избора на нов епископ. Най-после и за него дошла свободата да разполага със себе си, и той, \"като беглец\" се уединил в Селевкия при храма \"Св. Текла\", където искал да се отдаде на самота и съзерцание. И това не продължило много. Този път той трябвало да отстъпи пред призива на православните жители на столицата и да преустрои стопената от арианските императори Цариградска православна църква. Между 379 и 381 година настъпил върховният момент от неговия живот. \"Приканиха ме да стана помощник на народа, защитник на Словото, да орося със струите на благочестието изсушените, но все още зеленеещи души, с хранителността на елея да засиля светлината в светилниците, да разкъсам с твърдото учение паяжините – тези гнили вериги на многосръчните словоплетници, които са смешни за крепките, но впримчват лекомислените\". \"Не по добра воля, а насилствено увлечен от други\", св. Григорий се явил в Цариград като защитник на Словото. Той не намерил тук нито един православен храм: всички били заграбени от еретиците – ариани. Наложило се да извършва божествената служба в частен дом, в бедна къща. Така възникнал храмът \"Анастасия\" – \"Възкресение\", в който \"Троическият Богослов\" произнесъл своите знаменити и благодатни слова на богословието, разкрил и изповядал неизречимите тайни на Божественото триединство и възкресил православието в Цариград. Тези слова му спечелили названието \"Богослов\". Чрез тях той оживил, ободрил и събрал разпръснатите овци на истинското словесно Христово стадо. На 27 май 380 г. св. Григорий Богослов бил тържествено утвърден в църквата \"Св. апостоли\" за цариградски архиепископ от император Теодосий І (379-395) и потвърден на  в 381 г., който бил открит под негово председателство и на който възтържествувало православието. Но блясъкът не продължил много. Скоро той трябвало да напусне заслужения с толкова пастирски подвизи престол и мястото на \"общата победа\". Съмнителни произшествия и интриги му дали повод да подаде оставката си и през юни 381 година се завърнал в родния Низианз. Той завеждал вдовстващата там катедра до 383 година, докато избрали Евлалий, и след това окончателно се оттеглил в наследственото си имение в Арианз. Св. Григорий напуска Константинопол. Ръкопис от XI в. (Codex Taphou 14).  Съхранява се в библиотеката на Гръцката патриархия в Йерусалим. Източник: eikastikon.gr Св. Григорий притежавал дълбоко благочестие и високи дарования. Той бил една съзерцателна поетическа натура, чувствителен и примирителен. Остатъка от дните си той прекарал в мечтаното безмълвие, в песнословия на неизказаното Божество, на неразделната и единосъща Троица. В началото на седмото десетилетие от своя живот той склопил очи към 390 година. Църквата облажава св. Григорий като \"Троически Богослов\", като \"таинник на Св. Троица\". Църквата пази и следва неговото богословско учение, което разкрива със словата на философстващия разум възвишените истини на апостолската проповед. По отношение на християнската мисия всред славяните и на славянската писменост той трябва да бъде отбелязан като най-големият от древните отци любимец на св. Константин–Кирил Философ, който изучавал дори наизуст неговите произведения и написал похвала в негова чест.", "date": "2019.01.25", "title": "Св. Григорий Богослов (Назиански), архиепископ Константинополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391897-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%B4%D0%B5%D0%B2-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%B1%D1%80%D0%B0%D1%85%D0%BC%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Какъв държавен глава е Румен Радев? Надпартиен, опозиционер, патриот, носител на промяна, любимец на народа? Нашият автор Даниел Смилов прави равносметка след двете му години  на президентския пост.         Президентът Румен Радев завърши втората година от своя мандат в момент, в който България влиза в поредната предизборна кампания. Радев бе избран с подкрепата на БСП и в политически план те са очевиден тандем. В този смисъл неговото представяне оказва влияние и върху електоралните шансове на левицата. От тази гледна точка оценката на свършеното от президента хвърля светлина и върху общото разположение на политическите сили в страната. Накратко: помага или пречи на БСП Радев в желанието ѝ да измести ГЕРБ като първа политическа сила?       Радев и рейтингът През последните две години президентът се наложи като българския политик с най-висок рейтинг. Въпреки отчетения спад в края на миналата година, неговият рейтинг си остава значително по-висок от този на премиера. Което не е необичайно - президентската институция е сравнително отдалечена от всекидневната политика, а това автоматично “извисява” одобрението за нейния титуляр. Това може да се промени само при наличието на злонамерена черна кампания от таблоидната преса, с каквато се сблъска президентът Плевнелиев заради подкрепата си за протестите от 2013 година. Радев не е бил обект на такава кампания, макар че проправителствените жълто-кафяви медии от време на време пускат единични изстрели срещу него. Същевременно високият президентски рейтинг не се прелива към БСП. От доста време левицата “буксува” на няколко процента след ГЕРБ, въпреки очевидното управленско износване и поредицата от скандали, които произведе коалицията на Борисов с т.нар. “Патриоти”. С други думи: рейтингите показват, че в обществото се е натрупало желание за промяна, което обаче не се трансформира в копнеж по левицата. Надпартийност ? По конституция президентската институция трябва да бъде отдалечена от тесните партийни съображения. Това е едно от изискванията на основния ни закон, което никога не се е спазвало, а и няма как да се спазва. Президентите винаги са действали в полза на един или друг политически лагер, а Първанов дори опита да направи собствена партия. Но тъй като са институционално самостойни играчи, по правило между президентите и политическите партии, които са ги издигнали, се натрупват и напрежения. В случая с Желев те дори доведоха до сериозен разрив. Радев засега е по-скоро в двугодишен меден месец с БСП. Вярно, искри прехвърчат, а президентът дори изрази известно разочарование от невестата си, отказвайки да подкрепи искането на левицата за предсрочни избори. Тази малка изневяра обаче е в рамките на приличието. Нищо, че заради нея някои веднага заподозряха Радев в намерения за сформиране на президентска партия и трайно разтрогване на брачния съюз. Но това са махленски приказки или най-много интимни фантазми на президента, които не са изкристализирали в конкретна програма за действие. Радев, опозиционерът През тези две години, откакто е на президентския пост, Радев се превърна в основен опонент на ГЕРБ и в рупор на опозицията. 12-те наложени вета върху законодателството бяха част от тази опозиционност. Впрочем, повечето от тях имаха сериозни основания, както в случая с ветото върху опита на парламента да опрости задължения на Домусчиев. По-важната страна на конфронтацията с управляващите е медийната. Спарингът между Радев и Борисов, който често е заместван на ринга от Цветанов, стана обичайна публична атракция. И тъй като е удобен и за двете страни, този спаринг получава огромно медийно внимание. Радев трупа рейтинг, а ГЕРБ поставят Корнелия Нинова във второстепенна позиция. Карайки се основно с Радев, те хитро отнемат вятър от платната на БСП-ръководството, което се оказва в положение да подвиква отстрани, да носи вода и да вее с хавлия на президента между два рунда. Радев и борбата срещу корупцията Радев дойде на власт отчасти със заявката за по-сериозна борба срещу корупцията. В началото на мандата си той реторично поддържаше тази линия. Дори се стигна до въпрос за Делян Пеевски, отправен към Бойко Борисов. Така и не се разбра обаче какво е точно съдържанието на този въпрос. А може би Радев просто набираше смелост да произнесе дадено име. Произнесе го, но за повече нямаше сили. Радев и промяната Радев убедително говореше, че България има нужда не от обикновено опресняване на персоните, а от по-цялостна промяна на модела. След две години може да се каже, че президентът не носи потенциал за такава промяна. Заедно с него социалистите може и да успеят да изместят ГЕРБ и да се доберат до заветната коалиция с ДПС. Но в крайна сметка това ще е повторение на схемата “Орешарски”. А този филм вече сме го гледали. Радев не е отворил и дума за аферата “КТБ”, нито пък е критикувал опасното срастване между бизнес, медии и политика. Инструментализацията на прокуратурата за политически цели също не е била обект на критика от страна на президента, макар че с ексцесите около Йончева това може и да се промени. Тоест, Радев не е забелязал, че България прилича на пленена държава. Дори изглежда съгласен с основните елементи от сегашния модел на управление и просто се надява да смени титуляра. Радев и патриотизацията Радев би трябвало да играе ролята на крепител на основните партии. И на преграда срещу национал-популизма. Същевременно обаче той бе избран отчасти на вълната на всеобщото “патриотизиране”: генерал, който непрестанно говори за националния интерес, е същностен елемент от политическото въображение на национал-популизма. По тази линия Радев остава амбивалентен. В Европа той говори по европейски и гласува резолюции срещу Русия, но в новогодишното си обръщение към нацията дори не спомена ЕС (да не говорим за НАТО). Поради което може да се предположи, че като цяло Радев по-скоро подпомага възхода на национал-популизма в България. Има обаче и друго: тъй като със своите ксенофобия, хомофобия и антиевропейски позиции БСП залитна още повече към кафявото, от тази гледна точка Радев може и да мине за балансьор между политическия център и крайните залитания на левицата. Именно неговото позициониране позволява на БСП да не изглежда съвсем като „Атака\": президентът все пак внася малка доза умереност във времена на масово подлудяване. Русия и самолетите Радев продължава да се позиционира като проруски полюс в политиката и тук особени различия с БСП няма. Но след конфузните визити на руския патриарх в България и на Радев и Борисов при Путин, президентът все пак споменава Русия с по-малко плам в очите. От тези визити стана ясно, че руските интереси в България са основно два: транзит на газ и ядрена централа, както и да се демонстрират слабостите на ЕС именно чрез България. В руското медийно пространство страната редовно се представя като недоразвит, несуверенен придатък на ЕС. Тоест, България се използва за повдигане на руското самочувствие. Самият Радев - за негова неприятна изненада - също бе вплетен в подобни медийни схеми, което показва, че за руската страна родните детайли не са от значение. Въпреки това обаче Радев не е променил съществено позициите си по ключовите въпроси - енергетика, санкции и, разбира се, самолетите: само и само да не са американски.   Радев при Путин   Да обобщим Като цяло Радев се старае да подпомага левицата и по основните ѝ приоритети действа в съзвучие с нея. Проблемът е, че част от тези приоритети са сбъркани. “Патриотизацията” на лявото например го измества от центъра в политическата периферия и не му дава възможност да расте. Докато Радев се старае да остане повече в центъра, партията му носител все повече се радикализира. А с амбивалентните си действия президентът в крайна сметка не спира, а по-скоро допринася за този процес. Освен това Радев не помага на БСП да се заяви като реална алтернатива на управлението “Борисов”. Антикорупционната му “жестокост” е вече сломена, а мечтите му не стигат по-далеч от подмяната на ГЕРБ с БСП в коалиционно управление с ДПС. Това са чиновнически мечти под генералски мундир, които няма как да вдъхновят хората. Да, все още има немалко избиратели, които гледат с надежда към Радев като възможен вестител на политическа промяна. Но конкретните съобщения, които е произвел досега, са по-скоро разочароващи.      ", "date": "2019.01.25", "title": "Две години Радев: какво разбрахме за президента"}
{"url": "http://www.classa.bg/%D1%81%D0%B2%D1%8F%D1%82/item/391898-%D0%BD%D0%B5%D0%BF%D1%80%D0%BE%D1%81%D1%82%D0%B8%D0%BC%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D0%BA%D0%B8-%D0%B3%D1%80%D0%B5%D1%88%D0%BA%D0%B8", "text": "И лекарите са хора, и те грешат. В това число и германските лекари. Процентът на техните грешки обаче е сравнително нисък. И все пак, колко тежки могат да са последиците и какви са обезщетенията  в Германия?         В Германия не се води официална статистика за лекарските грешки. Но Медицинската служба за здравно осигуряване (MDK), създадена от застрахователни дружества и арбитражна комисия към лекарските съюзи на федералните провинции, публикуват такава статистика. Именно към тях се обръщат пациенти, които смятат, че лекарите са допуснали грешка - поставили са неправилна диагноза, не са предписали подходящите медикаменти, извадили са здравия зъб и т.н. Работата е не само в това, че в тези организации жалбите се разглеждат от авторитетни експерти, а и в това, че по правило те предоставят безплатна експертна и юридическа помощ.     През 2017 година MDK е съставила 13 500 експертни заключения по жалби на пациенти. В 3337 от случаите експертизите потвърждават, че лекарите действително са допуснали грешки. За щастие само половината от тези грешки са довели до тежки последствия за здравето на пациентите. Германският лекарски съюз привежда други цифри. За една година в него са постъпили жалби от над 11 000 души. 2213 случая са признати за лекарски грешки. 62-а пациенти се починали вследствие на лекарска грешка. Три четвърти от всички лекарски грешки са били регистрирани в болниците. Най-много лекарски грешки са регистрирани в хирургическите и ортопедичните отделения. Става дума преди всичко за възрастни хора, страдащи от артроза на коленните или тазобедрените стави, или пък постъпили в болница след счупване на крайниците. При това грешките са били извършени не от лекарите, а от медицинския персонал. Почти половината от регистрираните лекарски грешки от MDK са в сферата на грижите за болните. Именно поради това данните от MDK и от лекарските съюзи се различават. И двете организации регистрират лекарска грешка също в случаите, когато лекарят не е обяснил достатъчно ясно и детайлно рисковете от оперативната намеса и терапията, както и страничните ефекти на предписаните медикаменти. Лекарите също са хора и също грешат. В публикуваната статистика фигурират и съвсем безобидни лекарски грешки. Когато например лекарят обърква обикновена хрема с алергична реакция. В общи линии, процентът на лекарски грешки в Германия е доста нисък, имайки предвид, че всяка година германците поне един милиард пъти ходят на лекар, а 20 милиона от тях влизат в болница. Освен това броят на лекарските грешки в Германия намалява с всяка изминала година. Заместник-директорът на MDK Щефан Гронемайер обаче се радва на този факт само отчасти. Той казва със съжаление, че някои \"непростими\" грешки се повтарят постоянно.      Забравени в тялото на пациента тампони след хирургическа намеса, провеждането на операции, вместо медикаментозно лечение, объркване на пациенти и.т.н. По време на операция лекарите забравили игла от спринцовка в областта на слабините на една жена. Иглата изобщо не ѝ пречела и пациентката се отказала от безплатната операция за отстраняването на иглата. Съдът обаче ѝ присъдил обезщетение в размер на 13 000 евро. Какво обезщетение се полага Дали лекарите и болниците в Германия винаги плащат обезщетения в случай на лекарска грешка? Не винаги, разбира се. Част от приведените в статистиката случаи са т. нар \"обективни грешки\". Лекарят или медицинският персонал са направили грешка поради нетипичната картина на заболяването. Но тези случаи са рядкост. Германските съдилища обаче много често застават на страната на пациента и в такива случаи. Подобен случай има в Дортмунд, където общо взето безобидна операция за отстраняване на жлеза на 50-годишен мъж довела до кръвотечение. Дежурната в неделя вечерта лекарка не забелязала веднага, че съсирек е попаднал в дихателните пътища на пациента. Пациентът започнал да се задушава. В крайна сметка лекарката решила да направи трахеотомия, каквато не била правила никога в живота си. Но закъсняла и пациентът починал. Що се отнася до очевидни примери за фатални лекарски грешки, ще приведем само още един, за който писаха много германски медии. Гинеколог от град Хам не забелязал, че нещо не е наред с плода на бременна жена, дошла в кабинета му за преглед. В такива случаи лекарят е длъжен да анализира резултатите от всички изследвания най-късно след 20 минути. Но гинекологът се заел с изследванията едва след 50 минути и твърде късно разбрал, че резултатите показват сърдечна недостатъчност и кислороден глад на плода. След това родилката била закарана с бърза помощ в болница, но вече било късно. Бебето се родило инвалид. Заведеното съдебно дело продължило девет години. Миналата година съдът в Хам окончателно осъди лекаря да плати обезщетение в размер на 400 000 евро.  ", "date": "2019.01.25", "title": "Непростимите лекарски грешки"}
{"url": "http://www.classa.bg/%D1%81%D0%B2%D1%8F%D1%82/item/391899-%D0%BF%D0%BE%D0%BB%D0%BA-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%B0%D1%80%D0%BA%D1%82%D0%B8%D0%BA%D0%B0", "text": "63-ти Инженерен полк от Руската Федерация провежда цялостни военни учения в Арктика. \r\n По-рано съобщихме, че Русия разполага в Арктика две нови зенитно ракетни системи С-400 «Триумф». \r\n Това сподели командирът на 1-а дивизия от противовъздушната отбрана Сергей Москвичев, предаде  . \r\n «От 2015 г. на Колския полуостров е разположен комплекс С-400. Тази година същият зенитно-ракетен комплекс ще застъпи бойно дежурство в Архангелска област, още един ще постъпи в Колския полуостров», каза Москвичев. \r\n Той подчерта, че неговото съединение следи въздушната обстановка от границата с Финландия до селището Тикси в Якутия. \r\n Москвичев съобщи, че понастоящем продължава превъоръжаването на части на ПВО. \r\n «Превъоръжаването върви с пълна сила и в зенитните ракетни войски, а и в радиотехническите части. Последните ще получат нави радиолокационни станции, които работят в широкия спектър на диапазона и се отличават с висока точност», добави генерал-майорът. \r\n  ", "date": "2019.01.25", "title": "Полк на Русия в Арктика"}
{"url": "http://www.classa.bg/%D1%81%D0%B2%D1%8F%D1%82/item/391900-%D0%B4%D0%B2%D0%B5-%D0%BC%D0%B8%D0%BD%D1%83%D1%82%D0%B8-%D0%B4%D0%BE-%D1%81%D1%82%D1%80%D0%B0%D1%88%D0%BD%D0%B8%D1%8F-%D1%81%D1%8A%D0%B4", "text": "Бившият министър на отбраната на САЩ Уилям Пери си припомни 1953 година - разгара на Студената война, когато СССР току-що бе тествал водородна бомба Колко близо е човешката цивилизация до унищожаване на планетата ни? Издателите на \"Бюлетина на ядрените учени\" обявиха, че тази година създаденият от тях символичен Часовник на Страшния съд продължава да показва само 2 минути до полунощ, както беше и в началото на 2018 година, предава БНР.  Толкова близо до глобална криза, според учените, не сме били от 66 години. Ето какво заяви по този повод бившият министър на отбраната на Съединените щати   Уилям Пери:    \"Липсата на промяна в сравнение с миналата година не означава, че може да се говори за стабилност\", предупреди ръководителката на \"Бюлетина на ядрените учени\" Рейчъл Билсън. Източник на голяма загриженост, според екипа ѝ, продължават да бъдат вероятността от ядрена катастрофа, набиращите скорост климатични промени, информационните войни и фалшивите новини.    ", "date": "2019.01.25", "title": "Две минути до Страшния съд..."}
{"url": "http://www.classa.bg/%D1%81%D0%B2%D1%8F%D1%82/item/391901-%D0%BF%D1%83%D1%82%D0%B8%D0%BD-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BC%D0%B0%D0%B4%D1%83%D1%80%D0%BE", "text": "Москва призовава всички страни категорично да се откажат от идеята за въоръжена интервенция във Венецуела, заяви руският външен министър Сергей Лавров „Президентът на Русия изрази подкрепата си към легитимните венецуелски власти в контекста на влошаването на вътрешнополитическата криза, предизвикана отвън“,  се казва в изявление на Кремъл,  свързано със САЩ и други страни, които наричат опозиционния лидер „временен президент“.    Путин „подчерта, че  разрушителната външна намеса грубо нарушава основните принципи на международното право “, пише още в изявлението. Руският президент заяви, че решение може да бъде намерено в рамките на конституционните принципи на Венецуела.  Мадуро благодари за подкрепата му и го информира за ситуацията и какво може да се случи след това, се казва в изявлението.  И двамата лидери се договориха да продължат сътрудничеството си.  Москва призовава всички страни категорично да се откажат от идеята за въоръжена интервенция във Венецуела,  заяви руският външен министър Сергей Лавров, цитиран от TACC \"Сигналите, които идват от някои столици по темата, че външната въоръжена интервенция не е изключена, са от особено значение. Ние призоваваме да се отхвърлят категорично такива мисли\", подчерта той.  „Още веднъж изразяваме убеждението, че Съединените щати, които са параноично притеснени, че някой се намесва в изборите им, без да имат никакви доказателства в ръцете си, което не е първият случай през последния месец, специално във Венецуела правят това пределно грубо -  те се опитват да говорят за съдбата на други нации, но всъщност просто се намесват във вътрешните им дела \", каза министърът. “Комисия на Мюлер   дори не е необходимо да създавате.\"  \"Обръщаме се към опозицията във Венецуела, към опозицията, която, надявам се, поставя националните интереси на страната си на преден план, а не да се превръща в пионка на нечия много мръсна и престъпна игра\", каза Лавров.  Според него е необходимо да се действа в рамките на конституцията и да се зачита правото на венецуелците да определят съдбата на тяхната страна. \"Международната общност е длъжна да създаде условия за национален диалог, в който всеки има право да изразява мнението си.  Но това не трябва да бъде придружено от насилие и не трябва да бъде придружено от призиви за насилствено сваляне на легитимното правителство\", заяви руският външен министър. \"Ние сме готови да работим със всички отговорни държави, които са готови да спомогнат за създаването на условия, които ще позволят на венецуелците да започнат диалог, воден от националните интереси на тяхната страна \", завършва изявлението.  В сряда президентът на САЩ Доналд Тръмп призна лидера на венецуелската опозиция Хуан Гуайдо за временен президент  на страната, което изостри продължаващата вражда между САЩ и Мадуро. Мадуро бързо отговори, прекъсвайки дипломатическите си отношения с Вашингтон и даде на американските дипломати 72 часа да напуснат страната.  Венецуелският диктатор Николас Мадуро няма правомощия да експулсира американски дипломати,  отвърна държавният секретар Майк Помпео, цитиран от американското електронно издание Washington Examiner.  \"Съединените щати не признават режима на Мадуро за правителството на Венецуела\", предупреди Помпео в изявление. \"Съответно Съединените щати не смятат, че бившият президент Николас Мадуро има законовите правомощия да прекъсва дипломатическите отношения със САЩ или да гони нашите дипломати.\"  Днес в официално изявление американският президент Доналд Тръмп призна Хуан Гуайдо,  председател на венецуелския парламент и лидер на опозицията за временен президент на Венецуела, информира официалната страница на Белия дом.  Ето пълния текст на изявлението:  По повод на последните събития във Венецуела,  турският президент Реджеп Тайип Ердоган потърси по телефона президента Никола Мадуро, за да го подкрепи,  пише вестник „Сабах”. От своя страна Мадуро изпрати специални поздрави на Турция. Говорителят на турското Президентство Ибрахим Калън написа на страницата си в Twitter: „Нашият президент потърси по телефона държавния глава на Венецуела Никола Мадуро и го увери в своята подкрепа. Каза му буквално следното: „Скъпи братко Мадуро; стой изправен, ние сме до теб.”. Под лидерството на президента Ердоган, Турция ще запази принципната си позиция против всякакви опити за преврат.”  \"Политическата криза във Венецуела няма да приключи \"по мирен начин\", прогнозира бразилският президент Жаир Болсонаро , цитиран от AFP.  Бразилия в момента е \"на границата на това, което можем да направим, за да възстановим демокрацията в тази страна\", заяви Болсонаро пред бразилската мрежа Record TV в интервю в швейцарския ски курорт Давос, където присъства на Световния икономически форум.  В сряда Бразилия бе една от първите страни след САЩ, която призна председателя на парламента на Венецуела, който се намира в опозицията, Хуан Гуайдо, като самопровъзгласен временен лидер на страната.  Декларацията, подкрепена и от Аржентина, Канада, Чили и Перу и още шест страни в региона, но отхвърлена от Русия, Куба, Никарагуа и Боливия, предизвика страхове, че Венецуела може да навлезе в тежка криза, съпроводена с насилие .  Коментарът на Болсонаро изглежда отхвърля възможността за бразилска военна намеса, коментира агенцията.    ", "date": "2019.01.25", "title": "Путин подкрепи Мадуро"}
{"url": "http://www.classa.bg/%D1%81%D0%B2%D1%8F%D1%82/item/391902-%D1%86%D0%B8%D0%BF%D1%80%D0%B0%D1%81-%D0%B8-%D0%B7%D0%B0%D0%B5%D0%B2-%D1%89%D0%B5-%D0%B1%D1%8A%D0%B4%D0%B0%D1%82-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8-%D0%B7%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0", "text": "Смелостта на гръцкия премиер Алексис Ципрас и македонския му колега Зоран Заев относно споразумението от Преспа е достойна за възхищение. Групата “Приятели на Македония”, съвместно с европейски парламентаристи, ще предложи кандидатурата на премиерите за Нобелова награда. Това обяви Росен Плевнелиев, президент на Република България в периода 2012-2017 г. и член на Kонсултативния съвет към Националния стратегически институт на Китай към университета Синхуа, в пряко включване от Световния икономически форум в Давос за  .      “Когато две държави, които са имали сериозни противоречия в миналото, си подадат ръка и всяка една от тях отстъпи, за да спечели, печелим всички на Балканите. Пътят към просперитет в региона минава именно през такива действия”, заяви Плевнелиев. Той коментира и случващото се на форума в Давос, като отбеляза, че проблемите, свързани с налагането на санкции и търговски бариери от САЩ, икономическото забавянето в Китай и неяснотите около Brexit все повече притесняват инвеститорите, пазарите и гражданите. Според него във времена на несигурност България трябва да намери своето място.  “Давайки си сметка, че средата предсказва нестабилност и невъзможност донякъде да се надградят световните институции, всяка една страна трябва да намери мястото си и да опита да реализира потенциала си”, коментира Плевнелиев. Президентът определи инициативата на Китай “Пътят на коприната” като една добра възможност за всички 120 страни, участващи в нея. “Проектът не е само китайски, той е световен, залага на свободната търговия и на печалбата от нея за всички страни...Китай демонстрира в Давос една изключително коректна политика, която цели не само да разшири глобалното влияние на страната, но и да я отвори за международни инвестиции”. Плевнелиев участва и в дискусия по време на форума, която е насочена към блокчейн технологията и начина, по който тя променя бизнеса. “Промяната от блокчейн ще бъде революционна... В глобален мащаб блокчейн акумулира толкова много талант, колкото преди 10 години инвестираха днешните технологични гиганти”, добави още той.", "date": "2019.01.25", "title": "Ципрас и Заев ще бъдат предложени за Нобелова награда"}
{"url": "http://www.classa.bg/%D1%81%D0%B2%D1%8F%D1%82/item/391896-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0-%D0%BF%D1%80%D0%BE%D0%BB%D0%B5%D1%82-%D0%BD%D1%8F%D0%BC%D0%B0-%D0%B4%D0%B0-%D0%B5-%D1%81%D0%BA%D0%BE%D1%80%D0%BE,-%D0%BA%D0%B0%D0%B7%D0%B2%D0%B0-%D0%B0%D1%80%D0%BC%D0%B8%D1%8F%D1%82%D0%B0", "text": "Насърчавана от телегеничния нов шеф на парламента, венецуелската опозиция таи надежди, че дните на президента Николас Мадуро на поста са преброени. Но солидната база на непопулярния президент – въоръжените сили – не дава почти никакви признаци на ерозия. Симпатизанти на опозицията, сплотени около опозиционния лидер Хуан Гуайдо, правят под открито небе срещи с хората, изпълнени с възбуда заради оспорената от парламента легитимност на Мадуро, който по-рано този месец започна нов мандат, масово критикуван като незаконен.     Подкрепяно от Съединените щати и голям брой латиноамерикански съседи, които обещават да подпомогнат опозицията в стремежа й към преход във властта, оглавяваното от Гуайдо Национално събрание обяви миналата седмица Мадуро за „узурпатор“ и поиска чуждестранните правителства да замразят банковите сметки под контрола на неговото правителство. Обаче парламентът бе лишен от правомощия от проправителствения Върховен съд, а и са налице слаби признаци, че висшето военно командване е готово да изостави Мадуро. Така че изблиците, последвали хода на опозицията и повишеното настроение на инвеститорите може да се окажат преждевременни. „Военното ръководство е вярно на Мадуро и ще продължи да бъде, докато той си отиде“, казва високопоставен военен на действителна служба, пожелал анонимност. Едно нападение в понеделник сутринта срещу военен обект в Каракас, извършено от двайсетина редови бойци от Националната гвардия, породи надежди у опозицията за въстание. Но инцидентът бе потушен бързо. Националното събрание обяви Мадуро за нелегитимен и обеща преход към ново управление и така придаде енергия на опозицията, която стоеше в сянка след протестите през 2017 г., отнели живота на 125 човека, но не успели да разклатят Мадуро. Възбудата от улиците на Каракас се разпростря до борсите на Уолстрийт, където инвеститорите повишиха цените на държавните облигации на Венецуела с надежда за ново правителство, което с по-голяма вероятност ще възобнови плащанията по дълга. Гуайдо получи във вторник нов вот на доверие от САЩ, след като вицепрезидентът Майк Пенс публикува видеопослание в подкрепа на протестиращите срещу Мадуро. ПРЕДЛОЖЕНИЕ ЗА АМНИСТИЯ Войниците имат много причини да са недоволни. Военните обекти неотклонно затъват в разруха заедно с цялата страна, а заплатите бързо се стопяват при годишната инфлация от два милиона процента. Миналата година са дезертирали над 4000 военни с ниски чинове, сочат официални документи, видени от Ройтерс. Опозиционни депутати разработват предложение за амнистия, което цели да убеди недоволните военни да се обърнат срещу Мадуро. Депутати твърдят, че са разговаряли с военни на действителна служба, склонни към промяна. Кливер Алкала, о.р. генерал от армията, който е бил близък до покойния лидер Уго Чавес, но през 2016 г. е излязъл от управляващата Социалистическа партия, каза, че спорното встъпване в длъжност на Мадуро е навредило на облика му сред войниците. „Казармите не са напълно убедени, че Мадуро наистина е президент“, каза Алкала в телефонно интервю от Колумбия. Обаче Мадуро полага големи усилия да запази на своя страна военните, тъй като осъзнава много добре тяхната решаваща роля. Той постави офицери на ключови постове в правителството и в държавната петролна компания PDVSA, а освен това предостави на свързани са армията фирми изгодни договори за услуги в петролните полета. А властите преследват военните, заподозрени в заговор срещу правителството, което според правозащитни групи е довело до изтезания на заподозрени дисиденти и тормоз на техни роднини. Въоръжените сили не са забравили поуките от 20-и век. Обещанията на военните бързо да премахнат политическата нестабилност в редица държави от Латинска Америка, включително в Бразилия и Чили, дадоха възход на диктатури, продължили до 21 години. След това бяха разкривани потресаващи нарушения на правата на човека. Така че въоръжените сили пазят мълчание, докато икономическият колапс тласка милиони в мизерия. Военните лидери „изобщо не ги е грижа за изпълняването на професионалните им задължения“, казва високопоставеният офицер. „Те са загрижени да защитят себе си“, добавя той. БТА", "date": "2019.01.25", "title": "Венецуелска пролет? Няма да е скоро, казва армията"}
{"url": "http://www.classa.bg/%D1%81%D0%B2%D1%8F%D1%82/item/391893-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%BE%D0%BF%D0%B0%D1%81%D0%BD%D0%B0-%D1%87%D0%B5%D1%80%D1%82%D0%B0", "text": "Екстремистко настроените противници на легитимното правителство на Венецуела, провалили се в опитите си да отстранят Николас Мадуро, включително чрез физическото му отстраняване, избраха най-конфронтационния сценарий на противостояние. Даването на клетва от страна на опозиционния „временен президент на Венецуела“ и незабавното му признаване в това му качество от Съединените щати и редица регионални държави целят утежняване на разделението във венецуелското общество, нарастването на фронталните улични противоборства, кардиналната дестабилизация на вътрешнополитическата ситуация и по-нататъшната ескалация на конфликта. Подобно умишлено и, очевидно добре планирано създаване на «двувластие» във Венецуела, формирането на алтернативен център за вземане на решения е директен път към хаос, разрушаване на венецуелската държавност. Появиха се и първите човешки жертви. Решително осъждаме онези, които тласкат венецуелското общество в пропастта на кървави междуособици. Виждаме в безцеремонните действия на Вашингтон нова демонстрация на тотално игнориране на нормите и принципите от международното право, опит да изиграят ролята на управляващи чужди съдби на народите. Налице е стремежът да прокарат апробираните сценарии за смяна на неугодни на САЩ правителства. Особено тревожни са постъпващите сигнали от редица столици, че не може да се изключва и въоръжено вмешателство от вън. Предупреждаваме да не се стига до подобни авантюри, които биха имали катастрофални последствия. Обръщаме се към здравомислещите венецуелски политици, които са в опозиция на правителството на Николас Мадуро, с призив да не се превръщат в пешки в чужда шахматна игра. Изхождаме от това, че всяка политическа дейност трябва да се извършва стриктно в рамките на конституционното поле и в съответствие с националното законодателство. Разбира се, гражданите на тази страна могат открито да изразят своята позиция, включително чрез демонстрации, но само по мирен начин, който не води до насилие и освен това не застрашава безопасността на гражданите.     Само венецуелците имат право да определят бъдещето си. Разрушителната външна намеса, особено в сегашната изключително напрегната ситуация, е неприемлива. Подстрекателството няма нищо общо с демократичния процес. Това е пряк път към беззаконието и кръвопролитията. Задачата на международната общност е да способства за намирането на взаимно разбирателство между различни политически сили във Венецуела, които поставят националните интереси на преден план. Готови сме да сътрудничим в това с всички държави, които споделят тези цели.   ", "date": "2019.01.25", "title": "Събитията във Венецуела достигнаха опасна черта"}
{"url": "http://www.classa.bg/%D1%81%D0%B2%D1%8F%D1%82/item/391894-%D0%B5%D1%80%D1%83%D1%81%D0%B0%D0%BB%D0%B8%D0%BC%D1%81%D0%BA%D0%B8%D1%8F%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5-%D0%BF%D1%80%D0%B8%D0%B5-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE", "text": "се отправи към Стената на плача.  Пристигайки в Ерусалим, Порошенко се срещна само с генералния секретар на Патриаршията, архиепископ Аристарх, съобщава сайтът на президента на Украйна. \"Държавният глава отбеляза, че с получаването на 6 януари 2019 г. на Томоса за автокефалия на Украинската православна църква, една от най-големите страни в Европа е влязла в семейството на православните сестрински църкви\", се казва още на сайта, без да се уточнява на кого го е казал. \"Президентът подчерта, че това събитие ще остане завинаги в историята на Украйна в една редица с Владимирското кръщение и провъзгласяването на независимост, превръщайки се в акт на нейната духовна независимост\".     Дали архиепископ Аристарх е чул тази сентенция, и ако е чул това, какво е отговорил - интернет представителството на Порошенко не съобщава. Известно е само, че след молитвата  на  Стената на плача (по време на която Порошенко по някаква причина не скърб еше ,  а радостно се усмихваше ), той посети  Храма  на Възкресението на Христос ( Храма на Гроба Господен ), където той също се  по моли \"за прекратяване на руската агресия, за мир и про цъфтяване  на Украйна\".     Известно е също, че по време на топлия прием от израелските власти на Петро Порошенко, украинските власти откриха в Киев паметен барелеф на най-известния еврейски главорез в световната история Симон Петлюра. Днес в Киев на предизборния конгрес на БЮТ се появи „почетният патриарх“ на СЦУ Филарет (Денисенко). С това последният „благослови” издигането на кандидатурата за президент на Юлия Тимошенко - главния съперник на действащия държавен глава. Някои украински политолози смятат, че това е отмъщението на Денисенко на Петро Порошенко за това, че не е взел \"патриарха\" в пътуването до Светата Земя. Превод: М.Желязкова", "date": "2019.01.25", "title": "Ерусалимският патриарх не прие Порошенко"}
{"url": "http://www.classa.bg/%D1%81%D0%B2%D1%8F%D1%82/item/391895-%D0%BD%D0%BE%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%82%D0%B5%D0%B6%D0%B5%D1%81%D1%82-%D0%B7%D0%B0-%D0%B8%D0%B7%D1%80%D0%B0%D0%B5%D0%BB-%D1%81-%D0%BD%D0%B0%D1%85%D0%BE%D0%B4%D0%B8%D1%89%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7", "text": "Десетилетие след откриването на находища на природен газ близо до средиземноморския му бряг Израел започва да печели нова геополитическа тежест. Новооткритите богатства създадоха икономически връзки със съседите му, заздравиха отношенията с арабските съюзници и изградиха нови мостове в исторически враждебен регион, въпреки че не доведоха до значителен напредък към мир с палестинците, пише в четвъртък агенция Асошиейтед прес.     Включването миналата седмица на Израел в Източносредиземноморския газов форум в Кайро (организация, стремяща се към намаляване на инфраструктурните разноски и към по-ниски цени) е първият случай, в който арабски страни приемат еврейската държава в подобно регионално обединение. Това провокира въодушевление в Израел, че надеждите му от дълго време да постигне „икономически мир“ с Египет и Йордания скоро ще се осъществят. „Мисля, че това е най-значителното икономическо сътрудничество между Египет и Израел от подписването на мирния договор преди 40 години. Можем ясно да видим, че откриването на големи находища на природен газ в Източното Средиземноморие има и политическо измерение, тъй като събира всички ни заедно, за да сътрудничим“, заяви при визитата си израелският министър на енергетиката Ювал Щайниц. Форумът, в който участват също Кипър, Гърция, Италия и палестинската власт, цели да се превърне в малък ОПЕК и откроява как Израел използва новооткритите находища на газ като средство за засилване на влиянието си в регион, който все повече възприема като свои най-големи съперници Иран и Турция, а не Израел. Благодарение на природния газ Израел планира да прекрати употребата на въглища и да се превърне в неочакван износител на енергия, което ще създаде икономически и политически предимства. През идните месеци Израел ще започне да изнася газ за Египет като част от подписана миналата година сделка за 15 милиарда долара за доставка на 64 милиарда кубични метра газ в период от десет години, което ще допринесе Египет да се превърне в регионален енергиен център. Първите доставки ще идват от действащото находище Тамар, а след това и от доста по-голямото находище Левиатан, което ще заработи по-късно тази година. Израел вече доставя газ на палестинците и на Йордания, с която израелската енергийна група Делек (Delek) и американския и партньор Ноубъл енерджи (Noble Energy) подписаха първото споразумение за износ през 2016 г. Сделката е на стойност десет милиарда долара и е със срок 15 години, като трябва да бъдат доставени 45 милиарда кубични метра газ. „Това дава на Израел допълнителен елемент в отношенията със съседните държави. Когато прибавите икономическо измерение на сътрудничеството в областта на сигурността, това заздравява връзката и я прави по-стабилна. Това има геополитически последици“, заяви Одед Еран, бивш израелски посланик в Йордания и в Европейския съюз и старши научен сътрудник в Института за изследвания на националната сигурност в Тел Авив. Въпреки това според Еран икономическите интереси не са достатъчни за интеграцията на Израел в Близкия Изток. Арабските страни, които нямат мирни договори с Израел, ще искат първо да видят поне някакво развитие по палестинския въпрос, преди да нормализират отношенията си с Израел, твърди Еран. Израел има мирни договори само с две арабски държави – Египет и Йордания. Затоплянето на отношенията с Израел обаче остава непопулярно за по-голямата част от арабския свят и доставките на газ доведоха до спорадични протести в Йордания. Самите палестинци също са доволни, че са поканени в Източносредиземноморския газов форум. Те се надяват да развият собствените си газови находища близо да брега на Газа, но до този момент международни споразумения изискват от тях да се сдобиват с газ от Израел. Самир Абдулах, бивш палестински министър на икономиката, заяви, че палестинците внасят от Израел, „защото нямаме алтернатива, но веднага щом можем да променим това, ще внасяме от друго място“. Въпреки това природният газ помогна на Израел да се сближи с арабските правителства, които споделят опасенията му за засилващата се заплаха от Иран в региона. Той имаше същия ефект за засилването на съюзите на Израел с държави от Средиземноморието, които също имат нестабилни отношения с Турция. Точно по времето, когато Ноубъл енерджи откриваше големите газови находища в израелските и кипърските води, Кипър неочаквано забрани на опитващите се да преминат през израелската морска блокада на Газа турски флотилии достъпа до бреговете си. Това решение на Кипър бе изключително изненадващо предвид факта, че в продължение на месеци кипърските власти си затваряха очите за корабите, създаващи истински дипломатически кошмар за Израел. Кипърски служители заявиха тогава, че на кораби с дестинация Газа им е забранено да тръгват от Кипър заради „жизненоважни национални интереси“. Отношенията оттогава насетне се влошиха. Израел сега свиква годишни тристранни срещи с Гърция и Кипър, които се превърнаха в негова географска връзка със Запада. Двете държави извършват също така общи военни учения с Израел и замениха Турция като предпочитано място на израелците за почивка (намират се само на кратък полет разстояние от Израел). Трите страни неотдавна обявиха, че ще подпишат споразумение за проект на стойност седем милиарда долара за построяване на тръбопровод, който да пренася природен газ от Източното Средиземноморие в Европа. „Откриването на запаси от въглеводороди в Източното Средиземноморие постави началото на тристранни механизми за сътрудничество, основаващи се на признанието, че енергийната сигурност е изключително важна за политическата и икономическата стабилност на нашите страни. Аз лично съм убеден, че въглеводородът в Източното Средиземноморие може да се превърне в това, което въглищата и стоманата бяха за Европейската общност“, заяви кипърският външен министър Никос Христодулидис. БТА", "date": "2019.01.25", "title": "Нова политическа тежест за Израел с находищата на природен газ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391888-%D1%80%D0%B0%D0%BC%D0%BE%D1%81-%D0%B7%D0%B0%D0%B1%D0%B8-%D1%80%D0%B8%D0%B0%D0%BB%D0%B8%D1%82%D0%B8-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0", "text": "Рамос заби гореща красавица. Не става дума обаче за капитана на Реал (Мадрид) Серхио, а за Рене, който е негов брат и личен агент.  Рене Рамос е вкарал в леглото си сексбомбата Лорена Гомес, пишат булевардните издания в Испания.   Чаровната брюнетка е звезда от риалити формати в Испания - “Операция Триумф” и “Лицето ти ми е познато”. Лорена не спира да провокира в социалните мрежи, като в профила и в Instagram често се появяват нейни чисто голи снимки. Както е известно, жена на защитника на \"белите\" е синеоката красавица Пилар Рубио.    ", "date": "2019.01.25", "title": "Рамос заби риалити сексбомба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391889-%D0%B6%D0%B5%D0%BD%D1%81%D0%BA%D0%B8%D1%8F%D1%82-%D0%BE%D1%82%D0%B1%D0%BE%D1%80-%D0%BD%D0%B0-%D0%B1%D0%B0%D1%80%D1%81%D0%B0", "text": "Женският футболен отбор на Барселона е номер 1 по популярност в социалната мрежа \"Инстаграм\".  Дамите от \"Камп Ноу\" имат 1 милион последователи, следвани от Челси (945 хиляди) и Арсенал (548 хиляди).  Топ 5 се допълва от немския Байерн Мюнхен (428 хиляди) и поредният английски клуб в топ 5 - Ливърпул с 295 хиляди последователи.    Успехът на женския тим е назначителен в сравнение с близо 65-те милиона в \"Инстаграм\", които събира мъжкия тим на каталунците, но е първият женски клуб, преминаващ границата от 1 милион последователи в социалната мрежа.", "date": "2019.01.25", "title": "Женският отбор на Барса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391890-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BB%D0%B5%D0%BA%D0%B5%D0%BD%D1%86%D0%B0", "text": "Не е тайна, че през последните няколко десетилетия Китай е достигнал до главозамайващи височини в икономиката. Всичко това несъмнено не би могло да не засегне благосъстоянието на китайското население. Както показват рейтингите и изтъкнатите списания, именно Китай сега заема едно от водещите места по отношение на броя на милиардерите и техните наследници отдавна са престанали да бъдат в сянката на родителския успех и уверено продължават да тероризират останалата част от „земното\" китайско население.      „Фьордаи\" или „издънки от второ поколение\" - така китайците наричат ​​наследниците на най-богатите хора в страната. Всички тези млади мъже и жени отдавна се отличават в една голяма група, която стои изолирана, от една страна генерира много недоволство и клюки около себе си, а от друга страна, е логичното бъдеще на КНР.      Фьордаи не са свикнали да се лишават от ​​нищо, смучат парите на родителите си и всичките им приключения и емоции са щедро описани в социалните мрежи. Тук ще намерите и екзотични курорти, уикенди на яхти, собствен зоопарк и най-скъпата кола в света. Не един месец не минава без нови горещи новини в медиите за пореден наследник, който публично изгаря пари, а след това организира състезания със спортни коли на оживен път.      Ясно е, че за трудолюбивите хора от Китайската народна република, които не са разглезени от такъв лукс, този стил на живот е досаден фактор, защото не прилича на обикновения начин на живот в страната и по-скоро отговаря на западните реалности. Трябва да се отбележи също, че общественото мнение не е на страната на богатите лекенца - дори самият Си Дзинпин, който оглавява комунистическата партия на страната, говори отрицателно относно „златната младеж\", като ги прикани да мислят за истинския произход на тяхното благосъстояние и в същото време за елементарното приличие в обществото.      Самите галеници на съдбата, изглежда, не са особено развълнувани от това. Много от тях абсолютно не се интересуват от бизнеса, в който се занимават техните родители (тежка индустрия и недвижими имоти) и нямат никакво намерение да работят в бъдеще за по-нататъшното му развитие. Основното хоби на Фьордаи днес е т.нар. \"Ангелски инвестиции\", т.е. инвестиции в областта на модерните технологии в Силиконовата долина. Ясно е, че такива сделки се смятат за една от най-рисковите и в половината от случаите не носят никакви резултати, но „златната младеж\" е твърдо убедена, че зад тях е цялото бъдеще, защото само за последната година тези инвестиции възлизат на повече от 500 милиарда долара.      Много Фьордаи се оплакват, че постоянно чувстват натиска на обществото и неговата омраза към тях, така че се опитват да не отиват на места, където са \"обикновените\" хора. Може би затова около 70% от „златните младежи\" имат различно гражданство, учат в чужбина и не искат да се завърнат в родината си.", "date": "2019.01.25", "title": "Богатите китайски лекенца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391891-%D0%BB%D0%B8%D0%BD%D0%B4%D0%B0-%D0%B8-%D1%84%D0%B8%D0%BB%D0%B8%D0%BF-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B8", "text": "29-годишната Линда и 32-годишният Филип са звезди в интернет. Те пътуват из целия свят, но не с това привличат феновете си. Чехите са привърженици на нудизма, който е и тяхна философия в живота. Благодарение на това вече имат над 50 хиляди последователи в Инстаграм.       Двамата се запознават през 2011 година в интернет и само след две седмици се събират да живеят заедно. Сближава ги и това, че и двамата са привърженици на нудизма, но до този момент никой от тях не се е престрашавал да го опита.     \"Двамата отидохме за първи път на нудистки плаж заедно и разбрахме, че голотата е най-голямата степен на свобода\", признава Линда пред Daily Star.   От снимките, които публикуват на съвместния си профил в инстаграм Naked Together, става ясно, че за първи път са били на нудистски плаж в Прага. С течение на ремето решават, че ще пътуват и се местят до Австралия.  \"Намерихме място, където светът все още е нормален, където можем да сме голи през цялото време - насред джунглата и прекрасна природа. Близо е - само на час път от Сидни\", разказва Линда.     \"Искаме да споделяме начина си на живот с хора от всички възрасти и да пропагандираме нудизма като нещо съвсем нормално, като начин на живот\", твърди Филип.       \"Ако можех, щях да съм гола през цялото време. Да си гол е нещо съвсем нормално, не е нещо срамно. Нудистите винаги са приятелски настроени към теб. Не се притесняват как изглеждат в очите на другите, нито пък съдят за тях по фигурата им, дали са дебели или слаби - те просто обичат тялото си\", казва Линда.      Сега и двамата работят усилено, за да могат да си открият собствен нудистки курорт.       Но преди това трябва да преживеят заедно още нещо. От последните снимки на двойката в инстаграм става ясно, че чакат първото си дете. \"Най-прекрасният период от живота ни\", пише Линда и признава, че няма търпение бебето да се роди", "date": "2019.01.25", "title": "Линда и Филип чисто голи..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391892-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Ще трябва да минете през трудния път, за да докажете на близките си хора, своите таланти. Най-малкото, възможно е да започнете с пяна в устата, да доказвате на всички, на какво сте способни. Основната тема на деня, трябва да бъде финансовата сфера. Бизнесмените, може да постигнат успех и да намерят надеждни партньори. Вечерта чакайте новини, от приятели от училище. ТЕЛЕЦ ( 21 април - 21 май )  Не се препоръчва да обръщате внимание на хора, които умишлено ви провокират към скандал. Всички приключения и изкушения, ще доведат до намаляване на авторитета ви в обществото. Трябва да пазите енергията си добре защитена за добри дела, както и за лични проблеми. Здравето ви, ще изисква особено внимание, в противен случай една настинка, може да ви изкара от строй за дълго време. БЛИЗНАЦИ ( 22 май - 21 Юни ) Ще почувствате приближаването на неприятностите. Ако се вслушате в интуицията си, ще може да преодолеете трудностите при общуването с нови хора. Не се отказвайте от обещаващи предложения, които могат да доведат до успех и финансова печалба. Ако искате да постигнете целите си, действайте без да се колебаете.   РАК ( 22 юни - 23 юли ) Станете по-самоуверени по тези въпроси, които преди това са ви тревожили. Не ви заплашва нищо, ако се придвижвате правилно към целта. За финансовите проблеми, ще ви помогне близък приятел, който е по-добре запознат с икономическите нюанси. Авторитета ви, може да бъде подкопан от човек, с когото сте се запознали в компанията на стари приятели. ЛЪВ ( 24 юли - 23 август ) Трябва да бъдете лоялни, не само по отношение на работата си, но и при комуникация с близките хора. Ако покажете дори малко раздразнение, ще влезте в конфликт. Необходимо е да спазвате диета и да не преяждате вечерта. Особено, ако вече сте имали проблеми с храносмилането. Откажете се от покана за гости. ДЕВА ( 24-ти август - 23 септември ) Не се препоръчва, да се захващате прекалено усърдно с неща, които все още не сте изучили напълно. Имайте предвид, че грешките ще бъдат глобални и разочарованието ще доведе до депресия. Семейните, трябва да прекарат този ден заедно със семейството и децата. Не се ограничавайте в емоциите, нека другите напълно да им се насладят. ВЕЗНИ( 24 септември - 23 октомври) Ще искате да внесете хармония не само в душата си, но и във всичко, което ви обкръжава. Възможни са грешки, по време на финансови инвестиции, затова ги планирайте предварително. Ако имате нужда от допълнителни средства, тогава може да разчитате на приятелите си. Бързо ще изплатите дълговете си, така че не се притеснявайте. СКОРПИОН ( 24 октомври - 22 Ноември ) Възможни са неочаквани срещи, печеливши сделки и бизнес пътувания. Не се притеснявайте, че нямате време да направите всичко, енергийният ви потенциал, ще е доста висок. Точността трябва да ви бъде приоритет, особено ако сте назначили среща на нов възлюбен. Покажете най-добрите си качества.   СТРЕЛЕЦ ( 23 Ноември - 21 Декември ) Ще трябва да събирате нова информация, която ще ви помогне за решаването на финансови проблеми. Не се притеснявайте, ако част от парите се губят. Всичко ще се върне стократно, когато здраво стъпите на краката си. Битовите трудности, ще останат зад вас, ако се захванете с малките и спешни домакински задачи. По-добре се откажете от пътуване. КОЗИРОГ (22 Декември - 20 януари ) Във всички ситуации, покажете издръжливост и търпение. В противен случай, другите ще ви използват за тяхна изгода. Умствената работа може да ви доведе по-бързо до успех, отколкото физическият монотонен труд. Ако имате хоби, може да посветите по-голямата част от деня на него. В крайна сметка, това не само ще ви достави радост, но и ще отвори нови хоризонти пред вас.  ВОДОЛЕЙ ( 21 януари -  19  февруари ) Може да останете сами, по ваша вина. Имайте предвид, че несъобразяването с другите, не е най-добрият вариант за успех. В любовта не бива да се стремите със всякакви методи, да получите благоволението на вашият избраник. Твърдостта ви, може да излезе извън контрол, което ще доведе до продължителни конфликти. Вечерта, посветете на почивка и общуване с приятели.   РИБИ ( 20 февруари - 20 март ) Очаква ви щастлив ден, когато ще може да се почувствате наистина щастлив и независим човек. Всички предразсъдъци, ще останат в миналото, ако сами затворите вратата за тях. Стабилна финансова позиция се очаква при тези, които знаят как да пестят пари. По-добре се откажете, от големите и скъпи покупки.", "date": "2019.01.25", "title": "Дневен хороскоп 25 януари"}
