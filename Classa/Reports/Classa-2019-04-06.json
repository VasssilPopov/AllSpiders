{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394303-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B8%D0%B7%D0%B8%D1%81%D0%BA%D0%B2%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BA%D0%BF%D0%BA%D0%BE%D0%BD%D0%BF%D0%B8", "text": "Бъдещият председател на антикорупционната комисия не е задължително да бъде с висше юридическо образование. Това предложение е внесено заедно с други в правната комисия в четвъртък часове преди да изтече срокът за внасяне на проекти за второ четене на проектоизменения на Закона за противодействие на корупцията и отнемане на незаконно имущество, известен като антикорупционния закон, съобщи сайтът defakto.bg. Предложението веднага събуди подозрения, че може би се готви смяна на сегашния председател с определен вече човек и това е наложило промяна на изискванията. Предложението веднага събуди подозрения, че може би се готви смяна на сегашния председател с определен вече човек и това е наложило промяна на изискванията. В мотивите на вносителите обаче е посочено, че целта е да се изравни цензът с този на председателя на ДАНС. Сега изискванията за шефа на КПКОНПИ са за висше юридическо образование и 10 години юридически стаж. Занапред председателят трябва да има \"висше образование степен магистър и 10-гoдишeн юpидичecĸи или пpoфecиoнaлeн cтaж в cлyжбитe зa cигypнocт или зa oбщecтвeн peд, oт ĸoитo минимyм 5 гoдини нa pъĸoвoднa длъжнocт\". Предложенията за второ четене са внесени от довчерашния председател на комисията Данаил Кирилов и заместниците му Хамид Хамид и Християн Митев, информира сайтът defakto.bg. Другата важна поправка е, че  се връщат в обхвата на закона общинските съветници,  както препоръча премиерът Борисов вчера при номинирането на Кирилов за правосъден министър. Те отново ще бъдат задължени да подават имуществени декларации. Oбщинcĸитe cъвeтници бeзcпopнo ca лицa, зaeмaщи пyбличнa длъжнocт в opгaнa нa мecтнoтo caмoyпpaвлeниe - общинcĸия cъвeт, и ĸaтo тaĸивa пpиeмaт peшeния зa yпpaвлeниe нa oбщинcĸaтa coбcтвeнocт и зa paзпpeдeлeниe нa cepиoзни финaнcoви pecypcи пpи yчacтиeтo нa oбщинaтa в пpoeĸти, cъфинaнcиpaни или финaнcиpaни oт eвpoпeйcĸитe cтpyĸтypни и ĸoxeзиoнни фoндoвe, се казва в мотивите на вносителя Християн Митев. Останалите предложения смекчават приетите на първо четене разпоредби, които дават най-широки правомощия на КПКОНПИ като полицейска служба, включително и да призовава граждани през нощта, да ги довежда принудително, когато не се отзовават, а служителите да провеждат акции с маски на лицата. Предложенията предвиждат да отпадне нощното призоваване, а при неявяване да се санкционират с глоби. Предложена е добавка относно маските в пpиeтaтa нa пъpвo чeтeнe пoпpaвĸa, според която пpи изпълнeниe нa cлyжeбнитe cи зaдължeния cлyжитeли нa KΠKOHΠИ мoгaт дa изпoлзвaт зaщитни cpeдcтвa, гapaнтиpaщи тяxнaтa личнa бeзoпacнocт и пpиĸpитиe нa caмoличнocттa. Xpиcтиaн Mитeв предлага дa ce дoбaви, чe в тeзи cлyчaи мacĸиpaнитe нocят индивидyaлни идeнтифиĸaциoнни нoмepa пo peд, oпpeдeлeн c пpaвилниĸ. Това е необходимо в случаи на пpeвишaвaнe нa пpaвoмoщиятa и нapyшaвaнe пpaвaтa нa гpaждaнитe тeзи cлyжитeли дa мoгaт дa бъдaт ycтaнoвeни.    ", "date": "2019.04.06", "title": "Управляващите изненадващо променят изискванията за председател на КПКОНПИ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394298-6-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "885 г.  - Във Велехрад (Великоморавия) умира и е погребан свети Методий.     1199 г.  - Във Франция при обсадата на крепостта Шалуз загива английският крал Ричард Лъвското сърце.     1327 г.  - Италианският поет Петрарка вижда за пръв път своята любима, Лаура, в църквата Сейнт Клеър в Авиньон.     1814 г.  - Наполеон I Бонапарт абдикира, след което е заточен на остров Елба.     1818 г.  - В Париж барон Карл Драйс демонстрира първообраза на велосипеда.     1877 г.  - В Букурещ излиза първи брой на първия български всекидневник „Секидневний новинар\".     1896 г.  - В Атина са открити първите съвременни Олимпийски игри, след като биват забранени преди 1500 години от римския император Теодосий I.     1909 г.  - Турция признава Независимостта на България с подписания в Цариград българо-турски протокол.     1909 г.  - Американска експедиция, водена от капитан Робърт Пири, достига за първи път Северния полюс.     1917 г.  - САЩ обявяват война на Германия в хода на продължаващата Първа световна война.     1941 г.  - Втората световна война: Германската армия навлиза в Югославия в операция Ауфмарш 25 и в Гърция в операция Марита от българска територия.     1941 г.  - България във Втората световна война: В отговор на германската инвазия в Югославия, югославски самолети бомбардират индустриалния квартал на София и град Кюстендил (8 загинали в София, а в Кюстендил загиват 67 и 90 са ранени).     1943 г.  - Основан е бразилският футболен клуб Гояш Ешпорте Клубе.     1965 г.  - В орбита около Земята е изстрелян първият комуникационен сателит.     1970 г.  - Започва строежът на АЕЦ Козлодуй.     1973 г.  - Изстрелян е космическият апарат Пионер 11.     2001 г.  - Симеон Сакскобургготски в официално обръщение обявява учредяването на Национално движение Симеон Втори.    ", "date": "2019.04.06", "title": "6 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394299-%D1%81%D0%B5%D0%B4%D0%BC%D0%B8%D1%87%D0%B5%D0%BD-%D0%BE%D0%B1%D0%B7%D0%BE%D1%80-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B3%D0%B5%D0%B9%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B4%D0%BE%D1%81%D0%B8%D0%B5%D1%82%D0%B0%D1%82%D0%B0-%D1%85", "text": "Тази седмица започна на шега - първо, защото беше Международният ден на шегата, и второ, защото в България открай време живеем на принципа \"Ако не можем да се смеем, всички ще полудеем\" (по Робърт Фрост). Слънчевият понеделник беше прекрасен повод за мнозина да упражнят чувството си за хумор - къде успешно, къде - не чак толкова.       Ето, на МВР първоаприлските майтапи не им се получават - гражданите чуват сирени, а след това долавят само едно \"Внимание, внимание, прлплрпп...\" и така и не разбират останалата част от смешката, която върви на всеослушание. На скулпторът Андрей Врабчев обаче му се получи доста добре. Рано сутринта на 1 април на площад \"Гарибалди\" се появи интересен артефакт. Не, не беше поредният къс бетон или гранит, за който да гадаем \"Какво е искал да каже авторът?\", а пластмасова статуя на премиера Бойко Борисов. Монументът леко навлезе в полето на инсталацията и дори пърформънса, защото очите му светеха, а от колоната звучеше \"Батальонът се строява\". За съжаление статуята стоя в центъра на София само около час, но дава редица идеи за други подобни произведения. Например Цветан Цветанов с навъсен и подозрителен поглед, който изобразява съмнение дали няма втора \"Костинбродска афера\" срещу ГЕРБ. В едната му ръка скулптурът небрежно може да вгради интерактивна връзка ключове, която хем да се върти, хем да подрънква. А отнякъде се носи \"Петия етаж\" на Ина. Шестият етаж е пети плюс партер, нали така? Около темата за \"Граф Игнатиев\" дойде и още една новина - експертният съвет към главния архитект на София обмисля с какво да смени \"перките на акули\".  Тази динамика в ремонта на една от знаковите софийски улици започва да изнервя аудиторията, която тъкмо свикне с поредното безумно дизайнерско решение, изреди се да ръси шеги и мемета и общината вземе, че го махне. Сега се обсъждат ограничители тип \"габърчета\", ретро-колчета и кашпи. Последният вариант е най-надежден - така ще сме сигурни, че тротоарите ще са напълно непроходими, защото няма да има място за пешеходците. Поне най-накрая може да се получи красиво. Неизползваемо, но красиво... Красиво като вила в \"Драгалевци\" с витошки морени в двора, разгърнат върху декар и половина. Точно така, и тази седмица не се мина без пресни новини и разкрития около сагата с апартаментите на властта. \"Апартаментгейт\" се превърна българското \"Досиетата Х\" - във всеки епизод се появяват нови мистерии, а истината винаги е някъде там. Министърът на туризма Николина Ангелкова също беше намесена в сагата и то не от кого да е, а от нейния \"стар приятел\" Валери Симеонов, с когото имат отколешен спор шумно ли е по морето и много ли са дискотеките там. През 2008-а Ангелкова е закупила апартамент на цена, близка до данъчната оценка, и въпреки че по нейната фасада няма глаголически букви и псалми, сделката стигна до бюрото на главния прокурор. Дават ли ти, взимай. Дори да й подадат оставката, поне ще сме спокойни, че Ангелкова няма да остане без покрив над главата. А и вече е изпълнила мечтата си: да отиде в Лос Анджелис на наградите \"Оскар\" и да се снима с Марк Жирардели на писта \"Томба\". През изминалата седмица излезе и профилът на средния български длъжник - мъж на около 30 години, образован, с трудов договор и... Зодия Стрелец. А сега отделете минута, за да осмислите факта, че някъде там из дебрите на Асоциацията на колекторските агенции в България има някой, който преглежда заявленията за кредит и мъдри коя е зодията на кредитополучателя според датата на раждане. После вие си мислите, че работата ви е тъпа! И още една тревожна вест \"за десерт\" - българите са на дъното на класацията за консумиране на плодове и зеленчуци в Европа. Ситуацията с плодовете поне е ясна - в България по-голямата част от овощните масиви се претворява в огнена вода. С това си обясняваме и данните на Евростат, според които българинът яде два пъти повече месо, отколкото плодове - нещо, което не изненадва особено, предвид максимата, че идеалната гарнитура за пържолите са кюфтетата. А и съгласете се - ягодите са много хубаво нещо, но не вървят с петъчната бира...", "date": "2019.04.06", "title": "Седмичен обзор: \"Апартаментгейт\" - българското \"Досиетата Х\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394300-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B5-%D0%BA%D0%BB%D1%8E%D1%87%D0%BE%D0%B2-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%BE%D1%82-%D0%B5%D0%B4%D0%BD%D0%B0-%D0%BF%D0%B0%D0%BD%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0", "text": "...конструирана от финансовия спекулант Джордж Сорос и вкоренена по времето на Обама в американски фондове като USAID в глобален план и “Америка за България”     Истанбулската конвенция ще се окаже – всъщност е – ключов механизъм от една паневропейска финансова пирамида, конструирана от финансовия спекулант Джордж Сорос и вкоренена по времето на Обама в американски фондове като  в глобален план /и “Америка за България”, несравнимо по-малка, в местен план/, откъдето идва основният процент за джендър-финансирането. Включително и финансиране на медии с цел промиване на мозъци и налагане на джендър-идеология. “Отворено общество” и Сорос контролират този механизъм до мига, в който Клинтън губи от Тръмп.  Тогава започва една дълга агония, прикривана от яростната съпротива на цялата изградена джендър-система от зависимости в САЩ и в ЕС.      Краят на тази агония е официалното признание на разследването, че няма никаква руска връзка в кампанията на Тръмп. В скоро време ще бъде публикуван изключително детайлно аргументиран анализ, даващ ясен отговор на въпроса – защо им е, аджеба, толкова важно на ЕС-джендърите да стартират още отсега, в отиващия си ЕП, процес по налагане на ИК върху всички страни-членки на ЕС. Каквото и да ви говорят джендърите, винаги става дума за пари. Ама не за техните пари, а за нашите пари. Имайте още малко търпение. Доволни ще останете. И доста ядосани, всъщност.  ", "date": "2019.04.06", "title": "Истанбулската конвенция е ключов механизъм от една паневропейска финансова пирамида"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394301-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0%D1%88%D0%B5-%D0%B4%D0%B0-%D1%8F-%D0%B8%D0%BC%D0%B0-%D1%81%D0%B5%D0%B3%D0%B0-%D0%B0%D0%BA%D0%BE-%D0%BD%D0%B5-%D0%B1%D0%B5%D1%88%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-150-%D0%B3%D0%BE%D0%B4%D0%B8%D0%BD%D0%B8", "text": "На тази тема съм писал и по-рано. Сега се връщам отново към нея по две причини:     Първо,  тези дни се навършват 70 години от създаването на НАТО. По този повод се проведе специална сесия на ръководството на пакта във Вашингтон. Взети бяха нови решения за ускоряване на разходите за въоръжаване до прословутите 2% от БВП и за засилване ролята на организацията в района на Черно море, поради „все по-агресивната роля на Русия“. НАТО е на самата граница на Русия, недалеч от Санкт Перербург и Москва, но искат от нея нови отстъпки и я обявяват за агресор. България беше похвалена с ускоряването на дейността по превъоръжаване на армията си. Второ,  по повод на тази годишнина нашият Соломон Паси засили пронатовската си активност. Той препоръча да се достави атомно оръжие на наша територия за гарантиране живота на народа ни с това „спокойно оръжие“. Той смята, че атомните бомби и ракети са „най-спокойното оръжие“. Паси също препоръча НАТО да се превърне от регионална в световна организация. Те вече дефакто са отдавна световен полицай, но сега се предлага това да се обяви официално. България е направила своя цивилизационен избор с принадлежността си към Славянската и Православната християнска цивилизация преди повече от 1100 години и го е затвърдила категорично през последните 150-200 години.  Ние чувстваме близост, доверие и симпатии към руснаците, украинците, белорусите, молдовците, македонците, сърбите, хърватите, чехите, словаците, словенците, поляците.  С част от тях ни сближава общият славянски произход, с други –общата православна религия, с трети – общата азбука и сходния език, с четвърти – общото културно наследство, обичаи, празници, а с част от тях – всички изброени характеристики заедно. Такава е напримерспойката ни с Русия.     Убедителни доказателства за общ произход, общо минало и активно  общуване през вековете, във времена на възходи и падения, са и хилядите запазени  материални и духовни паметници,  названия на улици и площади, реки и езера, планини, върхове и долини, названия на местности, имена на хора и животни, от преди столетия. Наличието на толкова много общи черти улеснява и обмена на ценностни характеристики между тези народи. Независимо дали са малки или големи.  Преди повече от 1000 години малката България създаде и предложи на голямата Русия азбуката, сътворена от светите братя Кирил и Методий и техните ученици. Според изявленията на руския патриарх Кирил, при посещението му у нас през Март 2018 г., благодарение на тази азбука възниква руският език и руското православие, в рамките на общата християнска религия и другите общи ценностни черти. Без получения дар от България преди много векове, каза той, сега не би имало руско православие и руски език. С това руският патриарх призна, че могъщата Русия има огромен морален дълг към малката България. Имаме всички основания да му благодарим за този духовен кураж и политическа смелост, след дългогодишно духовно мълчание от руска страна. Случи се обаче нещо странно.  Шепа маниакални врагове на българо-руското приятелство си затвориха очите и ушите пред тези забележителни признания на руския патриарх към България  и го обсипаха с недопустими измислици и лъжи за неговото поведение у нас. Те не желаят нормални отношения с Русия, благодарение на която ние съществуваме и сега като държава, а търсеха начин да ги скандализират на върха на такъв забележителен празник. Аз изгледах няколко пъти видеозаписа за разговора на Патриарх Кирил с нашия Президент и не намерих никакви основания за недоволство от поведението му. В неговите думи нямаше злоба, назидания или високомерни нравоучения, а  напомняне с горчивина на историческата истина за помощта на руските хора към българите, която сега се премълчава, омаловажава или преиначава тенденциозно от шепа хора в България. Слепите поклонници на така наречените евроатлантически ценности не желаят тази истина да се знае от младото поколение българи.  И не се колебаят дори да пренаписват учебниците с измислици срещу Русия и премълчавания на враждебните действия на правителствата на Великобритания, Австро-Унгария, Франция, Германия, и други западни държави срещу нас през последните 150-200 години. Тази многовековна близост не подлежи на изтриване от народната памет  с формалното подписване на договор за присъединяване към НАТО или Европейския съюз. При това, без да е питан нашият народ. Членството в тези организации, особено в НАТО, беше натрапено на България и на източноевропейските народи от САЩ и тогавашните ни политически върхушки. Традиционните ни приятелски отношения с Русия са сърцевина на нашия цивилизационен избор.  Този избор е на основата на общата славянска принадлежност, общата православна религия, общата азбука, общия език, общите цивилизационни, културни и нравствени ценности. Ако не беше освободителната и закрилническа роля на Русия, днес може би щяхме да сме провинция на Турция.  Щяхме да ползваме чужда азбука, да говорим на чужд език, да носим чужди имена, да празнуваме чужди празници. Нямаше дори да знаем за светите братя Кирил и Методий, за Хилендарския отшелник Паисий, за великаните Раковски, Каравелов, Левски, Ботев и другите великомъченици .  Така ли трябва да се отблагодаряваме сега на тази велика държава и на нейния велик народ!  Никой не уважава и не се доверява на държава като нашата, с такива неблагодарни управници,! Не ни уважават истински дори и настоящите ни западни господари, на които нашите управници служат сервилно послушно. Такъв народ все по-трудно ще си намира истински приятели !  А без приятели в живота е много трудно. Още по-трудно е за малък народ, като нашия, в сложните съвременни отношения, на такова политически ветровито място в югоизточния регион на Европа! Известна е вековната мъдрост:  „Достойните всеки уважава! Дори и противниците им! Сервилно послушните с гъвкави гръбнаци– никой! Дори и господарите им!” На всички, които пътуват из България, прави впечатление, че  земята ни е осеяна със стотици паметници на българо-руското приятелство през вековете. Според наши историци, в България има около 450 паметници,  посветени на българо-руското приятелство и като благодарност пред Русия за освобождението ни от турско робство. Няма друг народ и друга велика държава, на които да са посветени толкова много паметници на българска земя. И то не е случайно. То не подлежи на режисиране. Тази близост има много дълбоки корени в нашата история и в народната ни памет. Много пъти съм се замислял по парадоксалната ситуация в която сме натикани сега.  Цялата ни история от 150-200 години е история на приятелство с Русия и с нейния народ.  През същите тези години големите европейски държави са подкрепяли нашите съседи, главно Турция, Гърция и Югославия (Сърбия), против нашите фундаментални национални интереси. На тях дължим парадокса, че днешна България граничи от всички страни с бивши български територии. Уникален парадокс е и закриването на Славянския университет  от българските власти преди години и откриването на Американски университет у нас. Може ли някой да сравнява културната ни близост със САЩ и културната ни близост с Русия! Тази аномалия трябва да бъде отстранена незабавно чрез възстановяване на Славянския университет! Славянското дружество в България може да стане инициатор за реабилитация на историческата справедливост. Шепа продажни български политици, без да се допитват до народа, ни вкараха в един агресивен военно-политически пакт,  чиято главна цел е унищожаването (или поне раздробяването) на Русия – нашият освободител и покровител. Този агресивен пакт използва предоставени му от българските правителства безплатни бази, насочени срещу Русия. Сега се проучват възможностите за военноморска база на НАТО в дълбоководното крайбрежие в района на Бургас. Тези дни виден американски политик заяви, че страните – домакини на американски бази трябва да плащат за издръжката им. Никоя друга велика държава със своя народ не е била и не е толкова близка до нас. Не е направила толкова много и толкова значими добрини за нас, както Русия.  По меродавни данни на Шипка са оставили костите си около 600 опълченци и около 3500 руски войници. По това може да се съди косвено, че на Шипка са воювали 6-7 пъти повече руски войници, отколкото са били опълченците. Русия е мобилизирала за участие във войната над 300-хилядна армия, а българските опълченци са били 10-12 хиляди доброволци, без специална военна подготовка. Общата съдба на хиляди покойници на Шипка и по другите бойни полета на Руско-Турската освободителна война споява допълнително нашето вековно приятелство. Нищо друго не може да го сплоти повече от общата готовност на бойците да се разделят със живота си и да почиват завинаги в общи гробове в името на нашата свобода! В словото си на Шипка на 3 Март 2018 г. нашият Президент заяви, че сега никой не може да различи руските от българските кости. И че  върху техните кости е построено зданието на нашата свобода и независимост.  Това изразява чувствата на милиони българи. Чувства на благодарност, а не на сервилно послушание и сляпа покорност. То е известно на поколенията и не подлежи на забрава! Към 1875-76 г правителствата на отделни европейски държави. са били за някакъв натиск върху Турция.  Никоя, обаче не е пожелала да изпрати свои войски да воюват  срещу Турция. Само Русия го е направила, въпреки големите колебания във висшите граждански и военни среди в Петербург, понеже не са се били възстановили след тежкото поражение в Кримската война (1853-1856 г.). Западните европейски държави налагат и предварителни ограничения върху Русия срещу разгръщането на войната. Нещо повече,  голям брой техни сънародници воюват на високи командни постове в редовете на турската армия срещу руската армия.  Главнокомандващият на турските сили на балканите е бил германец, преименуван в паша. Командващият турския военен флот в Черно море е англичанин, също преименуван в паша, с около 500 моряци и офицери – негови сънародници. Командващият на последната безуспешна атака на турците на Шипка през август 1877 г. е английски полковник. Началникът на интендантството на турската армия в България е французин, също преименуван в паша. Десятки висши и средни командири в турската армия край Плевен са от западноевропейски държави. Английски военни инженери са проектирали турските укрепления по отбраната на Плевен. И това ги е правило по-трудно преодолими. На страната на турската армия е воювал полски легион, съставен от полски имигранти в Турция. Стотици други англичани, французи, германци, белгийци са били високопоставени военни във висшето командване на турската армия.  Тези изобличаващи факти грижливо се премълчават днес от нашите русофоби. За тях не се пише нищо в манипулираните учебници по българска история. А те трябва да се знаят от младите поколения българи. Истината трябва да стои над всякакви конюнктурни съображения! Русофобите са и против проектирания Сан-Стефански договор между Русия и Турция от 3 Март 1878 г., защото „той само създал илюзии у българите”. Иво Инжев дори го нарича руска „измама“ на българския народ.  Нещастници! Трябва да се знае, че дори и за лъженето има някакви граници! Те търсят в Русия вината за несбъднатите в Сан-стефанския договор мечти на българските поборници за обединяване на всички български земи в една голяма държава на Балканите. А не там, където е тя – в съпротивата на големите европейски държави. И наложените от тях ограничения върху Русия  за политическо поведение, още преди войната. Една от най- важните цели на Русия във войната е била – всички български земи на Балканите да се обединят в една голяма държава. Българските русофоби предпочитат да мълчат за това, за да не обидят настоящите си приятели от същите западноевропейски държави, за недостойното поведение на техните деди и прадеди срещу нас. Нашите русофоби не приемат 3 Март за национален празник на България.  Предпочитат такъв да е денят на Съединението през 1885 г. или обявяването на Независимостта през 1908 г. В умопомрачителната си умраза към Русия, тези хора забравят елементарната истина, че без 3 Март нямаше на има нито Съединение, нито обявяване на Независимост. Защото нямаше да има какво да се съединява или обявява за независимо. Толкова просто и ясно! Но само за хора с нормален разсъдък. Същите русомразци ни убеждават, че Русия ни е освободила заради свои интереси в този регион. И по-специално, за излаз на топлите морета.  Разбира се, Русия е имала и продължава да има свои трайни стратегически интереси на Балканите.  Подобни интереси са имали и имат и другите големи европейски държави. Проблемът е, че техните интереси са съвпадали с интересите на Турция, а не с нашите. Руските интереси са съвпадали с нашия върховен интерес - да се освободим от турско робство.  Силно влияние, обаче са оказвали и настроенията в руското общество да се помогне на славянските братя в България. Но може ли някой да ми посочи друга велика държава, помагала съзнателно на по-малка държава, във вреда на своите интереси! Няма такава държава. И не може да има! Важна в случая е общността на руските и българските стратегически интереси и резултатите от войната.  Общи интереси най-често има между приятелски народи. А резултатът от тази война е възстановяването на Третата българска държава след петвековно робство. Интересите на големите западноевропейски държави са се разминавали напълно с нашите и са съвпадали с турските. Някои от тях, като Великобритания, са били открито на страната на Турция. Британският официален аргумент е бил, че евентуален руски излаз на брега на Егейско море, а от там – и в Средиземно море, би застрашил  пътя им през Суецкия канал (открит на 17 ноември 1869 г.) към Индия и другите нейни колонии в Източна Африка и Далечния изток. Те не са съдействали за нашето освобождение, предвиждайки че бъдеща свободна България с излаз на Егейско море ще бъде приятелски настроена към Русия и ще й предоставя достъп до Средиземно море. Нещо повече, те са противодействали на руско-турската освободителна война. Трябва ли сега да им благодарим за това? И да принизяваме ролята на истинския ни освободител - Русия! Имала ли е България по онова време по-възвишен интерес от освобождението от турско робство? Категорично – не е имала. А на кого дължим в най-висока степен реализацията на този най-велик наш идеал – на Русия, безспорно.  Известни са огромните усилия и жертви на българите с многобройни въстания в продължение на векове, за освобождение от турско робство. Всички са били смазвани жестоко от поробителите.  Главната поука  от тези въстания е, че освобождението не е било възможно без мощно пряко участие на голяма външна военна сила. Русия ни освободи от петвековното турско робство и изигра ключова роля за създаването на българска държавна инфраструктура  през 1878 и следващите години. Въпреки откритата или прикрита съпротива на големите европейски държави. Като изключим няколко свободолюбиви европейски интелектуалци, техните правителства не се интересуваха от освобождаването на България от турско робство. Напротив, те бяха срещу него. Както вече подчертах, целта на Сан-стефанския договор беше обединяване на всички българи на Балканите в една държава,  което правителствата на западноевропейските държави не допускаха. Русия не можеше да не се съобразява с тези заплахи, защото още не беше се възстановила от поражението в Кримската война. И беше изтощена от току що завършилата Освободителна война през 1877-1878 г. А срещу нея бяха почти всички големи европейски държави. Както виждате, доста сходна обстановка с настоящата, включително и с инструментите.  Заплахи, санкции и военни интервенции - такъв е бил от векове, а не само по съветско време, езикът на Запада срещу Русия. Такъв е той и сега.  Трагичната за нас разлика е, че настоящото ни правителство участва активно в него. А нашият министър-председател се гордее с покорната си лоялност към НАТО в подготовката на война срещу Русия. Оценявана от всякаква гледна точка, ролята на Русия за освобождението ни от турско робство е повече от решаваща.  В началото на юни 1877 г. Русия има в региона на Дунав 276 хил. военен персонал. Впоследствие броят им нараства над 300 хиляди. Лъжливи са внушенията на фанатични български русофоби, че едва ли не всички националности от тогавашна Русия са имали големи заслуги в освобождаването на България. Това също не е вярно, защото по онова време, по закон, руската армия е формирана главно от руснаци. Целта на русомразците е да разводнят и омаловажат ролята на руския народ и държава,  като се разсее на още 10-15 народности, които дори не са участвали в армията. Това не се прави никъде по света. Руската армия е у нас по волята на руския император Александър II. Още по-странно е да говорим за роля на украинците. Тогава не е имало нито такъв народ, нито такава държава. Всичко това е било Русия или, както са го наричали – Малорусия. Отделни лица искат да се промени датата на националния ни празник, защото  „със Сан-Стефанския договор се постановявала руска окупация”. Това е чудовищна измислица на болни мозъци! Руска окупация на България по онова време не е имало.  Нито намерения за създаване на такава. Защото, като се започне от първите седмици, през няколкото години след войната, останалите тук руски граждански и военни власти са били заети изцяло със  създаване основите на българската държавност  върху голата държавна поляна. Без руската помощ в тази насока, тук щеше да настъпи пълен хаос през следвоенните години, с непредвидими последици. Докато през месеците след войната Русия създава основите на българската държавност, първа грижа на големите западноевропейски държави  тогава е била друга: - да подготвят Берлинския договор до юли 1878 г. за брутално „окастряне” на България, за свеждането й до малкото княжество на север от Стара планина. По-вредно за България действие от това в момента не е можело да се измисли. И тези факти също се премълчават грижливо от нашите русофоби, за да не обидят настоящите си западни приятели за антибългарските действия на тогавашните техни предшественици. Ако руските власти по онова време възнамеряваха да останат завинаги тук като окупатори , те нямаше да създават основите на независима българска държавност, а щяха да ни наложат своята, със свои хора, без да подготвят местни граждански и военни управленски кадри и да създават инфраструктура на бъдещата българска държавност. Това показва кой ни е желаел тогава доброто и кой – злото. На кого следва да сме благодарни и на кого не трябва. То също показва, че ние никога не бихме могли да се освободим сами  със собствени сили, срещу могъщата турска армия, обучавана, въоръжавана, командвана на най-високо равнище и подкрепяна политически от големите западноевропейски държави. Въпреки героичния подвиг на шепата наши опълченци на Шипка, 280-хилядната отлично въоръжена, обучена и добре командвана турска армия на наша територия, тогава щеше да се справи само за няколко дни с 10-12-хилядите български опълченци. Но без руска помощ - организация, обучение, въоръжение, транспорт и т.н. нямаше да има и опълченци. Някои фанатични русофоби настояват сега за отказ от 3 Март като наш национален празник” и замяната му  с друга по-обединяваща дата , защото „разделял и противопоставял българите“ . Подхвърля се и датата 24 Май. Това е поредното странно твърдение на сегашните русомразци. Според тези личности, освобождението ни от турско робство не обединявало, а разделяло българите. Мозъкът ми не побира това налудничаво твърдение. Тази дата може да противопоставя българи и турци, или богати и бедни българи, но в никакъв случай – милионите обикновени българи.  Тази дата може да разделя нормалните съвременни българи и фанатичните русомразци, които губят самообладание само при споменаване на Русия. Но ако приятелите на Русия сега у нас са 85-90%, русомразците са 10%. Сега с благоговение си спомняме за българските капитани, командвали нашата млада армия, която разгроми сръбските нашественици край Сливница-Гургулят в началото на ноември 1885 г.  По политическите оценки на Сръбско-Българската война, започната от Сърбия, Русия е била тогава на сръбска страна, поради обтегнати в момента отношения между българското и руското правителство. Причините за това обтягане са сложни и се дължат на ограничения, наложени върху поведението на Русия от Великобритания, Германия, Франция, Австро-Унгария, засягащи косвено и България. Кой е казал, че Русия е била длъжна винаги да подчинява своите национални интереси на българските, без предварителни консултации между двете страни?  И коя велика държава прави това спрямо малките си съюзници. Но тук по-важни са фактите. Кой подготви българската армия само за 7 години след освобождението?  И от нулата я направи способна да защитава току що придобитата свобода, от по-голямата и по-добре подготвената Сръбска армия! През октомври 1885 г. нашата армия е наброявала 135 хил. души, от които само 8 хиляди са били на границата със Сърбия. Основните ни сили са били на границата с Турция, от където се очаквало военно нападение, като реакция срещу Съединението на 6 септември 1885 г.  Нашата армия е командвана от група млади офицери – капитани, обучени от руски офицери  в руски военни училища и в единственото българско военно училище, създадено тук от Русия и работещо с руски офицери.  Цялото леко, средно и тежко въоръжение на нашата армия е било руско. Военните устави по които функционира всяка армия в мирно и военно време са били също руски. Представяте ли си какво би се случило в началото на ноември 1885 г., ако мнимите руски завоеватели не бяха направили всичко това!  Сръбският крал Милан, след като ни обяви война на 2 ноември 1885 г. и настъпи със 48 хилядна обучена и добре въоръжена армия, можеше да превземе София следващия ден. Някои отчаяни русофоби, търсещи с лупа „аргументи” против Русия, се позовават и на  извадени извън контекста изречения, приписвани на Левски,  с които „доказват”, че той е бил за освобождаването на България със собствени сили, без да се разчита на външна, в случая – на руска помощ. Защото „чуждестранните освободители щели да наложат тук своите порядки“. Аз се съмнявам дали великан като Левски е можел да бъде толкова наивен! Ако в тези твърдения има зрънце истина, това може да е било само през първите, изпълнени с наивни илюзии, години на апостолската му дейност  по създаването на Комитети из България. И впечатленията му от срещите с ограничен брой най-възторжени членове на новосъздаваните комитети по селата и градовете. Те може да са му внушавали при кратките нелегални срещи в потайните мазета, че народът е готов за въстание и само чака сигнал.  Истината, обаче не е била такава. Народът не е бил готов  за открита мащабна война срещу Турция, нито във военно, нито в политическо и психическо отношение. Провалът на Априлското въстание няколко години след това, го потвърждава. Заслугата на това въстание е главно в това, че привлече вниманието на Европа и особено на Русия, върху турските зверства и страданията на българите. По-късно, обаче, настроението му се е променило изцяло, след като е бил предаден от българин; след като никой не прави опит да го освободи,  когато турският конвой го е прекарвал от Ловеч до София; след като в съдебния състав е имало и българи, които са го разпитвали не по-малко настървено от турците. И особено след като всичките му арестувани бивши другари, включително и Димитър Общи, са направили пълни признания пред съда в негово присъствие и са стоварили върху него цялата отговорност, че са били подведени; след като под смъртната му присъда стоял и подписът на българин. В резултат на всичко това го е обхванало дълбоко горчиво разочарование. Според големия наш историк, покойния проф. Николай Генчев,  непосредствено преди обесването, в ареста Левски е заплакал пред група посетители от разочарование и мъка, заради робската покорност на българския народ, „обичащ свободата, но очакващ тя да му бъде поднесена на тепсия в къщи”, както той се изразява. А да напомням ли за крещящите въпросителни в неговото тефтерче!  Същото безразличие българите са проявили следващите години и спрямо Ботевата чета от Козлодуй до Врачанския балкан, където тя е изоставена без подкрепа, изолирана и унищожена. Равнодушието на българите е преобладавало през десетилетията преди освобождението.и спрямо другите чети на български войводи, проникващи от Румъния. За съжаление, равнодушието и робската покорност на голямата част от нашия народ продължава и сега! Колкото и да е неприятно да го признаем, ГЛАВНАТА ПОУКА за нас  от тези събития е, че  нашият народ, освен че е нямал собствена организирана военна сила, не е бил политически и психологически подготвен в масови мащаби да се бори по-агресивно за собствената си свобода.  Не е изключено с такъв търпелив и покорен народ турското „присъствие” по нашите земи да е продължавало и до наши дни! Колкото и да ни горчи, може би е полезно да си припомним една строфа от стихотворение на Петко Рачов Славейков преди освобождението ни от турско робство,  че ние  „не сме народ, а мърш а“. Много тежки думи от такъв велик поборник и писател, които, за съжаление, съдържат и някаква истина. Както вече споменах, може би си струва и сега да се размислим над  въпросителните в тефтерчето на Левски!  И дали, ако беше жив, Левски нямаше да отправи такива въпросителни и по нашето сегашно робски покорно поведение! И още нещо.  Каква ли щеше да бъде съдбата на Левски и на Ботев ако бяха оцеляли след освобождението от турско робство?  След като познаваме униженията на които са били подложени най-близки роднини на Левски, на Ботев и на други поборници и войводи след освобождението, аз изтръпвам при мисълта – какво можеше да се случи със самия Левски и с Ботев! Дали нямаше да ги сполети нерадостната съдба на някои от другите поборници и идеолози на революцията! Спомнете си и за филма „Калин Орелът“. Или за съдбата на Петко войвода. Някои съвременници казват, че  „острата сабя не сечала преклонената главица“  и това е помагало на нашия народ да оцелява през вековете на ветровитото място на Балканите. Други пък се позовават на скандинавската мъдрост, че „острата сабя не достигала високо вдигнатата глава“. Може би има място за размисъл над тези мъдрости. Особено в наше време. Руската подкрепа за България е продължавала и през следващите десетилетия.  Обемът на моите разсъждения би набъбнал, ако изброявам и тях. Ще напомня само за едно важно, но премълчавано събитие  - подкрепата на Съветския съюз на Парижките мирни преговори в 1946-47 г.  да се запазим в предвоенните си териториални граници, въпреки че бяхме съюзник на Хитлеристка Германия. С политическата подкрепа на Великобритания, САЩ, Франция, Австралия и други западни държави и техни сателити, Гърция е претендирала тогава за целия регион на Родопите и Пирин (10% от нашата територия). Гръцките власти са имали и свои аргументи. Те настоявали границата им с България да достига на север до Асеновград, за да разполагат „с по-голямо стратегическо пространство при бъдещи нападения от войнствените българи“.  Съветската делегация на преговорите, водена от Молотов, с твърдата си позиция предотвратява новия опит на правителствата на западните държави за териториално разпокъсване на България и свежда до символичен минимум 1 милиард долара репарации, които са искани от нашата страна. Защо този забележителен факт се крие от българите сега и особено от младото поколение?  Защо се пази в тайна от съвременните власти и от историците? Защо се крие кои са били историческите ни приятели и неприятели в години на подем и падения? Защо не реагираме масово и категорично срещу пренаписването на учебниците по история и литература от сегашните власти? Не трябва ли телевизията на БСП да запълни тази историческа празнота? Като имаме предвид посочените исторически факти и настоящите си икономически и други интереси,  България трябва да нормализира политическите, икономическите, научно-техническите и културните си отношения с Русия.  Защото, независимо от настоящите общо взето нормални отношения между България и Турция, расте стратегическата заплаха от непредвидимата реваншистка политика на Турция с намеренията й да възстанови някогашното величие на Османската империя в осъвременена форма, обоснована от Ахмет Давутоглу в неговата книга „Стратегическа дълбочина”, а също и от други турски идеолози. Русия е единствената реална защита  на нашата обща славянска  цивилизация, православна религия, сходен език, култура и многовековни общи фундаментални  материални, духовни и културни ценности и традиции, на която можем да разчитаме сега и в бъдеще. България не е тук на този бурен географски кръстопът за пет или десет години.  Ние сме тук от векове и трябва да останем във вековете.  Никой не би предсказал какво може да се случи на това ветровито геополитическо кръстовище през следващите десетилетия и векове. На малък народ с малка и слаба държава, като нашата, практически без армия, е много трудно да устои тук на възможни бъдещи геополитически урагани. Нужни са ни надеждни силни приятели.  Няма по-сигурни приятели от проверените в миналото при възходи и падения. И приятел с общи интереси. Русия е такъв наш приятел . Ако се грижим за бъдещето на България трябва да пазим приятелството си с Русия. Нямаме друга дългосрочна опора. Дано не сме я загубили вече! България трябва да остане член на Европейския съюз, поради липса на друга алтернатива, но не трябва да подкрепя налагането на икономически санкции срещу Русия,  не само защото от това страдат текущите ни интереси в енергетиката, туризма, външната търговия, транспорта, отбраната и други сектори. Санкциите противоречат и на всички основни принципи и закони на съвременния световен стопански и политически обмен, в това число и на ролята на Съвета за сигурност на ООН, на правилата на Световната търговска организация (СТО) и т.н. Санкциите на България срещу Русия противоречат и на наситената с факти историческа логика на нашите взаимоотношения през последните 150 години. Ако няколко страни членки на ЕС, като Полша, Швеция, Литва, Латвия, Естония и Румъния са имали сложни исторически отношения с Русия  и сега желаят да ги продължават, това си е тяхна работа.  Ние не трябва да имаме нищо общо с такива амбиции.  В продължение на повече от 150 години сме имали много добри отношения с Русия по всички  фундаментални  аспекти на нашето развитие и не трябва да допускаме да бъдат помрачавани, защото така може да се иска сега на няколко източноевропейски правителства. Те могат да избират какви отношения ще поддържат сега с Русия, ако това се диктува от техни интереси.  Но нямат право да ги налагат и на нас, чрез Европейския съюз, поради съвместното ни членство в тази организация, защото такъв избор не отговаря на нашите интереси . А всички други „доводи” за санкциите (Крим, събитията в Донбас, инцидента край Керч, Сирия, Венецуела) са несериозни. Правителствата на САЩ – инициаторът на 150 войни през миналия и настоящия век, са последните, които могат да поучават света на политически морал. Нашият народ и сега живее трудно на този сложен югоизточен ъгъл на Европа на границата с Турция.  Не че Турция ще ни нападне с танкове, ракети и самолети на мощната си армия. Това едва ли е възможно в съвременна Европа. Сложността на нашето положение се определя от  стратегически геополитически условия. Турция сега е с 82 милионно население и в недалечно бъдеще ще достигне и превиши 100 милиона, а ние се топим застрашително.  Турция има стратегическа геополитическа позиция между два континента – Азия и Европа и две цивилизации – християнската и исляма. Тя е богата на минерални ресурси, особено с най-новите открития на петрол и газ в морето между нейната територия и Кипър. През Турция вече минават и ще минават още повече стратегически артерии между Близкия изток и Европа – петролопроводи, газопроводи, електрически, електронни, сухопътни, въздушни и други комуникации. Турция контролира милионните миграционни потоци от Близкия изток към Европа. Турция контролира Босфора и Дарданелите, които придобиват сега още по-голямо значение в сложните отношения между Русия и САЩ. Турция е изключително важна с геостратегическото си положение за Европа, Русия, Китай, САЩ и други страни. Турция вече си позволява високомерно политическо поведение спрямо Европа, Америка и спрямо нас. Вижте как се изказва турският министър на външните работи за влиянието им върху нашето законодателство и нашите срамежливи искания за извинение. Прочетете книгата на турския проф. Ахмет Давутоглу „Стратегическа дълбочина“. Повече от сигурно е, че през следващите десетилетия ще възникват сложни геополитически, икономически, военни, миграционни и други ситуации  в региона, в които ще се преплитат интересите на България и Турция. В някои случаи това преплитане може да е остро, дори конфликтно, в което големите държави ще трябва да вземат страна. Поради по-голямото съвпадение на интересите им с тези на голямата и по-важна за тях Турция, великите сили най-вероятно ще вземат нейна страна. А ние ще подсмърчаме изолирани и безпомощни отстрани. Като малка държава, ние не можем да защитим сами националните си интереси.  През изминалите 150 години сме разчитали винаги на мощната Русия. През последните три десетилетия обаче обстановката се промени не в наша полза.  Отношенията между България и Русия силно охладняха  по добре известни причини. А през последните години протича затопляне на отношенията между Русия и Турция, поради съвпадение на националните им интереси. В тази обстановка  едва ли ще можем да се уповаваме на Русия. Още по-малко на НАТО и Европейския съюз.  В евентуална сложна политическа ситуация най-вероятно е НАТО да „помогне“ на България толкова, колкото „помогна“ на Гърция при военното нахлуване на Турция в Кипър през 1974 г. При 18% турско население в Кипър тогава, Турция окупира 30% от неговата територия и богато с ресурси море.А и не е известно колко дълго още ще просъществуват НАТО и ЕС. Хладнокръвният анализ на историческите факти показва, че  без активната роля на Русия през последните 150 години, България едва ли щеше да я има сега на картата на Европа. А как й благодарим сега за 150-годишната жизнено важна закрила? По много странен начин:  Преди години българското правителство закри Славянския университет и откри Американски университет. Даваме безплатен подслон на няколко американски военни бази, насочени срещу Русия! Заделяме пари от бедния си залък, за да се въоръжаваме и да се готвим за война срещу Русия! Да правим това, което дори кобургите не посмяха да сторят през Втората световна война, водени от принципа:  „Винаги с Германия, но никога срещу Русия“. Настоящото звучене на този принцип за нас е „Винаги в Европа, но никога срещу Русия“. Какво правим ние – съвременните българи? Кога ще се събудим от летаргичния си сън? Кога ще се научим да отличаваме приятелите от неприятелите си?  НИМА НАШЕТО МЯСТО Е В НАТО!  НИМА РУСИЯ Е НАШИЯТ ГЛАВЕН ВРАГ!  НИМА ТРЯБВА ДА ВОЮВАМЕ СРЕЩУ РУСИЯ!  НАШИЯТ ЦИВИЛИЗАЦИОНЕН ИЗБОР Е ПРИЯТЕЛСТВО С РУСИЯ!", "date": "2019.04.06", "title": "България нямаше да я има сега ако не беше подкрепата на Русия през последните 150 години"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/394302-%D0%BA%D1%80%D1%8A%D1%81%D1%82%D0%BE%D1%81%D0%BB%D0%BE%D0%B2%D0%B8%D1%87%D0%B0%D1%80%D0%B8,-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%81%D1%82%D0%B8,-%D0%B0%D1%81%D1%82%D1%80%D0%BE%D0%BB%D0%BE%D0%B7%D0%B8-%E2%80%93-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%BC%D0%B5%D0%B4%D0%B8%D0%B8%D1%82%D0%B5%E2%80%A6", "text": "Не, не става дума за това, че някога пишехме на пишеща машина и снимахме на филм. В сп. „София”, където постъпих като млад журналист в края на соца, открих какви гилдии има в периодичния печат. Например тази на кръстословичарите.     Имаше си сътрудници по редакциите, които припечелват някой хонорар в една или друга област, един пише за история на някоя сграда или улица, друг за личности, за художници и изложби. Имаше и графомани. Сега хонорари почти няма, а графоманите са улеснени от социалните мрежи. Но в онзи медиен свят гилдията на тия, дето правят кръстословици, беше забележителна. Това бяха ограничен кръг хора, които си бяха разпределили „територии” и доставяха на всяко периодично издание кръстословици. Тогава се правеха на ръка, нямаше компютърни програми за кръстословици и подобни улеснения. Отвесно, водоравно – всичко се измисляше буква по буква, дума по дума, име по име. Не помня колко точно беше хонорарът, ама ми се върти нещо като 40-50 лева за голяма кръстословица – много добри пари по онова време, особено като се закачиш за 2-3 издания, пък имаше и списания, и вестници – всекидневници, седмичници. И в нашата редакция основният доставчик на кръстословици (по една на месец, цяла страница), беше Живко Данданов, едър мъж над 60-те, с басов буботещ глас и леко сърдито изражение, вероятно от някаква перманентна общочовешка несправедливост. Като донесе кръстословицата с една голяма кожена чанта, и като ни свари, че в редакцията се черпим в края на деня, обичаше да остане с нас, да пийне. И започваше да буботи сърдито на разни теми, какво продавали на Женския пазар и прочие. Но един негов конкурент се вклиняваше понякога и носеше кръстословица – Ленин Кръстев. Тих, свит, почти нежен човечец на неопределена възраст, изглежда и с изострено чувство за социална справедливост, защото веднъж донесъл кръстословица на колегата Матей Стоянов, който се занимаваше с тия работи в редакцията, и му казал, че титулярният ни кръстословичар Живко Данданов бил заловен да краде в един институт тоалетна хартия… След като Ленин Кръстев, претендент да измести Данданов, си тръгна, колегата Матей съобщи за „атаката” и в редакцията се смяхме. По този повод главният ни редактор Стефан Продев разказа друг случай. Докато бил преди това главен редактор на „Паралели”, издание с огромен тираж по онова време, един ден в редакцията в БТА дошъл някакъв мъж да се срещне с него и като влязъл в стаята, тръснал на бюрото на Продев нещо тежко, някаква буца увита в хартия. Продев станал прав и пита: „Ама какво става, какво е това?” „Чисто телешко, другарю Продев, никъде няма да намерите такова телешко. Всяка седмица ще ви нося. Ама пускайте ми кръстословиците, които ви пращам”… При следващото идване на Данданов Матей реши да го бъзне – каза му, че неговият колега Ленин Кръстев го е уличил в кражба. Данданов забуботи сърдито – „Ти знаеш ли той какво написа в една кръстословица, бе?! За „герой на Дарио Фо” написал „седмо”! В пръвия момент не можах да загрея… Има пиеса на Дарио Фо „Седмо, кради по-малко”. И кръстословичарят Ленин написал в кръстословица „седмо” за герой от пиеса на Дарио Фо… Какво безобразие… Какви проблеми само… „А това за тоалетната хартия – абе, взех си. Ми то като няма в магазина”, каза Данданов без свян. Сега има тоалетна хартия, Дарио Фо малцина знаят кой е (тогава се играеше много по софийските сцени – западна култура)… И няма вече такава колоритна гилдия кръстословичари – сега кръстословиците се правят с програми, не се плаща много, не можеш да живееш от такъв „бизнес”. В началото на 90-те по вестниците компютрите бързо-бързо изместиха пишещите машини. И лесните кръстословици напълниха изданията, сега даже по будките има цели свитъци с кръстословици, без нищо друго. Ама се плаща по-малко и кръстословичарите се загубиха. Сега даже въртят едни и същи кръстословици през няколко месеца или година от едно издание в друго, и даже в едно и също. Ама пък се появи   Тия пък бяха една група, която прави телевизионните програми в седмичните издания и в съботно-неделните броеве на всекидневниците, или в специалните приложения. Нали вече демокрация, много телевизии, много кабеларки, трябва да има програми. Вдигаха тиража на вестниците, някои ги пускаха и в петък, други в понеделник. Програмата беше мотив да се купуват вестници и винаги тези броеве бяха с по-голям тираж. И пак се оформи някаква гилдия, която си разпределяше изданията и ги снабдяваше с програми. Откъде ги вадеха, не знам. През 90-те нямаше такива сайтове на телевизии, и на програми и телевизионни канали. Превеждаха някои програми от чужди източници, за две седмици напред. Ама какви преводи само. Например пиесата на Тенеси Уйлямс „Streetcar Named Desire” беше преведена „Улична кола с име „Дезире”… (Става дума за „Трамвай Желание”, ако някой не е разбрал). Най-устойчива и добре платена се оформи гилдията на астролозите, които пишат дневни и седмични хороскопи. Тя и досега властва из медиите. Има си някакви имена в бранша, които се търсят. Повечето хороскопи, дневни, седмични, са дрън-дрън. Някои ги пишат пълни дилетанти, съчиняват нещо. Като работех в „24 часа” по едно време добре платеният астролог или астроложка по някакви причини спря да пише, вероятно се прехвърли в друго издание. И докато редакцията намери нов „авторитетен” астролог, почна да ги пише една студентка стажантка. Тогава продаваха едни книжки за всяка зодия ден по ден годишен хороскоп. Тя четеше оттам и съчиняваше глупости. И когато се появи претендент титуляр за „поста” да пише хороскопите, похвали редакцията: „Сега кой ги пише? Много са добри”… Като бях в „Новинар” пък имаше един седмичен хороскоп, писан от някаква високоплатена много специална астроложка, която била много търсена. Отделно имаше всекидневен и разни други нумерологии, китайски щуротии. Тях ги пишеше колежката Мечкова, бивша журналистка от „Работническо дело”, отдел „Партиен живот”. Конверсия… Сменяш амплоато, като няма вече такива вестници и такива отдели. Ама Мечкова, възпитана в солидно издание, много отговорна, се отнасяше напълно сериозно и всичко беше изпипано, от източници, проверено, без една буквена или смислова грешка. Един ден я накарах да се свърже с Йордан Йотов, бивш главен редактор на „Работническо дело” и член на Политбюро, да направим интервю. Намери го, отидохме да го интервюираме, той я посрещна развълнуван „Ех, Мечковааа”, „Ооо, другарю Йотов”… Хороскопите са сериозна работа, ей. Вестник „24 часа” през 90-те беше всекидневникът с най-голям тираж. Колегата Косьо от моя отдел веднъж беше дежурен по брой, и изпуснал от 12-те зодии една и излезли само 11 – овен ли липсваше, стрелец ли, не помня. Полудя редакцията, загряха телефоните. Ама в същия брой на спортните страници под снимка на Пенев пише, че е Стоичков. На новините напред под снимка на министър някой си, пише, че е кметът Софиянски и т. н. грешки, никой не ги забелязва и не реагира. Само че една зодия като липсва, настъпва катастрофа. Преди години и аз пусках в e-vestnik няколко пъти седмичен хороскоп. От една квалифицирана астроложка, задълбочена. И като почнаха да пишат гневни читатели – „Абе, и вие ли станахте като другите вестници! Как може да пускате хороскопи, да се излагате…” А сега, де. Махнах ги, пък и е трудно да се правят – докато наслагаш 12 илюстрации към всяко текстче… Медиите са трудна работа, да знае читателят.", "date": "2019.04.06", "title": "Кръстословичари, програмисти, астролози – как се променят медиите…"}
{"url": "http://www.classa.bg/%D1%81%D0%B2%D1%8F%D1%82/item/394294-%D0%BD%D0%BE%D0%BC%D0%B5%D1%80-1-%D0%B2-%D1%82%D1%83%D1%80%D1%86%D0%B8%D1%8F", "text": "...скоро и в света: отвориха новото летище на Истанбул.     Над 47 хиляди тона техника и оборудване, които биха се побрали в 5000 тира, прехвърлени само за 33 часа от едното на другото място: в операцията по преместването на международното летище на Истанбул участваха 1800 души.         Амбициозен проект Истанбул вече има трето летище. Заради своето местоположение, сегашната главна аерогара - летище Истанбул Ататюрк - повече не може да бъде разширявано. Новото международно летище на Истанбул е построено на \"зелена поляна\". Очакванията са то да се превърне във важен транспортен възел между Европа и Азия и в обозримо бъдеще да стане най-голямото летище в света.         Отварят го и за полети След няколкократно отлагане новото истанбулско летище сега влиза в експлоатация. То беше официално открито от президента Реджеп Тайип Ердоган още на 29 октомври 2018 година - по повод националния празник на страната, макар че още не беше готово. Сега, след приключването на довършителните работи, всички полети се прехвърлят на новото летище.         Експресно преместване Денят \"Х\" настъпи: авиокомпания \"Търкиш еърлайнс\" се мести на новото летище. Преместването започна в 03:00 часа в петък и приключва до полунощ в събота, 6 април. Директорът на престижния обект няма търпение да види как в ранните сутрешни часове в неделя самолетите вече ще излитат и кацат на новото летище.         Херкулесова задача По време на голямото преместване от старото на новото летище ще бъдат прехвърлени общо 47 300 тона товари, които могат да се поберат в 5 хиляди тира. Сред тях и тежка техника, като самолетни влекачи, всеки един от които тежи 44 тона. В операцията участват 1 800 души.         Сбогуване с летище Истанбул Ататюрк Само авиокомпания \"Търкиш еърлайнс\" се мести с 280 самолета. 151 от тях трябва да бъдат прехвърлени от старото летище Истанбул Ататюрк, а други 129 ще кацнат директно на новото летище на връщане от вътрешни или международни полети. От неделя летище Ататюрк ще бъде изцяло затворено за полети. Третото летище на Истанбул Сабиха Гьокчен, намиращо се в азиатската част на града, ще продължи да работи.         Протести заради условията на труд Проектът беше осъществен бързо и по план, но не всичко мина по мед и масло: имаше протести срещу условията на труд на огромния строителен обект. Твърди се, че има и жертви. Много критики отнесе и решението за избор на площадка - заради духащите на това място силни ветрове и падащите гъсти мъгли. Освен това въздухоплаването застрашава важни миграционни пътища на птиците между Европа и Азия.         Футуристично От икономическа гледна точка новото истанбулско летище е много амбиициозен проект, чиито успех ще може да бъде оценен едва след десетина години. Но то е и много престижен проект за президента Ердоган, който превърна официалното му откриване в грандиозно шоу. Архитектите също имат голям принос за това, както показва футуристичната форма на диспечерската кула.         Скоро № 1 в света? Първоначално истанбулското летище ще обработва по 90 милиона пътници годишно. През 2028 броят им трябва да достигне 200 милиона. Тогава струващато 10,5 милиарда евро летище ще има капацитет от 500 самолета и на него ще се извършват по 2 000 излитания и кацания на ден. Сега най-голямото летище в света е това в Атланта, САЩ: през него преминават по около 104 милиона пътници на година.", "date": "2019.04.06", "title": "Номер 1 в Турция..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394295-%D0%BA%D0%B0%D0%BA%D0%B2%D0%BE%D1%82%D0%BE-%D0%B8-%D0%B4%D0%B0-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D1%82%D1%83%D0%BA-%D0%BD%D0%B0%D1%82%D0%B0%D1%82%D1%8A%D0%BA", "text": "Скандалът с апартаментите не заглъхва: всеки ден нови обвинения. Лошо за Борисов и неговата партия. Премиерът вече предприе мерки, но е ясно, че каквото и да разпореди оттук нататък, все по-малко ще му вярват. Освен ако… Преди предстоящото заседание на Консултативния съвет по национална сигурност, насрочено от президента заради корупцията по високите етажи на властта, премиерът Борисов се опитва да извади зъбите на скандала, който компрометира видни фигури от управляващата партия и създадени от нея институции за борба срещу корупцията. След четирите оставки от миналата седмица, сега в дълъг отпуск излязоха други двама от замесените в съмнително изгодните имотни сделки - шефовете на КПКОНПИ и на следствието Пламен Георгиев и Борислав Сарафов. Двамата ще стоят „встрани“, докато прокуратурата ги проверява. А през това време БСП ще се опита да събере необходимите 48 депутатски подписа за отстраняването на Георгиев от поста му. Моделът Важното за управляващите е, че на 8 април, когато на „Дондуков“ 2 трябва да се съберат премиер, министри, шефове на службите и лидери на политическите сили в 44-тото НС, Борисов ще може да каже: „Каквото трябва, съм го направил. Милост към никого не съм проявил. Чакаме резултатите от проверките\". Депутати от ГЕРБ вече лепят на тази санитарна сеч етикети за високи морални стандарти, задавани от лидера им. Но в същото време социолозите от „Алфа Рисърч“ констатираха, че по отношение на заявката за решителна борба срещу корупцията образът на ГЕРБ чувствително ерозира. Само 12,8% са убедени, че ГЕРБ води най-принципна битка срещу корупцията.     И наистина: предприетите от Борисов неизбежни мерки няма да променят модела, който възпроизвежда корупцията. Част от този процес са имуществените декларации, които заемащите висши публични длъжности (от премиер и президент до висши магистрати и шефове на служби) са задължени да подават пред КПКОНПИ - органа със страховито име, но с установена безполезност в борбата срещу корупцията. Именно разминаването между декларирано и реално придобито имущество беше в основата на последните журналистически разкрития. А всъщност това е работа на КПКОНПИ, в чиито задължения влиза както проверка на декларациите, така и анализ и оценка на имущественото състояние. Работа, за която в доклада за дейността си през 2018 КПКОНПИ декларира, че е свършена. Според въпросния отчет, „служителите на комисията са извършили проверка на 9 066 лица, попадащи в обхвата на закона, като 5 116 лица са подали ежегодни декларации, 3 568 задължени лица са подали встъпителни декларации и 392 задължени лица са подали финални декларации“. На 7 март тази година Пламен Георгиев е цитиран да казва пред парламентарната Комисия за борба срещу корупцията, че „на този етап е постигната основната цел на системата на деклариране и механизма на проверката, като е осигурена прозрачност“. Предвид резултатите към днешна дата определено имаме основание да се съмняваме, че отчетените проверки наистина са били извършени. Иначе парламентарната комисия предлага на Народното събрание да одобри доклада на КПКОНПИ, внесен само две седмици преди избухването на скандала, който започна с имота на Цветанов и продължи с двете супер тераси на шефа на КПКОНПИ и на заместника му Антон Славчев. Затова да припомним: според прокламираното в чл. 2, ал. 2 от Закона за противодействие на корупцията и отнемане на незаконно придобитото имущество, законът има за цел да се защитят интересите на обществото чрез „създаване на гаранции, че лицата, заемащи висши публични длъжности, изпълняват правомощията или задълженията си честно и почтено при спазване на Конституцията и законите“. Този път БСП ще се върне В унисон с действията на президента БСП продължава с настъпателното си поведение - партията очевидно е твърдо решена да предотврати повяхването на скандала. Социалистите ще настояват за предсрочно освобождаване на Георгиев, а по закон това могат да направят една пета от народните представители - тоест, нужни са споменатите по-горе 48 подписа. И тъй като левицата разполага със 79 депутати, това не би трябвало да представлява проблем. Впрочем, по този въпрос социалистите са последователни, тъй като не подкрепиха и избора на Пламен Георгиев за шеф на КПКОНПИ. А с процедурата по отстраняването му си намериха достатъчно добро основание да се върнат в парламента. Но ако на „Позитано“ 20 смятат да градят кампанията си за евроизборите върху асансьора на Цветанов и сауната на Георгиев, добре е да помнят, че самите те са уязвими по същата линия. ДПС пък си имат своите основателни причини да мълчат за скандала. В малкия коалиционен партньор - „Обединени патриоти\" - също са предпазливи. Единствено Валери Симеонов замеси и Николина Ангелкова в сделка за съмнително изгодно жилище, а в отговор министърката обяви, че ще направи „всичко, което разпореди\" Борисов. Но каквото и да разпореди Борисов оттук нататък, все по-малко ще му вярват. Освен ако след оставките и проверките не последват и присъди.    ", "date": "2019.04.06", "title": "Каквото и да разпореди Борисов оттук нататък"}
{"url": "http://www.classa.bg/%D1%81%D0%B2%D1%8F%D1%82/item/394296-68-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BD%D0%B8-%D0%BE%D1%82%D0%BD%D0%B5-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D1%8A%D1%82", "text": "Подобно на Корнелия Нинова, която стройно и систематично подхвана дебата за това какво ни отне демокрацията, тук обобщаваме какво ни отне либерализмът.        В България борците срещу либерализма нарастват с умерен предизборен темп. Отборът на “консерваторите”, “патриотите”, “националистите” и “традиционалистите” е шарен и разнороден. Но едно ги обединява: желанието да навредят на “Демократична България” и да “патриотизират” окончателно ГЕРБ (с БСП вече успяха).     От съдържателна, идеологическа гледна точка обаче възгледите им се простират от Ванкувър до Владивосток, от Вашингтон до Нурсултан (бивша Астана), от доктор до пациент. Затова е време да се внесе малко ред в идейния антилиберален хаос. Подобно на Корнелия Нинова, която стройно и систематично подхвана дебата за това какво ни отне демокрацията, тук обобщаваме какво ни отне либерализмът и защо той толкова много пречи на гореизброените му опоненти. Отнети или в процес на отнемане от либерализма са  следните 68 изконности: 1.       Правото на младите поколения да ходят на война и да умират масово за родината си; 2.       Плановете за национално обединение чрез завземане на територии от съседни държави; 3.       Омразата и заканите към “съюзниците-разбойници”, които са успели да ни сторят това, което ние сме искали да им сторим; 4.       Правото да заявиш на цял свят, че твоята култура е по-висша от останалите; 5.       Правото да изразиш публично омразата си към други култури; 6.       Правото на мъжа да прати жена си в кухнята и да я посъветва да си мълчи; 7.       Телесното наказание; 8.       Смъртното наказание; 9.       Жестоки и унизителни наказания като набиването на кол, окачването на ченгел, изкормването и т.н.; 10.       Членовредителните наказания на хан Крум; 11.       Мълчанието на жената по обществени дела; 12.       Правото на по-силния да насилва у дома; 13.       Задължението на малцинствата да си стоят в кюшетата на публичната сфера; 14.       Разпалването на етническа, верска и религиозна омраза; 15.       Учебниците по история, разпалващи етническа, верска и религиозна омраза; 16.       Жителството (невъзможността да се преместиш в друг град без разрешение); 17.       Забраната и дефицитът на контрацептиви; 18.       Военизираните политически формации; 19.       Насилието като част от политическата надпревара; 20.       Сопаджиите; 21.       Факелните шествия, прерастващи в чупене на витрини и аутодафета на “Хари Потър” и друга подривна литература; 22.       Евреите като враг; 23.       Циганите като техен заместител; 24.       Сорос като обобщен образ и на двете; 25.       Специалните държавни концепции и програми за циганите, евреите, хомосексуалните и Сорос; 26.       Публичното изразяване на усещане за превъзходство от това, че си: - бял; - (православен) християнин; - хетеросексуален; - мъж. 27.       Правото да си хвърляш боклука през балкона; 28.       Правото да хвърляш боклук в реки, дерета и морета; 29.       Правото да бълваш боклук и пушек неограничено и навсякъде; 30.       Забраната на абортите; 31.       Забраните на хомосексуалността; 32.       Правото на общността да решава: - как да се облича индивидът; - как да се подстригва; - колко деца да има; - дали да сключи брак; - с кого да сключи брак; - с кого да спи;         - какви аксесоари и по какъв начин да носи (обици, кръстове, татуировки и т.н.); - дали и колко пъти да ходи на църква. 33.       Задължителната военна служба; 34.       Трудовата повинност; 35.       Турското робство; 36.       Забраната за критично отношение към властта, старейшините и общностните авторитети; 37.       Правото да изсечеш горите и да бетонираш дюните; 38.       Демонизирането на бежанците и мигрантите; 39.       Ловът на бежанци и мигранти по границите; 40.       Правото да награбиш мома на улицата, ако е: - сама; - ако е тъмно; - ако е без забрадка; - ако е с пола над коляното; - ако е с пола под коляното, но непокриваща глезените; - ако ти взима интервю; - ако е с тесен панталон; - ако те заприказва; - ако се усмихва твърде много.   41.       Убеждението, че си открил: - киселото мляко; - компютъра; - таратора; - военната авиация.   42.       Правото на вечна дружба с диктаторите по света; 43.       Правото да анексираш чужди територии; 44.       Правото на война - обявена, открита или тайна (със зелени човечета); 45.       Обвиненията към Запада в лицемерие; 46.       Тричането на кучета; 47.       Цензурата; 48.       Нецензурното говорене на публичните фигури; 49.       Правото на агресия спрямо другия; 50.       Героизирането и  толерантността към мъжката агресия; 51.       Романтиката на отвличането на булки; 52.       Ефективността на уредения брак; 53.       Мъжките времена; 54.       Оградените с тел и кльонове граници; 55.       Визите за напускане на страната; 56.       Радостта от получаването на задграничен паспорт; 57.       Високите мита върху чуждестранните продукти; 58.       Дефицитът на стоки; 59.       Култът към селото и войнствения провинциализъм; 60.       Общественото заклеймяване на заможните и образованите; 61.       Правото на животинска бедност и тотална личностна деградация; 62.       Крайната бедност на три четвърти от хората по Земята; 63.       Правото да се продаваш в робство; 64.       Правото да играеш хоро в защитено високопланинско езеро; 65.       Правото да си автохтонен; 66.       Правото да си автентичен; 67.       Правото да си предмодерен; 68.       Правото да си първобитен.  ", "date": "2019.04.06", "title": "68 неща, които ни отне либерализмът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394297-%D1%81%D0%B2-%D0%BC%D0%B5%D1%82%D0%BE%D0%B4%D0%B8%D0%B9-%D1%81%D0%BB%D0%B0%D0%B2%D1%8F%D0%BD%D0%BE%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "   В ранната си младост той бил избрал военно поприще и десет години управлявал някаква славянска област, подвластна на византийския император. Той обаче почувствал Божието призвание, отказал се от високото си положение и постъпил в манастира, намиращ се в планината Олимп (Мала Азия). Подир някое време тук при него дошъл и по-малкият му брат Константин. От това време те не са се разделяли до смъртта си и заедно извършили великото и забележително дело – създаване на славянската писменост и на християнската просвета всред славяните.     В Моравия светите братя заедно учели народа на христианската вяра с достъпен славянски език и това продължило до смъртта на св. Кирил в Рим. Поради коварните замисли на немското духовенство свети Методий не могъл да се върне в Моравия, а останал в съседната Панония, чийто княз Коцел го върнал обратно при папа Адриан ІІ с молба да го ръкоположи за епископ. От това време свети Методий от обикновен мисионер станал архиепископ на Панония и Моравия, който се подчинявал направо на римския първосветител. Но клеветите продължавали: ту го обвинявали пред местния княз, че Методий открито изобличава неговия нечист живот; ту на римския папа внушавали, че Методий иска да откъсне от неговия диоцез Моравия и Панония; ту в Цариград изпращали съобщения, че Методий много се приспособил към римския папа. Поради това великият светител трябвало вече в преклонна възраст навсякъде лично да се явява и да изобличава нанасяните клевети. Най-после враговете успели да го хвърлят в затвора за две и половина години, откъдето бил освободен само поради строгата заповед на папа Йоан VІІІ. И всред борбата с ожесточените врагове свети Методий продължавал своето дело на славянски равноапостол, като проповядвал словото на божествената истина и като превеждал от гръцки на славянски език свещените книги. Той оставил като скъпоценно наследство превода на всички канонически книги на Свещеното писание и превода на църковноправния сборник Номоканон. Свети Методий Славянобългарски починал на 6 април 885 г. и бил погребан във Велеград и – според житието му – \"лежи във великата моравска църква, от лявата страна, в стената зад олтара на света Богородица\". Древната му служба се запазила в ръкописи от ХІІІ век.", "date": "2019.04.06", "title": "Св. Методий Славянобългарски"}
{"url": "http://www.classa.bg/%D1%81%D0%B2%D1%8F%D1%82/item/394293-%D0%B7%D0%B0%D1%80%D0%B0%D0%B4%D0%B8-%D1%82%D0%BE%D0%B2%D0%B0-%D0%BB%D0%B8-%D0%BF%D0%BE%D0%B1%D0%B5%D0%B4%D0%B8-%D0%B7%D0%B5%D0%BB%D0%B5%D0%BD%D1%81%D0%BA%D0%B8", "text": "Когато фикцията става реалност: главният герой в популярен украински ТВ-сериал най-неочаквано става президент. В реалния живот сега същият актьор спечели първия тур на президентските избори.  Случайност ли е това?         За кого гласуваха 30 процента от украинските граждани на  : за комика и новак в политиката Володимир Зеленски или за Васил Холобродоко, главния герой в комедийния сериал \"Слуга на народа\"? Във филма той изпълнява ролята на учител по история, който бива избран за президент и започва да се бори срещу утвърдените властови структури в страната. Факт е, че в предизборната си кампания Зеленски се възползва от славата си на телевизионна звезда, сякаш искаше да каже на избирателите: \"Холобородко - това съм аз!\" На сайта на кандидата за президент Зеленски откриваме снимка от сериала - Холобородко с чанта под мишница. Същата снимка използват от предизборния му щаб също и във Фейсбук. На рекламните брошури на комика пък четем \"Слуга на народа\". Не е ясно дали в случая се визира телевизионният сериал или едноименната партия, основана през 2017 година, която издигна Зеленски за свой водещ кандидат за президентския пост. Първите епизоди от сериала бяха излъчени още през 2015 година. Но малко преди изборите телевизионният канал \"1+1\" пусна сериала отново.  Как телевизията става реалност Володимир Паниото от Международния институт по социология в Киев (KIIS) прави паралел с датската телевизионна сага \"Борген\". Сериалът, излъчен в Дания през 2010 година, също представлява разказ за властовите игри в политиката. Главната героиня е политик, която неочаквано става министър-председателка на Дания. Година по-късно една жена,  . \"Фактически стана това, което се случва и в сериала. Хората бяха подготвени за това\", казва социологът.       Според Паниото е напълно възможно и в Украйна да се е случило така: имиджът - както на Холобородко, така и на Зеленски - да е повлиял на избирателите. Много от тях биха се радвали ако един обикновен и честен човек, макар и без нужния опит, бъде избран за президент. Експертът обаче посочва и други фактори за изборния успех на Володимир Зеленски. \"Опозицията срещу истаблишмънта\" Преди изборите KIIS проведе анкета сред избирателите, за да си отговори на въпроса защо толкова много украинци застават зад Зеленски. 54 процента от анкетираните са посочили, че ще гласуват за него, защото той не принадлежи към утвърдената система и е ново лице в политиката. Само шест процента са казали, че Зеленски им харесва в ролята на президент, която играе в \"Слуга на народа\". Според Володимир Паниото, това показва, че сериалът е помогнал на шоумена, но не е бил от решаващо значение за изборния му успех. \"Ако погледнем всичко, което продуцентската къща на Зеленски \"Студио Квартал-95\" е произвела през последните 15 години, ще се убедим, че неговият екип очевидно е добре запознат с политиката -  \", казва социологът и добавя, че в този смисъл Зеленски съвсем не изглежда некомпетентен в очите на зрителите.     Андрий Битченко от киевския изследователски център Разумков също не вярва, че сериалът \"Слуга на народа\" е изиграла решаваща роля за изборната победа на Зеленски. По-скоро Зеленски се е превърнал в \"олицетворение на опозицията, която се изправя срещу истаблишмънта\". Продуцентската компания \"Студио Квартал-95\" е сред малкото останали критици на управлението в Украйна от гледна точка на народа. \"В случая това помогна много на Зеленски\", казва Битченко. Не точно с колело Медийната експертка от Украинския институт за медии и комуникации Диана Дуцюк също смята, че успехът на Зеленски не се дължи единствено на ТВ-сериала. \"Години наред тази продуцентска къща формираше цяло едно поколение украинци, които научаваха за политиката от нейните комедийни шоу-програми\", казва тя. В повечето случаи говорим за аполитични хора, които искат да гледат забавни предавания. Дуцюк обаче критикува като \"примитивизиране на политиката\" това, че в сериала президентът ходи на работа с колело. \"Това е примитивна представа\", казва експертката. Истинският Зеленски никога няма да ходи на работа с велосипед, а ще се движи в скъп рейндж ровър с бодигардове.\"Ако стане президент, той няма да се качи на велосипед\", казва тя. Диана Дуцюк е убедена, че повторението на сериала точно преди изборите не е случайно, а част от стратегията на екипа на Зеленски, която се движи на ръба на закона. Тя лично смята, че след изборите трябва да бъдат направени законови промени - включително и заради това, което видяхме сега да се случва в кампанията на кандидата за президент Володимир Зеленски.    ", "date": "2019.04.06", "title": "Заради това ли победи Зеленски?"}
{"url": "http://www.classa.bg/%D1%81%D0%B2%D1%8F%D1%82/item/394288-%D0%BB%D0%B8%D0%B1%D0%B8%D1%8F-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Дойде време да отвоюваме Триполи! В Либия започна нова война: военните взеха всичко в свои ръце-заповед да се вземе Триполи – Кремъл: “Много внимателно наблюдаваме развитието на ситуацията в Либия”   В Либия започна нова война: военните взеха всичко в свои ръце – заповед да се вземе Триполи В Либия започна поредния, но достатъчно очакван поврат на събитията. Започва офанзива в западната част на Либия и Триполи ще бъде главната цел. Задачата е проста — „да освободим западната част на страната от терористи” (включително банди от демократи). Халифа Хафтар призовава бойците в Триполи да вдигнат бял флаг и да сложат оръжията си в името на мира и сигурността на народа на Триполи. Но като се вземе предвид напора на някои от бойците, кръвта е очевидно неизбежна. Настъплението на войските на Халифа Хафтар, които се въоръжават от Русия, Египет и Обединените арабски емирства на този етап, е подкрепено от Обединените арабски емирства и косвено от Франция (която се интересува от договорите за петрол в Киренаика, която Хафтар осигурява). Правителството на Сарадж, което е признато от Запада, се подкрепя от Италия и от думите на Европейския съюз.  Но в действителност Сарадж най-вероятно ще разчита на подкрепата на войнствените банди от Мисурата, които вече са изпратили няколкостотин бойци да защитават Триполи.  Сега правителството се опитва да преговаря с демократичните банди, за да спрат да се борят помежду си и да се обединят в лицето на общия враг.   Либия скочи срещу САЩ: Дойде време да отвоюваме Триполи В неспокойно време живеем, и почти всеки ден напрежението прераства в нов конфликт, което говори за сблъсъка на сили на международната арена. Днес, дойде новина от Либия за започването на нова ( стара) война, която тлее там отдавна. Ние всички днес погледнахме в лицето на съдбата, и пишем имената си в историята. Необходимо е да избиете твърдата земя от под краката на потисниците, които са посявали злото и несправедливостта. Дошло е време да спечелим столицата Триполи   Либийската национална армия (ЛНА) получи заповед да тръгне към столицата Триполи. Командирът на ЛНА Халифа Хафтар излезе със заявление срещу привържениците на правителството на националното единство (ПНЕ), оглавявано от министър-председателя Фаиз Сарай и разположено в номиналната столица.  Министър-председателят на свой ред нареди да се води отбрана. Характерно е, че настъплението започна внезапно, когато генералният секретар на ООН Антониу Гутиереш пристигна в столицата с работно посещение. Той призова страните да спрат дестабилизирането на положението в държавата. Политическите анализатори видяха в събитията, които се развиват в тези часове в Либия, по-дълбок контекст от „обичайното“ проявление на гражданска война, която продължава много години.  Халифа Хафтар има подкрепата на арабския свят. И Сараджа на Запада.  Според генерал Халифа Хафтар лидерите на Ислямската държава (ИДИЛ, терористична организация забранена в Руската Федерация и редица страни)са проникнали в Либия от запад. Всички тези данни показват, че новият кръг на конфронтация има по-дълбоки политически основания от ежедневните сблъсъци. Случайности няма в нашето време, подновяването на нов конфликт в Либия не се случва просто така. Кремъл: “Много внимателно наблюдаваме развитието на ситуацията в Либия” Москва с особено внимание наблюдава развитието на ситуацията в Либия, като счита, че единственият изход е политическото и мирно уреждане на кризата в страната, заяви днес пред журналисти говорителят на Кремъл Дмитрий Песков, цитиран от Ройтерс и ТАСС. «Много внимателно наблюдаваме развитието на ситуацията в Либия», каза той, и добави: «Безусловно, смятаме за най-важно, каквито и да било действия да не доведат до възобновяване на кръвопролитията. Смятаме също за необходимо и по-нататък да продължим да полагаме всички възможни усилия за цялостното уреждане на ситуацията с мирни и политически средства». Попитан дали Москва подкрепя новото настъпление на маршал Халифа Хафтар към Западна Либия, Песков отговори отрицателно и увери, че Русия не се намесва в събитията, съобщи Ройтерс.  ", "date": "2019.04.06", "title": "Либия скочи срещу САЩ"}
{"url": "http://www.classa.bg/%D1%81%D0%B2%D1%8F%D1%82/item/394289-%D0%BD%D0%B0%D1%82%D0%BE-%D0%BE%D0%B1%D0%B5%D1%89%D0%B0-%D0%BC%D0%B0%D1%89%D0%B0%D0%B1%D0%BD%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Ръководителите на МВнР на страните от НАТО в четвъртък взеха решение да разширят мащабите на разузнавателните операции в Черно море, съобщи генералният секретар на алианса Йенс Столтенберг. „Ние увеличаваме нашите усилия в Черно море и в Черноморския регион. Ние току що съгласувахме мерки по увеличение на мащабите на разузнавателната дейност, ученията и по всички въпроси, които, както ние сме твърдо убедени, са важни за региона на Черно море и разбира се, за работата с нашите партньори Грузия и Украйна”, заяви той.     По-рано Столтенберг съобщи, че страните от НАТО са одобрили пакет от мерки по засилването присъствието на алианса в Черно море. Столтенберг заяви, че ще бъде засилена работата по обучението на ВМС и бреговата охрана на Грузия и Украйна, за посещения на кораби, за съвместни учения и за обмен на информация. Постоянният представител на САЩ при НАТО Кей Бейли Хътчисън същи съобщи, че в рамките на „пакета мерки” срещу Русия Алиансът има намерение да отправи повече кораби в региона и да „гарантира сигурното преминаване на украинските съдове през Керченския пролив.“   Превод:  В.Сергеев", "date": "2019.04.06", "title": "НАТО обеща мащабни разузнавателни операции в Черно море"}
{"url": "http://www.classa.bg/%D1%81%D0%B2%D1%8F%D1%82/item/394290-%E2%80%9E%D0%BB%D0%B5%D0%B2%D0%B8%D1%87%D0%B0%D1%80%E2%80%9C-%D1%81%D1%82%D0%B0%D0%BD%D0%B0-%D0%BE%D0%B1%D0%B8%D0%B4%D0%BD%D0%B0-%D0%B4%D1%83%D0%BC%D0%B0-%D0%B2-%D0%B8%D0%B7%D1%80%D0%B0%D0%B5%D0%BB", "text": "Когато израелският премиер Бенямин Нетаняху иска да уязви най-силния си изборен съперник, той му лепва етикета, който мнозина израелци смятат за обида: „Левичар“. Израел бе основан от левите, които доминираха в политическия живот през ранните години на държавата. През 1992 г. те спечелиха 61 от 120-те места в Кнесета – парламента. Близо 30 години по-късно, прогнозата е, че те ще имат само около 25 места след изборите във вторник. Левицата ближе раните си след серия от неуспехи – убийството на премиера Ицхак Рабин през 1995 г., провала на подписаните от него мирни споразумения с палестинците в Осло през 1993 и 1995 г., многократните неуспешни преговори и годините на кръвопролития, които само изостриха гнева и недоверието между двете страни. Сега само 12 процента от израелците евреи се идентифицират като ляво ориентирани, според израелския Института за демокрация. Преди 15-ина години те бяха около двойно повече. 56 процента сега казват за себе си, че са дясно ориентирани – значителен ръст от 40-те процента по онова време. Центристите запазват почти непроменен процента си – 26,5 процента.     Нетаняху е на власт през последните десет години и само след няколко месеца, ако бъде преизбран, ще стане най-дълго управлявалия лидер на страната – очевиден признак, че десницата е във възход. Единственият кандидат с шансове да го победи не е левичар. Бени Ганц – бивш генерал и новак в политиката, е представител на нова партия с центристка платформа. Стремейки се да привлече дясно ориентирани гласоподаватели, 59-годишният Ганц изтъква постиженията си като военен и е прагматик. Той бе начело на израелската армия по време на войната в Газа през 2014 г. между Израел и радикалната ислямистка групировка „Хамас“, при която бяха убити 2100 палестинци, а израелските жертви бяха 67 войници и 6-има цивилни. Генералът използва тези факти в (предизборна) телевизионна реклама, в която специално изтъква броя на убитите палестинци при неговото командване. Той внимава да не отблъсне центристките избиратели и щателно подбира думите си по темата, която повече от всяка друга разделя десницата и левицата в Израел – т.нар. двудържавно решение на израелско-палестинския конфликт. Ганц прави реверанс към левицата, като казва, че Израел трябва да се стреми към мир и да престане да опекунства над палестинците, но млъква, когато стига до въпроса за палестинската държавност. Повечето анкети сочат, че неговата партия „Синьо и бяло“ води пред дясната „Ликуд“ на Нетаняху в пряка надпревара между двете. Но те показват също, че предвожданият от Нетаняху алианс на всички десни партии има повече шансове да си осигури мнозинство. „Предатели“ Нетаняху се опитва да представи Ганц като слаб левичар, който ще застраши сигурността на Израел, като направи териториални отстъпки на палестинците – нещо, което е анатема за десницата. Това е шаблонният подход на Нетаняху, казват неговите опоненти. „Думата „ляв“ е инструмент за делегитимиране на всички и всеки, който е против Нетаняху, – казва депутатът от левоцентристката Партия на труда Мерав Михаели. – Тя стана нещо като ругатня, така че не е изненадващо, че много хора се опитват да я избягват.“ Подготвяйки се за изборите, Нетаняху сключи съюз с антиарабски и крайнодесни политици, някои от които са за анексиране на окупирания от Израел Западен бряг. Най-отявленият критик на Нетаняху за обръщането му все по-надясно е последният „левичар“, който го е победил на избори – Ехуд Барак. И той, като Ганц, е бивш военен. Оттеглилият се вече от политиката 77-годишен Барак казва, че крайната десница е станала водеща сила в израелската политика, подобно на „опашката, която води кучето“. Левицата, казва той, е изпуснала парата. „Левицата имаше визия за Израел – модерно, ционистко, просветено общество в авангарда на развития свят, – каза Барак, който беше премиер от юли 1999 до март 2001 г. – Десните имат своя собствена визия, която е някак си мрачна, ултранационалистическа, донякъде расистка и месианска. Но тя е изгаряща визия, и така ги мотивира.“ Историкът Гади Тауб от факултета за публична политика в Еврейския университет (в Ерусалим), се смята за бивш левичар. Според него левицата е станала елитарна, свръхкритична към собственото си общество и е загубила връзка с обикновените израелци, които са дълбоко скептични относно изгледите за мир с палестинците. „Масата израелци е прагматична. Тя си извлече изводи от провала на лявата визия и промени посоката“, каза Тауб. Няма мир Много израелци смятат, че Барак има главна вина за упадъка на левицата. През 2000 г. той и палестинският лидер Ясер Арафат не успяха да постигнат мирно споразумение. „От онзи ден нататък масата израелци са убедени, че няма партньор (за преговори), че те (палестинците) не искат мир, – каза Анджела Годфри-Голдщайн, ветеран активистка на израелското движение за мир. Избухването на палестинската интифада, или въстание, няколко месеца по-късно още повече разшири пропастта между двете страни. Палестинците извършваха нападения с огнестрелно оръжие и самоубийствени бомбени атентати, а израелците отвръщаха с въздушни удари и армейски набези. Позициите още повече се втвърдиха, когато Израел изтегли войските и изселниците си от Газа през 2005 г. Това доведе дотам, че 2 г. по-късно „Хамас“ установи пълен контрол над целия анклав, което още повече отдалечи изгледите за мир. Ако иска да постигне победа, Ганц ще трябва да убеди избирателите, че той е от същия „калъп“ на бивши (армейски) командири, прескочили в политиката, като Рабин и Ариел Шарон, който беше премиер от 2001 до април 2006 г. На предизборно събитие в Тел Авив във вторник Ганц бе помолен да направи сравнение между себе си и Рабин. „Да бъда сравняван с Ицхак Рабин би бил най-големият комплимент, за който мога да си помисля“ – отвърна той. – Рабин бе центрист, малко вляво, малко вдясно, според това как бихте искали да го определите.“   БТА", "date": "2019.04.06", "title": "„Левичар“ стана обидна дума в Израел"}
{"url": "http://www.classa.bg/%D1%81%D0%B2%D1%8F%D1%82/item/394291-%D0%BC%D0%B0%D1%82%D0%B5%D0%BE-%D1%81%D0%B0%D0%BB%D0%B2%D0%B8%D0%BD%D0%B8-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Италианският вицепремиер и лидер на дясната партия „Лига“ Матео Салвини ще бъде домакин на среща на европейските крайнодесни партии в Милано следващата седмица с цел да изгради съюз преди изборите през май. Салвини се опитва да се позиционира като неформален лидер на евроскептичните популистки сили в Европа, но остава неясно дали подобна официална коалиция ще сработи, предвид политическите различия между партиите и сложната плетеница от съюзи, която вече функционира в Европейския парламент, посочва британският в. Guardian в свой материал, цитиран от БТА.     Европейските десни популисти управляват в Италия, Унгария, Австрия и Полша. Те се радват на голяма електорална подкрепа в още няколко страни, в това число Франция и Холандия и според социологически проучвания ще пожънат значителен успех на изборите през май. Въпреки това прогнозите са, че няма да сформират мнозинство и според повечето анализатори ще им бъде трудно да се обединят в единен фронт. Италиански медии съобщават, че крайнодесни партии от близо 20 страни са поканени на проявата, организирана в понеделник в луксозен хотел в Милано. Говорител на „Лига“ отказа да даде подробности за това кои може да участват, а само каза, че „повече подробности ще бъдат дадени през следващите дни“. Говорител на германската крайнодясна партия „Алтернатива за Германия“ каза, че ще бъде изпратен представител на срещата, но не пожела да влиза в детайли. Салвини заяви миналата седмица, че партньори от други страни от ЕС са го призовавали да започване на сътрудничество. „Разликата между нас и другите е, че те трябва да ходят в чужбина да търсят съюзници… а „Лига“ кани европейски движения в Италия, нашата страна стана централна, благодарение на това правителство“, каза той, след като съобщи за предстоящото следващата седмица събитие. Салвини е вицепремиер на Италия от миналото лято и дясната му коалиция продължава да просперира. Тя спечели миналата седмица изборите в южната област Базиликата, с което сложи край на 24 години управление на левицата. „Сбогом на левицата, а сега да променим Европа“, написа той в Twitter след победата. В манифеста си за европейските избори „Лига“ казва, че ще „подчертае и потвърди общите християнски корени, ще защити националната идентичност и върховенството на италианската конституция над европейските закони и директиви“. Партията се противопоставя твърдо на имиграцията, на засилването на европейската интеграция и на политиките за строги икономии. Салвини направи няколко опита да отнесе посланието си отвъд границите на Италия. Той пътува до Варшава през януари, където има срещи с лидера на „Право и справедливост“ Ярослав Качински и с други членове на дясната управляваща партия. Той заяви, че двете страни започват „Европейска пролет“, която ще сложи край на „германско-френската ос“ на доминация на континента. Тези думи обаче тепърва трябва да прераснат в действително сътрудничество. Политически затруднения по въпроси като Русия са една от причините, заради които алиансът може да се окаже нож с две остриета. Салвини възхвалява президента Владимир Путин, докато полската управляваща партия е по неблагоразположена по отношение на Русия. „Трудно бих могла да си представя тези две партии да седнат на една маса като част от една и съща група в Брюксел“, каза Агата Гостинска-Якубовска от Центъра за европейска реформа. Лидерът на френската крайна десница Марин Льо Пен преди подкрепяше идеята за разширяване на предполагаемия съюз между нейния „Национален сбор“ и „Лига“ на Салвини в „голяма коалиция“ от националистически сили, способни да окажат реално въздействие в Европейския парламент. На предизборните плакати на френската крайнодясна партия има снимка на Льо Пен и Салвини, застанали един до друг, придружена с лозунга „Нашите идеи идват на власт“. Европарламентарната група на Льо Пен „Европа на нациите и свободата“ в момента има 36 места в 751-местния парламент и е най-малката формация в него, след като бе отхвърлена от други десни партии като твърде крайна. Льо Пен не планира да участва в срещата в Милано, каза говорител на партията й, но не пожела да уточни дали „Националният сбор“ ще има представител на форума. Друга възможност е за формален съюз между Салвини и крайнодесния премиер на Унгария Виктор Орбан, който употреби израза „герой в моите очи“ по адрес на италианеца и приветства визитата му във Варшава по-рано тази година. Орбановата партия ФИДЕС все още е член на дясноцентристката Европейска народна партия, въпреки че членството й в тази европейска формация бе временно замразено заради антибрюкселската й реторика и тревогите за върховенството на закона в Унгария. Осведомени източници смятат, че е слабо вероятно Орбан да пътува следващата седмица до Милано, тъй като това би означавало пълно скъсване с ЕНП. Засега Орбан изглежда склонен да отложи това решение, но намекна за възможността за съюз със Салвини след изборите. „След европейските избори ще решим във ФИДЕС кое е най-доброто решение за Унгария: дали да продължим да членуваме в народната партия или да намерим мястото си в нов партиен съюз“, каза миналия месец Орбан. Той заяви, че Италия е единствената голяма европейска държава с правителство, решено да спре миграцията. „Може би това обяснява надеждите, които възлагаме на италианците“, каза той. Европейските крайнодесни лидери организираха няколко срещи през последните години, включително през 2018 г. в Ница, където Льо Пен бе домакин на проява с участието на Герт Вилдерс от холандската Партия на свободата, на Австрийската партия на свободата и на чешкия националист Томио Окамура. Няма засега потвърждение от техните партии, че Вилдерс или новия му крайнодесен съперник в Холандия, Тиери Боде от „Форум за демокрация“, ще участват на срещата в Милано.   БТА", "date": "2019.04.06", "title": "Матео Салвини обединява крайнодесните преди изборите за Европейски парламент"}
{"url": "http://www.classa.bg/%D1%81%D0%B2%D1%8F%D1%82/item/394292-%D0%BA%D0%B0%D0%B7%D1%83%D1%81%D1%8A%D1%82-%D0%BA%D1%8C%D0%BE%D0%B2%D0%B5%D1%88%D0%B8-%D0%B7%D0%B2%D1%83%D1%87%D0%B5%D0%BD-%D1%88%D0%B0%D0%BC%D0%B0%D1%80-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B1%D1%83%D0%BA%D1%83%D1%80%D0%B5%D1%89", "text": "Върховният съд на Румъния отмени мерките срещу безмилостния борец с корупцията Лаура Кьовеши. Това е поражение за онези хора от властта, опитващи се да превърнат румънското правосъдие в свой васал   И все пак то съществува - независимото правосъдие в Румъния. Поне донякъде. Тъй нареченото социаллиберално правителство на Румъния все пак не успя да подчини всички институции. И това е първата добра новина. Върховният съд на страната отмени всички   преди седмица от \"специално звено\" на прокуратурата. Бившата ръководителка на румънската антикорупционна агенция може вече да замине за Брюксел, където тези дни ще бъде взето решението кой ще застане начело на планираната европейска прокуратура. Кьовеши, от която се страхуват много румънски корумпирани и заподозрени в корупция политици, е фаворитката на Европарламента за поста на европейски главен прокурор. Единни срещу безобразията в Румъния Втората новина е не по-малко значима: налична е също и подкрепата на страните-партньорки на Румъния. Най-добрият пример за това е писмото на 12 западни посланици, сред които и германският, с настояване политиката да преустанови  .     Такава загриженост изразиха единодушно и ЕК, и ЕП. Това са последни, почти отчаяни опити за вразумяване на правителството в Букурещ, преди да бъдат наложени санкции. Това би бил първият път, когато на страна-членка се налагат санкции по смисъла на член 7 от Договора за ЕС, докато в същото време тя е ротационен председател на общността.  А какво прави в същото време правителството в Букурещ? - Напълно в неин стил   се гневи заради \"намесата във вътрешните работи на нейната страна\" и напада своите партньори и съюзници. По същия начин се държи и нейният партиен бос - лидерът на т.нар. социалдемократи Ливиу Драгня, който е с условна присъда за изборни манипулации. Неговото здраве трябва много да се е разклатило, след като на второто дело за злоупотреба с власт той не се яви на няколко съдебни заседания - по здравословни причини. Драгня, който е и председател на парламента, беше осъден на първа инстанция на три години и половина затвор. Той и неговите съмишленици се опитват от над две години да подчинят правосъдието, за да не им се бърка то. Досега на няколко пъти президентът Клаус Йоханис и гражданското общество са успявали в последната секунда да дръпнат аварийната спирачка. Но сега и те не успяха да спрат напълно опитите на хора във властта да превърнат правосъдието в свой васал.  Румънци, кажете си! Надеждите на много румънци сега са свързани с Европа. Затова и острата позиция на Брюксел, Страсбург и посланиците на западните партньорски държави беше правилният знак в точното време. В четвъртък президентът Йоханис даде още един знак: едновременно с европейския вот на 26 май румънците ще гласуват и на референдум за това дали са съгласни да продължат да бъдат управлявани от корумпирани и осъдени политици и дали правителството може с извънредни наредби - както правеше досега - да подчинява правосъдието. Предвидимият отговор на тези въпроси от страна на мнозинството от румънските граждани сигурно вече причинява тревоги и безсъние на Драгня и сие.  А  ? Той ще трябва да се извини пред гражданите на общността за колебливото си поведение в толкова много подобни случаи. ЕС трябваше много по-рано да напомни на правителствата в Полша, Унгария и Румъния за общите ни ценности и произтичащите от тях задължения - много настойчиво, а ако трябва и със санкции. За благото на гражданите на тези страни. И за своето собствено благо.    ", "date": "2019.04.06", "title": "Казусът \"Кьовеши\": звучен шамар за правителството в Букурещ"}
{"url": "http://www.classa.bg/%D1%81%D0%B2%D1%8F%D1%82/item/394283-%D1%82%D1%80%D1%8A%D0%BC%D0%BF-%D1%81%D1%8A%D0%B6%D0%B0%D0%BB%D1%8F%D0%B2%D0%B0,-%D1%87%D0%B5-%D1%81%D0%B0%D1%89,-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%85%D0%B0%D1%80%D1%87%D0%B0%D1%82-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%BF%D0%B5%D0%BA%D0%B8%D0%BD-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE", "text": "Президентът на Съединените щати, Доналд Тръмп, се оплака, че неговата страна, както и Русия и Китай, разпределят големи суми за военни разходи и разработване на оръжия, и предложи тези средства да бъдат посветени на други нужди. \"Между Русия, Китай и нас, правим оръжия за стотици милиарди долари, включително ядрени, което е смешно\", каза Тръмп в Овалния кабинет пред пресата, където се срещна на 4 април със заместник-премиера Китай, Лю Хе, за преговори по условията на евентуално търговско споразумение. \"Мисля, че би било много по-добре, ако се срещнем и не направим тези оръжия\", добави той. От своя страна Лю приветства предложението на Тръмп и казва, че според него това би било добра идея. „Както знаете, Китай харчи много пари във военната сфера, ние също, както и Русия, и мисля, че тези три страни могат да се обединят и да спрат разходите, а да похарчат средствата за неща, които могат да бъдат по-продуктивни за постигане на траен мир\" заяви президентът на САЩ.", "date": "2019.04.06", "title": "Тръмп съжалява, че САЩ, Русия и Китай харчат толкова много за отбрана (Пекин приветства предложението)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394285-%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D0%B7%D0%B0-%D1%8A%D0%BF%D1%81%D1%83%D1%80%D1%82", "text": "Жените на рапърите от \"Ъпсурт\" ги съдят заради децата им, пише в. \"Телеграф\". Така излиза, че проблемите в групата не са само на сцената, а и извън нея. Танцьорката Илиана Колева е завела дело срещу бащата на дъщеря си Карина Красимир Геров - Буч. Тя е поискала по-висока издръжка за детето, а на първото заседание през януари съдът им е дал отсрочка да пробват извънсъдебно споразумение, която тече в момента.  Двамата се сдобиха с момиченце на 6 ноември 2013 г., но малко след това се разделиха. От 2015 г. софиянката е обвързана с друг рапър - Игнат Андровски, който се подвизава като Иги. На 14 февруари т.г. двамата станаха родители, като се сдобиха с второ за нея момиченце, което са нарекли Нариса. 39-годишният Буч е ябълката на раздора и в самата група \"Ъпсурт\" - на последната им изява той не се появи на сцената, а най-вероятно така ще бъде и за в бъдеще.     Ицо Хазарта също има драми с майката на голямата си дъщеря Аделина - Диана. Въпреки че са разделени повече от 10 г., тя води ново дело срещу него за родителските си права, след като той спечели попечителството над момиченцето.    През лятото Софийският районен съд е отхвърлил молбата й за възстановяване на родителските права над Аделина и е изменил определените с решение от 2016 г. мерки по отношение на личните отношения - тя има право да вижда детето  си в присъствието на бащата или на друго посочено от него лице всяка първа и трета неделя от месеца от 10 до 13 ч. в първите 6 месеца, а след това - всяка първа и трета неделя от месеца от 10 до 19 ч. Диана избяга от Хазарта в Англия, където чисти къщи, но войната й с него продължава. Ицо от години има нова жена - балерината Женя Димова, която го дари с още една щерка - Лора, която през лятото ще стане на 10.    ", "date": "2019.04.06", "title": "Тежък удар за Ъпсурт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394286-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Опитайте се да действате в съответствие с плановете си. Не се поддавайте на желанието си да рискувате - това може да има, лично за вас, лоши последствия и да ви върне с няколко позиции назад. Възможни са проблеми от професионален характер. Може да се наложи, да коригирате някаква стара грешка. ТЕЛЕЦ ( 21 април - 21 май )  Денят, няма да е богат на социални взаимодействия. Не бъдете прекалено ентусиазирани - действайте строго в рамките и параметрите на вашите отговорности. Правните въпроси и регулиране на съвместни с другите дейности, ще добиват все по-голямо значение. БЛИЗНАЦИ ( 22 май - 21 Юни ) Денят, ще ви припомни, неприятни неща, например лични и социални отговорности или професионален дълг. Красноречието и въображението, едва ли ще ви помогнат, ако не искате или не можете да действате.   РАК ( 22 юни - 23 юли ) Първата половина на деня обещава да бъде стресова. Вероятността от директни пречки и ограничения, ще става все по-висока. Вашите притеснения относно това, дали сте избрали подходящия партньор и дали основата на връзката ви е стабилна, може да се усилят. ЛЪВ ( 24 юли - 23 август ) Днес едва ли ще се насладите на свобода и независимост. Шансът е, да бъдете изправени пред необходимостта да изпълните някои от задълженията си. Сутринта, ще е подходяща за запълване на пропуските в ежедневната ви работа, за поправяне на грешки от личен характер и за въвеждане на изменения в стратегическите ви планове. ДЕВА ( 24-ти август - 23 септември ) Деня ще бъде успешен, ако се придържате към строга дисциплина още от сутринта. Може да преразгледате, старите си планове, свързани с децата. Дори и да сте в най-романтичната фаза на любовта, могат да изплуват някои неприятни нюанси. ВЕЗНИ( 24 септември - 23 октомври) Денят не е благоприятен за нови предприятия, също е неблагоприятен за вашата популярност. Може да се наложи изцяло да се съсредоточите върху семейството или професионалните си отношения. Времето преди обяд, ще е особено опасно, тъй като са възможни здравословни проблеми или такива свързани с дома. СКОРПИОН ( 24 октомври - 22 Ноември ) С напредването на деня, трябва да се организирате, за да свършите по-неприятните задачи. През това време, ще бъдете в състояние да ги изпълните успешно, въпреки че може би, не трябва да очаквате изключителни резултати. Собствените ви съмнения свързани с избраната цел, ще се засилят към вечерта.   СТРЕЛЕЦ ( 23 Ноември - 21 Декември ) Здравето, финансовото ви положение и професионалните цели могат да ви наложат някой ограничения. Може да се сблъскате с пречки, породени от миналите ви грешки. В същото време, ще имате възможност да идентифицирате проблемите и да ги отстраните своевременно. КОЗИРОГ (22 Декември - 20 януари ) Денят призовава за дисциплина и организация. Не бездействайте, особено в началото на деня. При липса на конкретна цел може да сте податливи към депресия, меланхолия и разочарования.  ВОДОЛЕЙ ( 21 януари -  19  февруари ) Днес временно, трябва да се въздържате от романтични приключения. Работата, ще ви спори повече през първата половина на деня. Ако, за изпълнение на задачите ви, трябва уединение, може смело да поискате това от шефа си. Ако имате свои бизнес, трябва да обърнете внимание на въпроси, свързани с управлението, организацията и техническите аспекти на вашия проект.   РИБИ ( 20 февруари - 20 март ) Трябва да обърнете внимание на бъдещите си перспективи, с цялата сериозност на която сте способни. Поискайте от ваш стар партньор или приятел съвет. Основно трябва да се насочите, към реализация на съвместни решения.", "date": "2019.04.06", "title": "Дневен хороскоп 6 април"}
{"url": "http://www.classa.bg/%D1%81%D0%B2%D1%8F%D1%82/item/394287-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B3%D0%BE%D1%82%D0%B2%D0%B8-%D0%BA%D0%B0%D0%BF%D0%B0%D0%BD-%D0%B7%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6", "text": "WikiLeaks съобщи за негласно споразумение между властите на Еквадор и Великобритания за лишаването от политическо убежище основателят на WikiLeaks Джулиан Асанж и последващия му арест в Лондон. Според източника това може да се случи в близко бъдеще. Еквадорското външно министерство нарече тази информация слух.     Миналият декември Великобритания обеща да не екстрадира Асанж в страна, в която ще бъде изправен пред смъртно наказание. Припомняме, че Джулиан Асанж е трън в очите на САЩ и правителството на Доналд Тръмп, които обявиха, че залавянето му е приоритетна задача.    ", "date": "2019.04.06", "title": "Великобритания готви капан за Джулиан Асанж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394284-%D0%BD%D0%B5%D1%80%D0%B5%D0%B0%D0%BB%D0%BD%D0%B0-%D0%BA%D1%80%D0%B0%D1%81%D0%BE%D1%82%D0%B0", "text": "Млада моделка от Русия покорява Инстаграм с удивителната си външност. Тя е толкова красива, че много от последователите й се съмняват дали наистина е истинска.      Невероятните очи на Милена Расалия, пухкавите й устни създават образ, който привлича вниманието не само на мъжете но и на жените. Самата Милена е микробиолог по професия.      Тя често експериментира с външността си, правейки си различни прически и грим. Милена е не само красива, но и умна. Тя има две висши образования, освен микробиолог, е и юрист.      И ако това не е достатъчно, тя танцува, пее и работи също и като модел. Но мъжете не трябва да се надяват, Милена е щастливо омъжена и често помага да съпруга си и в бизнеса му.      Самата Милена твърди, че няма никаква представа как е станала толкова успешна и откъде са се появили феновете й в инстаграм. А тя е следвана вече от 168 хиляди души, които не могат да й се наситят.    ", "date": "2019.04.06", "title": "Нереална красота!"}
{"url": "http://www.classa.bg/%D1%81%D0%B2%D1%8F%D1%82/item/394281-boeing-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D0%BE%D0%B2%D1%80%D0%B5%D0%B4%D0%B8-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-737-max-%D0%B8-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5", "text": "Главният изпълнителен директор на Boeing, Денис Муйленбург, призна, че софтуерът на самолета на компанията е отговорен за произшествията със самолети 737 MAX 8, настъпили в Етиопия и Индонезия. \"Съжаляваме за загубените животи в последните полети на 737\", заяви Муйленбург в съобщение, публикувано в Twitter. В своето изявление той заяви, че очевидно както в етиопския, така и в индонезийския полети, съответно през март и октомври, системата за автоматично стабилизиране (MCAS) е била активирана в отговор на \"грешна\" информация за ъгъла на атака, като така е причинила фаталните злополуки. \"Както ни казаха пилотите, погрешното активиране на функцията MCAS може да се добави към среда, която вече обхваща голямо натоварване, наша отговорност е да премахнем този риск, ние го приемаме и знаем как да го поправим\", добави той. Изпълнителният директор на Boeing направи изявление след предварителния доклад за разследването на полет 302 на Ethiopian Airlines, който миналия месец се разби само няколко минути след излитане от Адис Абеба, причинявайки смъртта на 157 души. Етиопското правителство наскоро потвърди, че пилотите не са могли да контролират самолета, въпреки че са следвали аварийния протокол на Boeing за този модел самолет. Преди катастрофата на самолета на Етиопските авиолинии, друг Boeing 737 MAX 8 отне живота на 189 души, когато се разби през октомври 2018 г. на индонезийското крайбрежие, 13 минути след излитането от Джакарта. След зловещия втори инцидент, Федералната авиационна администрация на САЩ (FAA) съобщи, че има \"някои прилики\" между двете аварии, позиция, която Boeing наскоро призна. След тези инциденти държавите от Европейския съюз и Латинска Америка, както и САЩ, Китай, Южна Корея, Австралия, Турция и Индия, наред с други нации, затвориха своето въздушно пространство за самолети от този модел на Boeing. Всичко това доведе до значителен спад на пазарната стойност на авиационната компания, която реши да преустанови доставките на своя 737 MAX. В съобщението си Муйленбург заяви, че компанията е фокусирана върху работата, за да гарантира, че подобни трагедии никога повече няма да се случат.", "date": "2019.04.06", "title": "Boeing призна за технически повреди в самолетите 737 MAX и се извини на жертвите"}
{"url": "http://www.classa.bg/%D1%81%D0%B2%D1%8F%D1%82/item/394282-%D0%B5%D0%BA%D0%B2%D0%B0%D0%B4%D0%BE%D1%80-%D1%89%D0%B5-%D0%B5%D0%BA%D1%81%D0%BF%D1%83%D0%BB%D1%81%D0%B8%D1%80%D0%B0-%D0%B0%D1%81%D0%B0%D0%BD%D0%B4%D0%B6-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%D1%87%D0%B0%D1%81%D0%BE%D0%B2%D0%B5-%D0%B8%D0%BB%D0%B8-%D0%B4%D0%BD%D0%B8", "text": "Източник от високо ниво съобщил на WikiLeaks, че Джулиан Асанж ще бъде експулсиран в рамките на \"часове или дни\" от еквадорското посолство в Обединеното кралство, за да бъде по-късно арестуван от британските власти. Според WikiLeaks, обвиненията на президента на Еквадор, Ленин Морено, срещу Асанж, са настъпили след появата на информация в портала за случай, който предполагаемо инкриминира президента в корупционни действия. Впоследствие WikiLeaks съобщиха в своя профил в Twitter, че са получили второ потвърждение от \"друг източник\" на високо равнище в еквадорската държава, относно евентуалното експулсиране на Асандж. Външното министерство в Кито каза, че не отговаря на \"слухове, хипотези или догадки, които нямат документална подкрепа\", според El Comercio. Преди няколко дни, въпрос за разследването срещу Морено, известно като \"INA Papers\", бе повдигнат от опозиционния депутат от парламента, Алега Сантос, който получил от анонимен източник досие с документи, според които членове на семейството на еквадорския президент са замесени в престъпления, свързани с корупция, лъжесвидетелстване и пране на пари чрез чуждестранни компании. След разкритието, Морено атакува директно Асандж, обвинявайки го, че е нарушил условията на своето дипломатическо убежище в посолството на Еквадор в Лондон. \"Ако президентът Морено иска незаконно да прекрати убежището на редактора, за да прикрие офшорния скандал, историята ще го осъди\", се казва в отделно изявление, публикувано в Twitter във вторник. Президентът Морено отхвърли обвиненията. Според твърденията му офшорната компания INA Investment е основана от брат му Едуин Морено, по искане на някой, който му дължи пари, за прехвърляне на средствата в Еквадор чрез тази панамска компания. \"Никога не съм знаел, че тази офшорна компания е била създадена\", каза президентът по време на програмата \"Деветдесет минути с Ленин Морено\". В разгара на скандала, адвокатът на Асандж в Еквадор, Карлос Поведа, обясни, че клиентът му няма нищо общо с публикацията. \"Не забравяйте, че WikiLeaks има вътрешна организация и че Асандж вече не е в редакцията, сега ще се обърнем към други инстанции, особено към Междуамериканската комисия,\" каза Поведа. От своя страна бившият президент на Еквадор, Рафаел Кореа, описа случая „INA Papers\" като „един от най-сериозните случаи на корупция в историята на страната\".ь", "date": "2019.04.06", "title": "Еквадор ще експулсира Асандж в рамките на часове или дни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394276-%D0%B4%D0%B0-%D1%82%D1%80%D0%B5%D0%BF%D0%B5%D1%80%D0%B8-%D0%B4%D0%B6%D0%B5%D0%BD%D0%B8-%D1%81%D1%83%D1%88%D0%B8", "text": "Половинката на Кубрат Пулев Андреа вече е в Калифорния. Певицата се похвали със снимка в социалните мрежи от Бавърли Хилс, което е само на час път от Коста Меса, където наскоро любимият й се замеси в чутовен скандал, като целуна репортерката Джени Суши след интервю. Посещението на Андреа не е свързано със случая, а вероятно е по работа, но феновете й не го пропуснаха с коментар - \"Само Кубрат да не я излагаше толкова\" в социалните мрежи. Иначе Андреа и Суши могат да застанат очи в очи на 14 май, ако половинката на Кубрат Пулев го придружи на заседанието на Атлетическата комисия на щата Калифорния, на което целуната репортерка ще присъства със сигурност в качеството си на обвинител.    ", "date": "2019.04.06", "title": "Да трепери Джени Суши!"}
{"url": "http://www.classa.bg/%D1%81%D0%B2%D1%8F%D1%82/item/394277-%D1%80%D0%B5%D0%B4-%D0%B8-%D0%B9%D0%B5%D1%80%D0%B0%D1%80%D1%85%D0%B8%D1%8F-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B1%D0%B8%D0%B6%D1%83%D1%82%D0%B0%D1%82%D0%B0-%D1%81%D0%B8", "text": "Кралица Елизабет II на Обединеното кралство забрани на жената на внука си, принц Хенри, да носи някои скъпоценни камъни от частната кралска колекция, съобщава The Sun, цитирайки източник близо до Уиндзор. Това са бижута с огромна стойност, които британският монарх по своя преценка заема на жените от кралската власт. Решението за прекратяване на тази привилегия за Меган Маркъл, херцогиня на Съсекс, се дължи, според източника, на впечатлението, оставено у Елизабет от \"взискателното поведение\", демонстрирано от жената миналата година, преди да се ожени за принц Хенри. Поради тази причина Бъкингамският дворец е въвел нови и строги правила, насочени към бременната в момента Маккъл, за да се \"поддържа правилния ред и йерархия\" в кралското семейство. Това решение е натъжило Хенри, казва източникът. Според тази информация, кралицата е уведомила принц Уилям, по-големият брат на Хенри, че частите от кралската колекция, носени от майка му, покойната принцеса Даяна, няма да бъдат достъпни за Меган Маркъл, но ще останат достъпни за жена му, Кейт Мидълтън, херцогинята на Кеймбридж. По-рано бе съобщено, че принц Чарлз Уелски е разубедил снаха си Меган да носи тиара на вечеря по време на първото си официално посещение във Фиджи през октомври миналата година, за да не изглежда \"прекалено екстравагантна\". Също така, по време на подготовката за сватбата на Меган и Хенри миналата година, булката изразила намерението си да носи диадема с изумруди, но искането й било отхвърлено, защото произходът на бижуто не можел да бъде установен. Тогава Хенри твърди, че е казал на служителите на кралската къща \"Това, което Меган иска, го получава,\" което е причинило несъгласието на кралицата.", "date": "2019.04.06", "title": "\"Ред и йерархия\": Кралицата забрани на Меган Маркъл достъп до бижутата си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394279-%D0%BE%D0%BF%D0%BB%D1%8E%D1%85%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D0%BA%D0%B0%D0%BC%D0%B5%D0%BB%D0%B8%D1%8F", "text": "Камелия реши отново да напомни на всички, че е царица на провокацията. Чалга дивата винаги прави впечатление с екстравагантна външност и го доказа на последното си участие.      Изпълнителката на \"Защо повярвах\" се появи на участие в нощен клуб с доста шармантно облекло - спортен клин, върху него розов цял бански и дънково яке. \"Харесвам ли ви така? Казаха ми, че приличам на Барби\", написа Камелия над снимка от вечерта.      Певицата получи масов хейт за стила си. Социалните мрежи прегряха от негативни коментари относно облеклото й. А ето някои от любопитните коментари, оставени под фотоса:  \"На нищо не приличаш, честно\",  \"Не мисля, че тоалетът е подходящ за сцена, по-скоро за фитнеса, без обувките, разбира се\", \"С тези дрехи приличаш повече на Freddie Mercury\", \"Цветна акто паун\".       Камелия винаги е залагала на сценична визия, когато е ангажирана по работа. Тя е с ясното съзнание, че шоубизнесът изисква от нея да бъде различна и именно заради това толкова години е сред топ имената в бранша.    ", "date": "2019.04.06", "title": "Оплюха жестоко Камелия"}
{"url": "http://www.classa.bg/%D1%81%D0%B2%D1%8F%D1%82/item/394278-%D0%BA%D1%83%D0%B1%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE%D1%82%D0%BE-%D0%B4%D0%BE%D1%81%D1%82%D0%B0%D0%B2%D1%8F%D0%BD%D0%B5-%D0%BD%D0%B0-%D1%85%D0%B0%D0%BF%D1%87%D0%B5%D1%82%D0%B0,-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0%D1%89%D0%B8-%D0%BE%D1%82-%D1%85%D0%B8%D0%B2", "text": "Куба започна на 6 март безплатната доставка на пре-експозиционния профилактичен медикамент (PPrE), който предотвратява разпространението на ХИВ при здрави хора, в рамките на програма, която все още е в етап на тестване, съобщиха местните местните медии. \"Смятаме, че това е комбинирана терапия, с основната цел за промяна на рисковото поведение\", каза Ниура Перес Кастро, ръководителка на общинската програма за превенция на ХИВ / СПИН и хепатит. Перес Кастро заяви, че лекарството ще се дава на тези хора, които имат по-висок риск от заразяване с вируса на човешка имунна недостатъчност. Според експерти, PrEP може да намали риска от инфекция с повече от 90% при хора, които са изложени на HIV вирус, ако приемат лекарството всеки ден. Препоръчва се и правилното използване на презервативи, за да се избегне заразяване с други болести, предавани по полов път, като гонорея или сифилис. Експерименталната програма, дело на Панамериканската здравна организация (PAHO), започна да се прилага миналия месец в община Карденас, в северната част на острова, където има 234 души с HIV, а всяка година се появяват тридесет нови случая. В момента 28 човека, които отговарят на изискванията, са получили гореспоменатото хапче безплатно. Понастоящем в Куба има около 23 000 случая на ХИВ - със смъртност от 17% - от които 83% получават безплатно антиретровирусно лечение. PrEP е сравнително ново лечение на американския континент, според PAHO до миналата година само САЩ, Канада, Бразилия, Бахамските острови и Барбадос са го включили в своята система за обществено здравеопазване.", "date": "2019.04.06", "title": "Куба започва безплатното доставяне на хапчета, предпазващи от ХИВ"}
{"url": "http://www.classa.bg/%D1%81%D0%B2%D1%8F%D1%82/item/394280-%D1%81%D0%B8%D0%BB%D0%B8%D1%82%D0%B5-%D0%BD%D0%B0-%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%8F-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D1%85%D0%B0%D1%84%D1%82%D0%B0%D1%80-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%82%D0%B5%D0%BB%D0%BD%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%BA%D1%8A%D0%BC-%D1%82%D1%80%D0%B8%D0%BF%D0%BE%D0%BB%D0%B8", "text": "Халифа Хафтар, ръководител на Либийската национална армия (LNA), обяви началото на офанзива за поемане контрола над Триполи и освобождаване от \"милиции и терористи \" столицата на страната, контролирана от правителството на националното споразумение (GAN) на Файез Ал Сараж, подкрепяно от ООН. Съобщението, в което Хафтар е обещал да защити чужденци, цивилни и онези, които сложат оръжие пред войските му, гарантирайки тяхната безопасност, дойде час след като войските му завладяха град Гариан, на около 100 километра на юг от Триполи. За да противодейства на силите на Хафтар, правителството на Ал Сараж нареди военно укрепване, а в столицата влезе военен конвой от град Мисурата, съобщава \"Либийски наблюдател\". Хафтар е подкрепян от Египет и Обединените арабски емирства, които го възприемат като \"силен човек\", който може да противодейства на ислямистите, докато неговите опоненти го считат за новия Кадафи. След операцията срещу \"терористите\" през януари в южната част на страната, силите на Хафтар завзеха земи с големи нефтени находища. В допълнение към тези две администрации в постоянно съперничество, в Либия действат различни милиции, които упражняват контрол над определени територии и имат съюзи с местни племена. Според последната информация, Либийската национална армия се намира на около 27 километра от столицата. Правителството на Националното споразумение затвори всички свои пристанища и входове в либийската столица, \"за да отговори на предстоящо нападение срещу Триполи\", се казва в изявление. Ал Сараж е наредил на силите си \"да се изправят пред всяка заплаха, която има за цел да наруши мира във всяка част на страната\". Той също така разреши извършването на въздушни удари, за да отблъсне агресията от \"заплахата за живота на цивилни и за жизненоважни съоръжения\". В същото време Ал Сараж твърди, че конфликтът няма военно решение. От своя страна, говорителят на либийската национална армия, Ахмед Мисмари, заяви, че те не искат Триполи \"заради власт или пари, а за възстановяване на достойнството\". След ескалирането на напрежението, Обединеното кралство поиска спешно заседание на Съвета за сигурност на ООН, което ще се състои при затворени врати, за да разгледа ситуацията в Либия.", "date": "2019.04.06", "title": "Силите на либийския командир Хафтар започват \"освободителна\" офанзива към Триполи"}
