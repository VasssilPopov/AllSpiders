{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401448-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B7%D0%B8,-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D0%B8-%D0%B0%D0%BD%D1%82%D1%80%D0%BE%D0%BF%D0%BE%D0%BB%D0%BE%D0%B7%D0%B8-%D0%BE%D0%B1%D0%B8%D0%BA%D0%BE%D0%BB%D0%B8%D1%85%D0%B0-%D1%81%D1%83%D1%82%D1%80%D0%B5%D1%88%D0%BD%D0%B8%D1%82%D0%B5-%D0%B1%D0%BB%D0%BE%D0%BA%D0%BE%D0%B2%D0%B5", "text": "      За резултатите от местния вот на 27 октомври пред БНТ говориха Харалан Александров, социален антрополог и Цветозар Томов, социолог.   Според Харалан Александров е очевидно, че големите системни партии са в добра кондиция. „ГЕРБ запазва водещата си позиция много категорично, много убедително. БСП прави много сериозна стъпка, като имаме предвид, че тя беше в нещо като будна кома и сега отново е на терена. ДПС, която мина през труден период отново много силно се връща, което в някакъв смисъл говори за нормализация на политическата система.“, каза той \"Манолова привлича наказателен вот срещу ГЕРБ, но тези хора не са десни. Кандидатите на ГЕРБ спечелиха от раз, но ще работят с доста цветни общински съвети\", допълни социалният антрополог. Според него резултатите са стабилизирали управлението, но хората са сигнализирали, че искат повече внимание и работа\", коментира социалният антрополог. \"Резултатът на патриотичните партии беше лош, но това е нормално предвид отношенията им последните месеци. На фона на това ВМРО имаха добри резултати\", разкри Александров.  „Мисля, че в общи линии тези избори потвърдиха тази картина на политическите настроения, която се отрази и на резултатите от изборите през май за Европейски парламент, разбира се при тардиционно по-големия интерес и по-високата активност.“, обясни Томов. Според него тези избори са затвърдили резултатите от евроизборите. \"За Бонев гласуваха млади хора, а и от \"Демократична България\" се справиха добре\", каза Томов. По думите му ГЕРБ са загубили 80 000 гласа на кметските избори и управляващите имат проблем с т.нар градска десница. \"Манолова беше подкрепена от десни партии, но не и от десни избиратели\", заяви Томов. \"Не очаквам нито Бонев, нито \"Демократична България\" да изразят подкрепа към кандидатите на втори тур\", разкри Цветозар Томов.   В сутрешния блок на Нова тв бяха поканени политологът Стойчо Стойчев и социологът от „Тренд“ Атанас Стефанов. Според Стойчев хората, които са гласували за Борислав Игнатов няма да отидат да гласуват на балотажа за Мая Манолова и Йорданка Фандъкова По думите му, ако ГЕРБ успеят да мобилизират 200 000 души, какъвто е обичайният брой на електората им в София, ще успеят да спечелят на балотажа. За София очаквам спокойна кампания, каза той. Позитивният вот на изборите беше за Борис Бонев, заяви Стойчев. Според неговата хипотеза Бонев би имал по-успешен резултат от Мая Манолова, ако беше останал на балотаж, а тя е носител на партийност и е свързана с БСП. Според Стойчев избирателите в София, подкрепили на първи тур Борислав Игнатов, на балотажа масово няма да гласуват. „Тези, които отидат да гласуват за районни кметове, ще гласуват за тях, но ще се въздържат да гласуват за един от двамата кандидати за столичен кмет“, каза още Стойчев. По думите му в България на балотажа винаги се мобилизира много силен антивот. Коментарът на Атанас Стефанов бе, че много често при балотажите има умора. Според него столицата не е синя и червена, тя е на много повече части кандидатури като тази на Борис Бонев имат шанс за в бъдеще. Според Стойчев основната цел на кандидатите, останали на трето и четвърто място на първи тур, ще е да повишат политическата си цена, като се очаква чак в края на работната седмица да призоват за подкрепа на един или друг кандидат на балотажа.  „Ключовото за балотажа е, че Мая Манолова засега не произвежда този наказателен вот. Това ще натежи върху това избирателите на Игнатов и Бонев по-скоро да не участват в балотажа”, съгласи се Атанас Стефанов. Той определи като втората голяма битка на балотажа тази в Пловдив.  „Това също е един подчертано десен град. Струва ми се, че вече е по-десен и от София. Това си личи и от този вот”, коментира Стефанов. „Там интересно ще е да видим или тези, които не са излезли да гласуват, или как ще бъдат пренасочени гласовете, събрани от третия и четвъртия”. Що се отнася до exit poll проучванията в деня на първи тур, които даваха преднина на Дани Каназирева пред Славчо Атанасов, Стефанов обясни, че е имало злоумишлена намеса върху изследването. „Имало е организация, която е искала да произведе намеса върху местата, където се извършва exit poll. Видяхме кое е било заинтересованото лице – Дани Каназирева”, каза той. Що се отнася до балотажа във Варна политолозите смятат, че там изборът е непредсказуем. Пред бТВ говориха политологът Петър Чолаков и социологът Стефан Георгиев (на снимката) пред бТВ.     Според двамата коментатоир избирателната активност едва ли ще се повиши в неделя на втория тур на местните избори, когато в 2/3 от областните центрове ще се решават на балотаж кой ще е градоначалник. Според Чолаков повечето хора, особено в столицата, ще решат, че битката е предрешена и няма да излязат да дадат своя глас. Както знаете в столицата балотажът  е между Мая Манолова и Йорданка Фандъкова. Чолаков коментира и че има пропукване на хегемонията на ГЕРБ, но без основната позиционна сила БСП да успява да надделее решително в тази битка. Според Стефан Георгиев областният победител е ГЕРБ, но картината в страната е много шарена, понеже в някои общински центрове партията е на трето място. Той обясни, че на втори тур ще се наблюдава конфигуриацията  статукво- промяна. Чолаков изтъкна, че българският избирател не е толкова критичен към прегрешенията на политиците и вероятно това е и бъдещето  - политици да печелят избори от затвора, като визира победата на кандидта-кмета от Несебър, който спечели убедително с близо 60% подкрепа, докато е зад решетките.        „ГЕБР ще има проблеми навсякъде със сглобяването на мнозинства в общинските съвети“ смята политологът Георги Киряков, който заедно с политологът Кольо Колев също бяха гости в бТВ. И двамата са на мнение, че безспорно най-драматичен ще бъде балотажът в София. „Пиарите на Фандъкова се опитват да представят битката за София не за промяна, а като битка с червената заплаха. Това няма връзка със здравия разум“ заяви Кольо Колев. Според него, загубата на досегашната кметица би бил тежък удар върху имиджа на ГЕРБ, а това може да бъде началото на края на управлението им. „Тази година екзит половете даваха доста голямо отклонение. Близо 50% от хората, които бяха помолени да повторят анонимно вота си, отказаха да го направят. Това е индикатор за едно нещо – страх“, заяви още Колев. Според Киряков на балотажа в столицата е много важно поведението на протестния вот. Дали хората, които искат да се смени статуквото, ще отидат да подкрепят Мая Манолова не на база компетентността й, а защото искат промяна. „ГЕРБ ще има проблеми навсякъде със сглобяването на мнозинства в общинските съвети, защото на много места нямат мнозинство и ще трябва да се договарят с много повече партии. Така ще се наложи да правят много повече компромиси, включително в София“ допълни Киряков.  ", "date": "2019.10.29", "title": "Политолози, социолози и антрополози обиколиха сутрешните блокове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401439-%D0%B3%D1%80%D0%B8%D1%88%D0%BE-%D1%8F%D0%B7%D0%B4%D0%B8-%D1%81%D0%B5%D0%BA%D1%81%D0%B8-%D1%84%D1%80%D0%B0%D0%BD%D1%86%D1%83%D0%B7%D0%BE%D0%B9%D0%BA%D0%B0", "text": "Григор Димитров стартира днес участието си на Мастърса в Париж с мач срещу Юго Умбер (около 17 часа). Преди двубоя обаче страстите бяха нажежени, след като се появиха снимки на българина с френската му колежка Ализе Лим. Кадрите, за които се твърди, че са от миналата година, впечатлиха феновете и на двамата.  Отдавна се твърди, че Гришо и Лим са добри приятели.  , което обаче не бе потвърдено.  На едната снимка красавицата е \"обяздена\" от Григор, като двамата очевидно се забавляват, докато се разхождат из Париж. На другата пък се показват с бяла пяна в устите, след като са пили някаква напитка.  Появилите се в социалната мрежа фотоси дават нови поводи за размисъл, като феновете на българина се питат дали и сега той не е с Ализе Лим, която да му вдъхне сили за Мастърса в Париж.            ", "date": "2019.10.29", "title": "Гришо язди секси французойка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401440-%D1%81%D0%B5%D0%BA%D1%81%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%B6%D0%B5%D0%BD%D0%B5%D0%BD-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82", "text": "Футболна звезда от Висшата лига бе замесен в сексскандал. Името на женения футболист не се споменава, но той имал 8-месечна афера с елитна компаньонка и сложил край, след като съпругата му забременяла, съобщава „Дейли Стар“.  Анастасия е ескорт в известна агенция за компаньонки, която според информация на изданието отпреди десетина дни обслужвала играчи от тимове в английски елит. Компаньонката разкри, че имала доходоносна връзка с популярен футболист от Висшата лига и се срещала с него в продължение на месеци. Двамата се запознали на частно секспарти в Лондон.    „Мисля, че ако той не беше женен, щяхме да се съберем. Срещнах го на секспарти и той ми стана татко паричко за осем месеца. Плати за луксозния ми начин на живот и имахме дискретна афера. Ходехме по празници на далечни места, защото се плашеше от папараците. Веднъж отидохме в Бора Бора! Беше невероятно!\", разказва Анастасия, която в замяна на компанията си получавала по 20 000 паунда месечна издръжка и била обсипана с подаръци. Двамата правели секс по два или три пъти на ден, когато били заедно. Всичко приключило за миг, след като съпругата на футболиста забременяла.            ", "date": "2019.10.29", "title": "Сексскандал с женен футболист"}
{"url": "http://www.classa.bg/%D1%81%D0%B2%D1%8F%D1%82/item/401441-%D0%B2-%D1%82%D1%8E%D1%80%D0%B8%D0%BD%D0%B3%D0%B8%D1%8F,-%D0%B0-%D1%81%D0%BA%D0%BE%D1%80%D0%BE-%D0%B8-%D0%B2-%D1%86%D1%8F%D0%BB%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Хубава каша: тъкмо утвърдените центристки партии се провалиха в Тюрингия с гръм и трясък. Спечелиха политическите крайности. Какво означава това за цяла Германия?       Каква каша само се забърка в Тюрингия! Двете политически крайности вече представляват мнозинство в тази германска провинция. Лявата партия, наследница на някогашната ГЕСП, управлявала по времето на ГДР, събра най-много гласове. А втори са десните популисти от „Алтернатива за Германия“. Така малката Тюрингия, със само 2,1 милиона жители, стана федералната провинция с най-силно изразена политическа поляризация. Разединението се усещаше още по време на предизборната кампания и можеше да се предвиди какво ще последва - политическо противопоставяне със силно противоборство. Какво трябва да направи ХДС Утвърдените политически партии се провалиха грандиозно на изборите в Тюрингия. Социалдемократите, либералите и Зелените получиха доста оскъдни, едноцифрени, резултати. А Християндемократическият съюз (ХДС), който отбеляза масивни загуби на гласове, все пак успя да събере над 20 %  подкрепа - свидетелствоза това, че все още има някакъв политически център. Затова изборният резултат е не само тревожен сигнал, но и лъч на надежда. Сега ХДС е длъжен да поеме ролята на обществен посредник, независимо от това колко трудни ще бъдат коалиционните преговори и сформирането на провинциално правителство. Защото в случая не става дума само за Тюрингия. Търсенето на компромисни решения и на политически баланс са политически и граждански добродетели, които трябва да бъдат възродени. И това важи не само за ХДС в Тюрингия, а и за политиката му в цяла Германия. Партийната лидерка Анегрет Крамп-Каренбаур би трябвало да преследва една основна цел - да подготви ХДС за ролята му като партия на отговорността, която залага на политическото сътрудничество. Неразумно ще е партията да налива още масло в огъня, само за да се профилира допълнително. Ако ХДС реши да се държи така, сякаш Лявата партия и   не съществуват, или се задоволява само с това да ги атакува вербално, проблемите ще си останат нерешени. Партия на отговорността? ХДС има традиция да поема политическа отговорност за управлението на Германия. Във времената на Студената война Съюзът се застъпваше за единението в Европа и продължаваше да вярва в германското единство. Сегашната му работа би трябвало да е насочена към опазването на това единство и поставянето на политическите крайности под контрол. ХДС навярно би успял в това, ако конкретизира политическия си профил, така че да е привлекателен за центристките сили в обществото. В Европа могат да се намерят и други подобни примери. Напоследък някои християндемократически партии с ясен либерално-консервативен профил успяха да отбележат добри изборни резултати и така отново да укрепят политическия център - например в Австрия. По предизборните плакати и партийните форуми ХДС постоянно претендираше, че е центристка партия. Това не бе особено трудно във времената, когато и редица други партии се тълпяха в центъра, но днес ситуацията е друга. ХДС сега трябва да покаже, че има сили да реализира тези свои претенции. Ако процесът на поляризация не бъде спрян, един ден и на национално ниво може да се повтори това, което се случи в Тюрингия. Създаването на правителствена коалиция от центристки сили явно ще става все по-сложно.", "date": "2019.10.29", "title": "В Тюрингия, а скоро и в цяла Германия?"}
{"url": "http://www.classa.bg/%D1%81%D0%B2%D1%8F%D1%82/item/401442-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%80%D0%B0%D1%81%D1%82%D0%B5-%D0%B2%D1%8A%D0%BF%D1%80%D0%B5%D0%BA%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Глобалната търговия се разширява по-бавно след световната финансова криза през 2008 г., като търговското напрежение между САЩ и Китай създаде нови несигурности. Тези, които се опасяват, че споровете между двата най-големи износителя в света вещаят края на търговията обаче изпускат по-голямата картина. Търговията е ключов двигател на икономическия растеж, така че трябва да я оправим, пише за Financial Times Жозе Виналс, председател на английската банка Standard Chartered. Рискът от сътресения в световната търговия е реален - и би бил много вреден за глобалната икономика. Но ако погледнем какво става извън оста Китай-САЩ, има добри новини. Ново проучване на Standard Chartered, Trade20, показва, че широк кръг от икономики в Азиатско-Тихоокеанския регион, Африка и Близкия изток значително са подобрили потенциала си за търговски растеж чрез отваряне на пазарите, диверсифициране на износа, усилване на икономическия динамизъм и укрепване на физическата и цифрова инфраструктура. Подпомогнати от регионални търговски сделки и политики на либерализиране, няколко членове на Асоциацията на страните от Югоизточна Азия (ASEAN) - Виетнам, Индонезия и Тайланд - постигат силен напредък в отварянето за търговия, както и Индия. Тъй като веригите за доставки през Китай са застрашени, международните компании вече се диверсифицират към тези икономики, което ги прави по-интересни като инвестиционни възможности, експортни пазари и партньори във веригата на доставки. Разбира се, по-големите икономики имат най-голям търговски потенциал в абсолютно изражение, но по-малките страни могат да си съперничат с тях по отношение на бързината на прогреса и потенциала за растеж на търговията отнесено към размера им. Кот д'Ивоар, Кения и Оман са във възходяща траектория, напредвайки бързо от сравнително ниска начална точка. По-малките страни, като тези, също биха могли да се възползват от диверсифицирането на веригите за доставки от мултинационалните компании Дори ако САЩ и Китай успеят да постигнат споразумение за нова търговска сделка - която би донесла огромни ползи - натискът за диверсифицирани вериги за доставки ще продължи. Сблъсквайки се с несигурността, много компании ще искат да се защитят от бъдещи прекъсвания на търговията или нови мита, като произвеждат един и същ продукт в повече от една държава. Въпреки че това първоначално може да предизвика сътресения и да е по-малко ефективно, то ще направи глобалната търговия по-устойчива в дългосрочен план. По-нататъшен растеж на търговията е възможен независимо какво се случва със САЩ и Китай. Повечето държави осъзнават, че търговията е критичен лост за ускоряване на икономическото развитие, увеличаване на конкуренцията и подобряване на производителността. Моделите на търговията ще продължат да стават все по-сложни и диверсифицирани, тъй като новите пазари се утвърждават - по-специално Индия и икономиките от ASEAN. Друг положителен знак за глобалната търговия е, че се подписват или са в процес на преговори широка гама от нови споразумения за свободна търговия. ЕС е в преговори за множество търговски сделки и наскоро постигна споразумения с Япония, Виетнам и южноамериканския търговски блок Меркосур. Има и няколко регионални пакта в Азия и Африка. Британия след Brexit също ще се опита да договори нови търговски сделки и ще иска да го направи бързо. Търговските споразумения подкрепят износа и брутния вътрешен продукт във времето, показват проучвания. По-мащабните регионални търговски сделки увеличават конкурентния натиск в участващите страни, което кара местните предприятия да стават по-ефективни и продуктивни. Освен това те предлагат шанс на държавите да се специализират в най-производителните индустрии. Истинският въпрос, който трябва да си зададем сега, е как да гарантираме, че свободната търговия се признава като сила за добро. Никога не трябва да забравяме, че безпокойството на избирателите по отношение на глобализацията доведе до нарастващ протекционизъм и въобще до голяма част от враждебността към търговията. Кризата от 2008 г. подчерта неравномерното разпределение на ползите от глобализацията. Настъпилият в резултат на това икономическия спад засегна тежко уязвимото население, като го накара да постави под съмнение достойнствата на имиграцията, свободната търговия и инвестициите. Несъмнено свободната търговия има огромна сила да носи просперитет по целия свят. Но нарастващият популизъм и текущите търговски спорове ни напомнят, че трябва да работим по-усилено, за да гарантираме, че ползите се усещат възможно най-широко в рамките на държавите. Политическите лидери имат отговорността да прилагат всеобхватни социални и икономически политики, а частните компании трябва да действат отговорно и да инвестират в общностите, които обслужват. Ако не бъде постигнато търговско споразумение между САЩ и Китай, това ще бъде много жалко и разрушително за глобалната икономика, но тенденцията към увеличаване на световната търговия далеч не е приключила. Тя остава нашата най-добра надежда за растеж.", "date": "2019.10.29", "title": "Глобалната търговия ще продължи да расте въпреки напрежението между САЩ и Китай"}
{"url": "http://www.classa.bg/%D1%81%D0%B2%D1%8F%D1%82/item/401443-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D1%80%D0%B8%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D1%81-%D0%B7%D0%B0-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-brexit", "text": "Британският премиер Борис Джонсън прие предложението на Европейския съюз за тримесечно удължаване на крайния срок за отлагане на Brexit до 31 януари. Това отлага риска от излизането на страната без споразумение от блока в четвъртък, но все още рискът не отпада напълно. Очаквано премиерът се подчини на думата на закона, който изисква да приеме новото отлагане, предложено му от блока. След седмици в търсене на пролука в законодателството в крайна сметка екипът на Джонсън не можа да открие такава, която да предотврати отлагането. Нямам свобода на действие“, написа Джонсън в писмо, публикувано от неговия офис. Премиерът посочва още, че това е „вредно за демокрацията“ и призова европейските лидери да гарантират, че това ще е последното отлагане. Говорител на Туск потвърди получаването на писмото от Джонсън, което означава, че ЕС започва 24-часова процедура по утвърждаването на новата дата за раздялата с Великобритания. „Премиерът Борис Джонсън сега потвърди съгласието на Обединеното кралство за гъвкаво удължаване на Брекзита в писмо до председателя на Европейския съвет Доналд Туск. Писмената процедура сред 27-те страни членки за официализиране на решението ще започне скоро\", каза говорителят Пребен Аман, цитиран от БТА. Междувременно опитът на Борис Джонсън да свика предсрочни избори беше отхвърлен от парламента в понеделник. Депутатите гласуваха с 299 срещу 70 за новия вот – далеч от мнозинството от две трети в Камарата на представителите от 650 души, необходимо за иницииране на гласуване. По-рано в понеделник идерът на опозицията Джереми Корбин заяви, че неговите депутати не могат да подкрепят вота в понеделник, тъй като те нямат доверие на Джонсън и не могат да разчитат на гаранциите му. Позицията на Лейбъристката партия бе потвърдена от източник на Bloomberg, според когото депутатите няма да гласуват в понеделник. По-късно в изказване Джонсън заяви, че ще направи нов опит за произвеждане на предсрочни парламентарни избори в страната, предадоха Асошиейтед прес и ТАСС. Джонсън настоя, че страната се нуждае от нови избори, за да излезе от задънената улица с напускането си на Европейския съюз. \"Не можем да позволим парламентът да остане парализиран. По един или друг начин трябва да отидем на избори. Тази вечер правителството ще уведоми Камарата на общините за намерението си да внесе за разглеждане малък законопроект, който да позволи осъществяването на избори на 12 декември, за да можем най-накрая да извършим Брекзита\", каза пред депутатите Джонсън.", "date": "2019.10.29", "title": "Борис Джонсън прие предложението на ЕС за удължаване на Brexit*"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401444-%D1%81-%D1%82%D0%B0%D0%B7%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%B3%D0%B5%D1%80%D0%B1-%D1%89%D0%B5-%D0%BF%D0%B0%D0%B4%D0%BD%D0%B5-%D1%81%D0%BB%D0%B5%D0%B4-30-%D0%B3", "text": "Колкото по-бързо градската десница се разпусне и БСП изтрезнее, толкова по-добре за политическия пейзаж. Винаги съм се надявал, че партиите схващат деня след изборите като ден за равносметка, за осмисляне и за покаяние. И винаги не съм бил прав, тъй като денят след вота е съвсем нормален ден за българския партиец. В този ден той продължава да се рее на два метра над земята, да живее в своя измислен свят, където продължава да словоблудства и да се къпе в измислената народна любов.     Целият анализ на Бойко Борисов например започна и приключи с \"безапелационна победа за ГЕРБ\". ГЕРБ, разбира се, победи, и то категорично - едва ли може да има друг прочит на изборните резултати. Управляваща партия взе отново от раз кметските места в Бургас, Велико Търново, Габрово, Стара Загора и с помощ - в Кюстендил и Монтана. Това е успех. Нещо повече - ГЕРБ разшири присъствието си, като отбеляза чисти победи в Хасково и Враца.  Ако анализът на Борисов спре дотук обаче, няма да е пълен. ГЕРБ влоши резултатите си в Русе, където партията се разцепи; в Благоевград, където Камбитов очевидно е харесван само от твърдото ядро; в Смолян; във Варна - където Портних все още е \"на кантар\", и, разбира се - в София! Ако Борисов вижда безапелационна победа при тези резултати в София (минус 100 000 гласа за Йорданка Фандъкова) и във Варна (минус 35 000 гласа за Портних), очевидно е загубил тотално представа колко бързо се слиза от власт. ГЕРБ тотално загуби Ямбол и го няма в Пазарджик.  Това са изборите за кмет, ще кажете вие - кметските избори продължават, а тези за общински съветници свършиха. Така e. И истината е, че ГЕРБ има по-лоши резултати в приключилите избори за общински съвети, отколкото тези за кмет. Партията ГЕРБ има по-слаби резултати там, където кметовете на ГЕРБ безапелационно спечелиха първия тур на местните избори - примерно в Бургас, във Велико Търново и Стара Загора. Във Варна герберите имат по-добър резултат, отколкото в тези три спечелени на първи тур \"крепости\".  Колко голяма е ГЕРБ, е ясно точно по изборите за общински съвети - партията масово спечели между 1/3 и 1/4 от местните парламенти. На места като Плевен, Перник, Ловеч, Шумен, Пазарджик, Разград ГЕРБ ще държи само около 20% от общинските съвети, което не е кой знае каква гордост. Сигурно в ГЕРБ ще се похвалят с първото място в Благоевград, но този резултат е чиста трагедия - всъщност ГЕРБ ще има 12.25% от ОбС и е първи само защото общината е парцелирана на дребно. Чух с ушите си Кирил Добрев да казва, че БСП се завръща в местната власт. Това е силно притеснително - мисля, че сме били на различни избори Подозирам защо Кирил Добрев смята, че БСП е в подем - защото партията има шанс да вземе Русе, да си върне Перник и да спечели Разград. Хубаво е обаче в БСП да си припомнят защо се представиха добре в тези общини - защото там ГЕРБ има организационни проблеми. Т.е. доброто представяне на червените не се дължи просто на добрите им кандидатури, а на слабите им противници.  Ако искате да видите истинското състояние на БСП, погледнете Северозападна България - тази част на страната бе опора на социалистите през целия преход. Сега БСП не стигна до балотаж във Видин, загуби за пореден път Монтана, загуби на първи тур и Враца. Добавете Плевен, където просто БСП липсва, и свършете своя път в Ловеч, където не е сигурно как ще завърши балотажът. За разкош добавете малко от централната част на страната - Габрово и Търново, където ГЕРБ е категорична. Това е огромна част от страната, в която няма БСП.  Всъщност единственото хубаво нещо, което се случи на БСП, е историята с Мая Манолова - второ място в София, балотаж. Нека само да напомня, че това е кандидатура, която партийното ръководство не желаеше и не подкрепи логистично по време на кампанията. БСП може да си върне 2-3 областни центъра, така е. Но с тези темпове БСП ще се върне във властта към 2050 г. - плюс-минус пет години. БСП - партия, която бе сведена средно до 15% от местния вот, не се възползва от спада на доверието в ГЕРБ - върху това трябва да се замисли Кирил Добрев. Същата мисъл донякъде трябва да е в главата и на българската градска, т.е. софийска, т.е. жълтопаветна десница. Онази, която и днес не може да прецени колко голяма е нулевата принадена стойност на кандидата й за кмет на София - онзи, който в края на изборния ден все още си мислеше, че има 25% и аха-аха ще мине Фандъкова и Манолова. Говоря за тази десница, която вини днес мажоритарния кандидат Борис Бонев, че се е явил сам и взел сам толкова, колкото цялата им коалиция. Откраднал им бил нещо. Всъщност няма как да откраднеш нещо на някого, който няма нищо. Крайно време е, ако не \"Демократична България\", то поне телевизиите да разберат, че тази коалиция е софийска, а не национална организация. ДБ е пета или шеста сила в пловдивския общински съвет с 6.72%, във Варна тази част от десницата е с 6.25%, в Стара Загора едва мина 5%. Радан Кънев реши да се похвали с успехите на ДБ в Перущица и Долна Оряховица и с успехите на един от лидерите на движение \"Русофили\" в Плевен... Боже, наистина ли?  \"Демократична България\" трябва час по-скоро да се закрие, защото от автентичната десница първо не остана нищо автентично, а после и нищо дясно. Не че ДБ няма да се самозакрие на следващите избори, когато ще се разпадне за последен път - на ДСБ и \"Да, България\" - просто не бива да си губи времето повече със спекулации, че съществува. Ако градската десница има шансове, вече е пределно ясно къде са те - сред младите, компетентните и амбициозни хора като Борис Бонев. Не е ли ясно, че с лидери, които имат зад гърба си само загуба и разпад, шансове за изборна победа няма как да се появят? Не вярвам някаква лампа да светне в главите на ДБ лидерите и сега. Тези хора молеха Бонев за партиен кандидат преди изборите, а след изборите го наричат \"градска левица\". Толкоз. Амбициите за завръщане на жълтопаветното дясно се изпариха с влизането на няколко души в общинските съвети. Да се радват... За разлика от Патриотите, които се представят колебливо дори на места, в които имат добри структури - Бургас, В. Търново, София и Благоевград, ДПС продължава да разширява позициите си Партията на Доган вече е трайно представена в общини, в които не се предполага, че има структури. Примерно 24% от общинския съвет в Тетевен ще се държи от ДПС, 22% от ОбС в Никопол - също. ДПС спечели 17% в Луковит, 14% в Чупрене, по 13% в Угърчин и Пордим. ДПС има още по-добри резултати в Монтана, Берковица, Якимово и Брусарци, където се яви в коалиция с НДСВ и Новото време (честно казано, не съм сигурен, че последните две партии изобщо мърдат). Накратко, ДПС расте в Северозападна България, там, където няма кой знае колко етнически турци. Там, където са крепостите на ДПС, партията се представя според очакванията - 7 от 7 общини в област Кърджали, балотаж в Търговище.  Политическите партии изпаднаха в дребнавост и безтегловност в ерата на Борисов и тези избори просто потвърждават тенденцията. Тези избори не са камък в блатото, а кротък бриз над безсмислен пейзаж. Тези, които могат да променят пейзажа, са заети с вътрешнопартийни борби. Те се себедоказват сред своите и нямат нищо против да бъдат приласкани от властта. При еднакви грешки няма как да получиш нов резултат.     ", "date": "2019.10.29", "title": "С тази опозиция ГЕРБ ще падне след 30 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401445-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D1%81%D1%82%D0%BE%D0%B9%D1%87%D0%BE-%D1%81%D1%82%D0%BE%D0%B9%D1%87%D0%B5%D0%B2-%D0%B3%D0%B5%D1%80%D0%B1-%D0%B8%D0%BC%D0%B0%D1%82-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D1%82-%D0%B7%D0%B0-%D0%B1%D0%B0%D0%BB%D0%BE%D1%82%D0%B0%D0%B6%D0%B0", "text": "Отлив от Фандъкова действително има, но голяма част от тези 50 000 гласа не отидоха при Манолова, а при Бонев Балотажът в София е хлъзгав, не е ясно кой ще го спечели, разликата между Фандъкова и Манолова ще бъде минимална.  На балотажи в България се гласува основно анти-, а не про-, у нас омразата е много силен фактор.  Това заявява за „Студио Банкеръ“ политологът Стойчо Стойчев.  Отлив от Фандъкова действително има, но голяма част от тези 50 000 гласа не отидоха при Манолова, а при Бонев.  ГЕРБ имат сериозни основания да се притесняват за следващата неделя, казва още той. Хората, които са гласували за Борислав Игнатов няма да отидат да гласуват на балотажа за Мая Манолова и Йорданка Фандъкова,  убеден е той. По думите му, ако  ГЕРБ успеят да мобилизират 200 000 души, какъвто е обичайният брой на електората им в София, ще успеят да спечелят на балотажа.  Борисов е склонен да приеме някои изборни загуби, включително и в София, посочва Стойчев.  Манолова се отказа от червения цвят за някакъв белезникаво зелен, за да хвърли мостове към центъра и вдясно, но когато строиш мостове по този начин, едната подпора отива за сметка на другата. Борис  Бонев не взе гласове от „Демократична България“,  градската десница се представи добре и взе максимума си.  Кандидатът на „Спаси София“ не тръгна с ДБ, защото е усетил, как някои хора искат да влязат в общинския съвет на негов гръб, коментира политологът. \"Радан Кънев е прав.  Борис Бонев действително има по-добри шансове, отколкото Мая Манолова, ако е на балотаж.  Би имал по-добър резултат.  Много по-лесно един социалист би гласувал за Борис Бонев, отколкото един костовист за Мая Манолова.  Борис Бонев е много по-смилаем за леви и десни, защото той самият се определя  като млад човек с кауза и не е партийно обвързан\" , заяви той, като предрече, че в София кампанията ще е спокойна.  В студиото беше и политолог от \"Тренд\" Атанас Стефанов: \" Ключовото за балотажа е, че Мая Манолова не възбужда наказателния вот. Хората не я припознават като носител на промяната\" , каза Стефанов. \"В Пловдив битката също ще е интересна. Проучихме подробно въпроса с различните резултати, а именно, че Славчо Атанасов излезе втори, а през целия ден Дани Каназиева бе втора според екзитпола. Имало е злоумишлена намеса и вреда върху него\", каза Стефанов. Много хора не са отишли да гласуват на първи тур, но сега, като видят, че има опасност техният кандидат да загуби балотажа, ще стигнат до урните\", смята още Стойчев.   \"При балотажите вече има умора от кампаниите, не се знае кое поведение печелившо\", включи се Стойчев.    ", "date": "2019.10.29", "title": "Политологът Стойчо Стойчев: ГЕРБ имат сериозни основания да се притесняват за балотажа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401446-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%B8%D0%B2-%D0%B4%D0%BF%D1%81-%D1%81-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%B2-%D1%81%D0%BE%D1%84%D0%B8%D1%8F", "text": "Очертава се мнозинство като в парламента - ГЕРБ и ВМРО, подкрепени от \"Атака\", с която войводите досега бяха в група \"Патриоти за София\". Балансьор, както в НС, може да бъде представителят на ДПС В София за първи път ДПС ще има поне един общински съветник. Това съобщава \"Труд\", като уточнява, че данните все още не са окончателни. Това става заради преразпределянето на гласовете за независимия кандидат Борис Бонев, който спечели гласове за 8-9 девет мандата.  Това е изненадата от вота за местен парламент в столицата. В Столичния общински съвет общият брой на съветниците е 61.  ГЕРБ ще са представени от 26 съветници, БСП от 14, Демократична България от 13, ВМРО ще има четирима. „Атака” – един. Борис Бонев ще е единственият независим съветник в СОС. Остава още един мандат, който по волята на системата за преразпределяне ще отиде в една от всички представени партии.  Очертава се мнозинство като в парламента - ГЕРБ и ВМРО, подкрепени от \"Атака\", с която войводите досега бяха в група \"Патриоти за София\".  Балансьор, както и в НС, може да бъде представителят на ДПС.  Първа в списъка на кандидатите за общински съветници на ДПС е Благомира Димитрова Андонова, втори е Рушен Мехмед Риза.   \r\n  ", "date": "2019.10.29", "title": "Исторически пробив! ДПС с общински съветник в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401447-%D0%B8%D0%BC%D0%B0-%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D1%80%D1%83%D0%B3%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%86%D0%B8%D1%8F,-%D0%BE%D1%81%D0%B2%D0%B5%D0%BD-%D0%BE%D0%BF%D0%B8%D1%82%D0%BE%D0%BC%D0%B5%D0%BD%D0%B0%D1%82%D0%B0", "text": "      За общественото мнение да не говорим. Такова просто няма. Няма, и не се правете на изненадани, защото допуснахте от ваше име да говорят кафяво-черни медии, призвани да подменят истината. Търпите и гледате върха на обувката си. Хоризонтът не е там, на друго място е… Българите пак чакат промяната да пристигне на Орлов мост на крилете/раменете/шмайзерите на някой друг. Ако може отвън. А ние ще чакаме там с хляб и сол, както вече се е случвало. Българската житейска философия се изчерпва с раболепието, като фактор за оцеляване. Предателството, безсъвестността, подлостта и алчността пък са фактори за кариера и осъществяване на материалните мечти. То други май отдавна няма… За да има промяна трябва преди това да се случат няколко задължителни неща. Гражданите и селяните да проумеят, че всичко ги засяга. Ако има реална борба с корупцията, стотици милиони няма да потъват в двайсетина джоба, а ще намерят по-добро приложение и разпределение. За прозрачност говоря. Например при обществените поръчки. Управляващите все повтарят, че всичко е законно. Само че ние се съмняваме. Защото няма прозрачност. Не знаем колко струват командировките на чиновници, депутатите, министрите и пр. А ги плащаме ние. Защо ги пазят в тайна, щом всичко е законно? Редно е да знаем също какви автомобили разкарват държавните баровци и техните семейства нагоре-надолу, в събота и неделя, по време на отпуски и по време на празници. Да кажат броя на шофьорите и охранителите, техните командировъчни – пак ние ги плащаме. Защо това е тайна? Честно е да знаем техническите параметри, на чиято база се формират цените за строителство на пътища магистрали, околовръстни тангенти, междуселски пътища, градски улици, ремонти на ремонтите и пр. Много е съмнително 6,8 км от столичния кв. „Младост“ до разклона за АМ „Тракия“ да струва 144,6 млн лева. Няма такава цена нито в Германия, САЩ, Франция, Норвегия, Швеция… Има само в Русия, но дори там това е наречено корупция и грабеж. Примерите са много. Грабенето е страхотно. Лошото разпределение на бюджета е факт – доказва го дори постоянният недостиг на средства за здравеопазване въпреки отделените милиарди. Издържаме над 460 болници, над 50 вуза. Естествено е болните и кандидатите за висше да не стигат и няма как това да не доведе до абсурди във финансирането. Събудете се, бе, хора. Грабят ни пред очите ни и ни убеждават да сме благодарни, че все пак няма война. Че не са ни заляли потоци от бежанци. Че Турция още не ни е нападнала като Кипър или Сирия. Вярвате ли на тези глупости? Истинската реална опасност е корупцията. Както и лошо работещата съдебна система, попаднала в прегръдката на прокуратурата, както зайче в хватката на анаконда… Сега ви е все едно дали Гешев ще смени Цацаров или някой друг. Почакайте да почукат призовкарите на вратата ви. Ще е много късно, повярвайте. Конституцията я има само на хартия. Шуробаджанашко и партийно кадруване е парализирало цели институции и ги е превърнало в инструмент за частни, нерядко мафиотски интереси. Фактът, че политиците не успяват да ни убедят в обратното, е достатъчен. Щом населението е вдигнало безпомощно ръце, щом няма и помен от обществена енергия и гражданска съпротива срещу очевидните неправди, значи националното пропадане е факт. Единственото поддържащо средство са помощите, изпращани от двата милиона и нещо българи в чужбина. Над два милиона „бежанци“ на няма и седем милиона население е огромен процент. Толкова хора не сме губили във всичките войни! И ако от Сирия хората бягат от ужасите на войната, кланетата и разрухата, тук бягат от несправедливостта, корупцията, подмяната на демокрацията и изкривената до циничност пазарна икономика. Това устройва ли ви? И стигаме до екзистенциалната питанка:  ? Отговорът е, както човешката история показва: да се случи национално събуждане, трябва да има хора, които да го обяснят достъпно и аргументирано. Както го е правил отец Матей Миткалото, например. Или Левски. От град на град, от село на село, от врата на врата, от човек на човек. Възраждане. С ясно съзнание за цената, която ще платят тези, които се захванат с това дело. Ще бъдат оплювани, обругавани, обвинявани в какво ли не, съдени, преследвани, лишавани от права и работа. Семействата и близките им ще страдат. Не се заблуждавайте. Става дума за не повече от 3-4 процента от населението. За интелигенцията най-вече иде реч. Тя е локомотивът, изтеглил човечеството до полетите в космоса и света на компютрите. Така е било и тук. Със скърцане, съмнения, предателства, неблагодарност и присмех, но се е случвало. Шепа апостоли са ни показали пътя и посоката, които днес сме забравили и изоставили. И тук се сблъскваме в проблема - опитомената интелигенция. Предалата/продалата се интелигенция. Обезсилената и демотивираната интелигенция. Къде са прехвалените, накичени с награди, титли и лаври творци? Защо скъсаха връзката с Добри Чинтулов, Ботев, Петко Р. Славейков, Гео Милев и Христо Смирненски? Ами скъсаха я, защото са заети да си скъсват задниците да попаднат в директорски бордове, масонски ложи и държавни хранилки. Освен мастилото и кръвта им пресъхна. И потриват ръчички, че вече няма луди глави като Хайтов… Без духовни водачи всяка нация е просто объркано дете в непроходима гора. Когато няма искра и пламък в сърцата, там се настанява примирението към обстоятелствата. Какво от това, че са налагани от хора, които ни презират и мразят. За тях сме маса от несретници и аутсайдери. Този модел роди политически и икономически чудовища. Даде им лостове и влияние да моделират държавата, да осакатяват мечтите на милиони, да вкарат мисленето в матрицата на страха и лакейството. Ще оцелееш, ако целуваш ръка; ще успееш, ако слугуваш. Духовното обезличаване може да се сравни единствено с периода след нахлуването на османските пълчищта в земите ни и то не с голяма сигурност. Догаряме като свещ в ограбена селска черква… И вяра не ни остана. Спасението е да започнем отначало. Първата стъпка е да поговорим със себе си и с хората край нас. И да почнем да казваме истината. Да търпим дъното, където ни слагат всякакви класации, е национално унижение. Да бягаме от страната си, вместо да я защитаваме от хайдуците, е трижди по-голямо национално унижение! Никакви чиновници от Брюксел и Вашингтон няма да ни поднесат промяната. Те гледат своя интерес, така както го гледа и Москва. Ще е трудно, ще трябва да минем през катарзис, ако щете и през съпротива с целия арсенал, който съдържа това понятие. Длъжни сме заради децата си и заради себе си. Политическите сирени, които ни омайват с лъжливите си песни, ни водят към гибел. Животът се дава един път, дявол да го вземе. Защо да минава под диктата на свинечовеците, които смятат, че кочина с молове и чалготеки е подходящо място за родина на българите. Поредните избори показаха поредния отказ да променим нещо. Защо?      ", "date": "2019.10.29", "title": "Има ли в България друга интелигенция, освен опитомената?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401429-%D1%83%D0%B5%D1%84-%D0%BA%D0%B0%D0%B7%D0%B2%D0%B0-%D0%BA%D0%B0%D0%BA-%D1%89%D0%B5-%D0%BD%D0%B0%D0%BA%D0%B0%D0%B6%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%80%D0%B0%D1%81%D0%B8%D1%81%D1%82%D0%BA%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB", "text": "Очаква се дисциплинарната комисия на УЕФА да оповести решението си - какво ще бъде наказанието за България заради расисткия скандал по време на мача срещу Англия на 14 октомври на Националния стадион „Васил Левски” от евроквалификациите.   Санкцията се очаква да бъде сериозна, съобщава БНТ. Тя може да бъде от солена глоба за БФС до затваряне на стадиона или дори изваждане от квалификациите за Евро 2020 и/или Мондиал 2022. От УЕФА обявиха, че срещу България са повдигнати четири обвинения. Те са за расистко поведение, хвърляне на предмети, нарушаване на реда по време на изпълнението на националните химни и за показване на повторения на таблото на стадиона. Вчера министърът на младежта и спорта Красен Кралев изпрати официално писмо до президента на футболната централа Александър Чеферин, за да го запознае с мерките, които България е взела след скандала.", "date": "2019.10.29", "title": "УЕФ казва как ще накаже България за расисткия скандал"}
{"url": "http://www.classa.bg/%D1%81%D0%B2%D1%8F%D1%82/item/401430-%D0%B7%D0%B0%D1%89%D0%BE-%D0%B5%D0%BA%D1%81%D1%85%D1%83%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%84%D1%80%D0%B0%D0%BD%D0%BA%D0%BE-%D1%82%D0%B0%D0%BA%D0%B0-%D1%81%D0%B8%D0%BB%D0%BD%D0%BE-%D1%80%D0%B0%D0%B7%D0%B2%D1%8A%D0%BB%D0%BD%D1%83%D0%B2%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5", "text": "Преместването на тленните останки на Франко в Испания разтревожи мнозина в Русия, които изтръпват при мисълта, че същата съдба един ден може да сполети и техния кумир Ленин.  Коментар на Фьодор Крашенинников.   Препогребването на тленните останки на   не остана незабелязано в Русия. Дискусиите в социалните мрежи са свидетелство за това, че руснаците традиционно възприемат новините от Испания през призмата на своя исторически и политически опит. Защо още държат Ленин на Червения площад? Както е известно, в центъра на руската столица е тържествено погребано тялото на Владимир Илич Ленин - диктатор, утвърдил се на власт чрез победата в кървава гражданска война. Както и в случая с Франко, Ленин все още има почитатели и привърженици в Русия, които се ужасяват от мисълта, че техният кумир може да бъде препогребан. А поводи   има дори повече, отколкото в Испания за препогребването на Франко. За разлика от Ленин, който лежи на Червения площад и нищо около мавзолея не демонстрира каквото и да било уважение към жертвите на създадената от него диктатура, Франко до неотдавнашната си ексхумация бе погребан на 60 км от Мадрид, в мемориален комплекс, който, по замисъла на създателите си, и най-вече по замисъла на самия Франко, е бил предназначен да стане паметник на всички загинали в гражданската война. Въпреки това в Русия официално никой не дръзва да посегне на Ленин - макар сегашните управници да са далеч от социално-икономическите доктрини на ленинизма, те не търпят революции и почти открито провъзгласяват погребания в мавзолея човек за \"германски шпионин\". Как така? Полемиката за съдбата на тялото на Ленин в съдържателен план много напомня испанската и се върти около въпроса - къде край гроба на диктатора започва историята и свършва актуалната. Но с една очевидна разлика: само в условията на демокрация всяка дискусия рано или късно се увенчава с някакъв резултат. Сега в Испания на власт са сили, които в продължение на години бяха обещавали на избирателите си да приберат Франко от долината на падналите - което и сториха, поемайки цялата политическа отговорност. В Русия разрешението за препогребването на   би трябвало да бъде дадено лично от Путин, защото в създадената от самия него система той не само, че няма как да прехвърли отговорността на когото и да било, но и няма с кого да я раздели. Същевременно се бои да поеме лично такава отговорност, основателно предвиждайки спад в популярността си в очите на просъветски настроената част от електората. Затова споровете вървят, а Ленин продължава да си лежи в мавзолея. Франкизъм и путинизъм Но испанското препогребване има и още едно измерение в руския контекст. Франсиско Франко се оказа изключително популярен в Русия, при това сред принципно противостоящи сили. От една страна, в негова защита се вдигнаха всички последователни противници на демокрацията и борци с влиянието на Запада. Това не е странно, тъй като идеологията на следвоенния франкизъм много напомня това, което придворните мислители в Москва сега се опитват да представят като путинизъм. А това преди всичко е авторитаризъм, изобразяван като принудителна мярка, необходима за спасяването на отечеството от вътрешни и външни врагове. От него произтича презрението към демокрацията и либерализма. А за да отклонят гражданите от ненужните въпроси и опасните примери, са неизбежни изолационизмът, клерикализмът и конспиративизмът. И естествено - в тази задушаваща атмосфера е неизбежен разцветът на корупцията. А и няма как да се мине без полицейщина и репресии. Всичко е толкова познато, че най-вече за съвременните руснаци, и особено за младите и стремящите се да живеят така, както живеят връстниците им в Европа, би трябвало да са разбираеми чувствата на испанците по повод Франко, жертвал - заради своето властолюбие - перспективите на няколко поколения испанци. В полемиката от последните дни е удивителното това, че някои хора, смятащи се за либерали и европейци, говорят така, като че ли борбата с комунистите, и изобщо с левите през 30-те години на миналия век, служи за пълно оправдание на диктатурата на Франко, продължила до 70-те години - с всичките ѝ жертви и зверства. Как завършват диктатурите Но дали логиката \"Франко е добър, защото не е допуснал комунистите да победят\" е с нещо по-добра от любимата теза на сталинистите \"На Сталин трябва да му бъде простено всичко, защото победи нацизма\"? Може би на самите привърженици на този подход им се струва, че, кланяйки се на Франко, те се противопоставят на комунизма и ресъветизацията. Но всъщност те фактически се оказват на една и съща страна на барикадата с тези, които са готови да прегърнат всяка теория, оправдаваща диктатурата като такава. За разлика от хората, живели през първата половина на 20-и век и принудени да избират между различните видове едно и също зло, днес и може, и трябва да се осъжда и смята за зло всяка диктатура - и комунистическата, и антикомунистическата, и отдавна приключилата, и съществуващата. А помпозните гробове на диктаторите от 20-и век трябва да се приемат без пиетет и благоговение: за съжаление, това все още не са паметници на древната история, а мемориали на съществуващи идеологии, които съвсем не са изгубили своята кръвожадност. Утешителното е, и тук испанската история е показателна: всеки диктатор е смъртен и не може да се разпорежда дори и със съдбата на собствените си тленни останки.", "date": "2019.10.29", "title": "Защо ексхумацията на Франко така силно развълнува руснаците"}
{"url": "http://www.classa.bg/%D1%81%D0%B2%D1%8F%D1%82/item/401431-%D0%B0-%D0%BA%D0%BE%D0%B3%D0%B0%D1%82%D0%BE-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%B1%D0%B8%D0%BD-%D0%BB%D0%B0%D0%B4%D0%B5%D0%BD,-%D1%82%D1%80%D1%8A%D0%BC%D0%BF-%D0%BD%D0%B5-%D0%BC%D0%B8%D1%81%D0%BB%D0%B5%D1%88%D0%B5-%D1%82%D0%B0%D0%BA%D0%B0", "text": "Доналд Тръмп представя ликвидирането на шефа на ИД Ал-Багдади за свой личен успех. Но радостта тук е крайно неуместна, твърди в коментара си Карла Блайкер.       Американският президент Доналд Тръмп е майстор на инсценировките. В събота вечерта той написа в Туитър: “Нещо много голямо се случи!”. Тръмп визираше смъртта на Абу Бакр ал-Багдади. Лидерът на   се самоуби при операция в Северозападна Сирия. В събота американски войници пристигнали с хеликоптери пред къщата, в която ал-Багдади се укривал. Той успял да се укрие в тунел, където по-късно се самовзривил - заедно с трите си деца - с помощта на жилетка с експлозиви.  “САЩ изправиха терорист номер 1 в света пред правосъдието”, каза Тръмп пред журналисти в Белия дом в неделя. “Търсех го три години”, допълни той. Тръмп се опита да представи смъртта на ал-Багдади като личен успех. А от такъв успех в Близкия изток той има сериозна нужда в момента.  , което Тръмп анонсира в началото на месеца, и което беше последвано от военната офанзива на Турция срещу кюрдските милиции, настрои дори приближени на американския президент в Републиканската партия срещу него. Кюрдите, които се биеха рамо до рамо със САЩ срещу \"Ислямска държава\", се почувстваха предадени. Породи се и опасението, че изтеглянето на САЩ от Сирия ще доведе до разрастване на  . Министърът на отбраната Марк Еспър обяви миналата седмица, че около 100 бойци на ИД са успели да избягат от затвора по време на турската офанзива в Северна Сирия. Това не решава автоматично проблема Смъртта на един от най-търсените терористи идва в точното време. Фактът, че три деца са загинали по време на акцията, е “нещастие”, но все пак: няма загинали американци. Такова изглежда мисленето във Вашингтон, където отбелязват операцията като голям успех. Но на военните стратези трябва да е ясно: смъртта на ал-Багдади няма да реши нито един от проблемите, пред които САЩ са изправени в Близкия изток.     Доналд Тръмп иска възможно най-бързо да излезе от “безкрайните войни” в региона. Той очевидно не се интересува на кои свои партньори вреди и кои съюзници губи. Един убит терорист не се равнява на тези, които са избягали от плен. Нито може да върне доверието на кюрдите, които загубиха съмишленици и част от семействата си по време на турската офанзива. Заслужава ли Тръмп похвала? Отвъд всички нерешени проблеми, американските военни извършиха една успешна мисия, при това така, както техният главнокомандващ се е надявал тя да протече. По време на речта си в неделя Тръмп благодари на Русия, Турция, Сирия, Ирак и на кюрдските борци в Сирия. Най-много внимание обърна обаче на самия себе си. Малко след като новината за смъртта на Ал-Багдади беше оповестена, екипът на кампанията на Тръмп за преизбирането му през 2020 година разпрати имейл на потенциалните гласоподаватели, в който се казва “Американският президент изправи терорист номер 1 в света пред правосъдието”. Когато  н по време на първия мандат на Барак Обама, Тръмп твърдеше, че е смешно заслугите да се приписват на президента. “Спрете да хвалите Обама, че е убил Бин Ладен. \"Тюлените\" го убиха”, написа Тръмп в “Туитър” тогава. В няколко телевизионни изяви след това Тръмп повтаряше, че Обама незаслужено се бил хвалил със смъртта на терориста. След смъртта на Ал-Багдади тонът в Белия дом сега е доста по-различен.  ", "date": "2019.10.29", "title": "А когато ликвидираха Бин Ладен, Тръмп не мислеше така!"}
{"url": "http://www.classa.bg/%D1%81%D0%B2%D1%8F%D1%82/item/401432-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-brexit-%D0%BA%D1%80%D0%B8%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Неуспехът на Борис Джонсън да изведе Великобритания от Европейския съюз (ЕС) на 31 октомври, както обеща, изправя страната му пред още по-големи затруднения догодина, пише Bloomberg. Дори в крайна сметка да успее да осъществи Brexit, британският премиер ще има по-малко пространство за маневри, тъй като ще бъде изправен пред позната дилема: Как да прекъсне търговските връзки с ЕС след 40-годишно членство в съюза, без да предизвика прекомерни трусове за британския бизнес и икономика. Решението от днес за отлагане на излизането на Великобритания с три месеца означава, че страната ще има много малко време да договори споразумение за свободна търговия с ЕС до края на 2020 г., когато трябва да приключи преходният период за по-гладко оттегляне на Лондон. Очертава се преговорите да бъдат едни от най-сложните в историята както на Великобритания, така и на ЕС, тъй като трябва да преформулират 50-годишна търговска политика. В миналото преговорите по търговските споразумение на ЕС са продължавали няколко години. За сделките на блока за отваряне на пазарите на Япония и Канада бяха необходими пет години, а постигането на споразумението с южноамериканския търговски блок Меркосур, включващ Аржентина, Бразилия, Парагвай и Уругвай, отне 20 години.     Докато премахването на митата беше основна част от тези споразумения, преговорите между ЕС и Великобритания ще целят да запазят безмитната търговия отвъд Ламанша, като в същото време се съсредоточат върху далеч по-тежкия проблем – бъдещото привеждане на британските регулаторни стандарти в съответствие с тези на блока. Това е много чувствителен политически въпрос в ЕС заради повсеместните притеснения, че Великобритания ще се превърне в нерегулиран „Сингапур на Темза“, подбиващ европейските екологични, социални и други норми. Джонсън не направи нищо, за да успокои тези притеснения, като изключи от споразумението за оттегляне ангажиментите в тази област на предшественичката си и ги прехвърли в необвързващата Политическа декларация за бъдещите отношения между ЕС и Великобритания. Преговорите по споразумение за свободна търговия на ЕС с Лондон ще бъдат по-сложни по своя характер от тези за Brexit, тъй като ще включват не само дефанзивните интереси на оставащите 27 страни членки на съюза, но и офанзивните им цели. Те варират от желанието на Испания за достъп до британските риболовни води до интереса на Франция към пазарите за износ на млечни продукти. Подобно на 2-годишните преговори по сделката за Brexit 27-те страни членки на ЕС ще имат много лостове в разговорите за търговско споразумение, но Великобритания ще бъде лишена от лукса да разполага с време. Според условията на сделката на Джонсън Великобритания ще трябва да реши през юни дали да поиска удължаване с максимум две години на преходния период. Ако Великобритания откаже да го направи, тя пак може да излезе от съюза без търговско споразумение, освен ако двете страни не постигнат такова само за шест месеца.  ", "date": "2019.10.29", "title": "Удължаването на Brexit крие по-голяма заплаха за Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/401433-%D1%80%D1%83%D1%81%D0%B8%D1%8F-%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D0%B2%D1%8A%D0%BD%D1%88%D0%BD%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%85%D0%B0%D0%BE%D1%81-%D0%BD%D0%B0-%D1%82%D1%80%D1%8A%D0%BC%D0%BF", "text": "В римско време съдиите биха попитали: cui bono - кой има полза? На въпроса за хаотичната външна политика на Доналд Тръмп, отговорът буди безпокойство. Най-големият победител от доктрината му „Америка на първо място“ е Русия, а не САЩ. Самият критерий на Тръмп дава лоши резултати. Трудно е да се прецени дали той е направил Америка отново велика. Но определено му липсват конкретни цели, пише Едуард Лус за Financial Times. Търговският дефицит на Америка с Китай миналата година беше с една пета по-голям, отколкото през последната година на Барак Обама. Дефицитът в търговията със света през миналата година беше със 148 млрд. долара по-голям от този за 2016 г. Междувременно разходите за отбрана на Германия са напът да спаднат, докато делът на Америка в бюджета на НАТО е непроменен на ниво от 69%. Такива резултати не дават много основания за хвалба. Същото се отнася и за дипломатическите пробиви, които Тръмп се опитва да осъществи. Най-големите са ядрена сделка със Северна Корея на Ким Чен Ун, ново иранско споразумение, което да замести постигнатото от Обама, и „сделката на века“ между Израел и палестинците. Всеки от тях е в застой.  Северна Корея заяви, че ще възобнови ракетните изпитания с далечен обсег на действие, ако САЩ не отменят санкциите срещу Пхенян до края на годината. Тръмп ще бъде силно притиснат да се изправи срещу диктатор, с когото си размени „любовни писма”. Иран не показва признаци да се поддава на американските санкции. Президентът Хасан Рухани отхвърли опитите за уреждане на среща. По същия начин първите усилия за предизвикване на регионален интерес към арабско-израелска сделка пропаднаха в Бахрейн тази година. По оценките на Тръмп - и както той декларира пред Общото събрание на ООН - неговото президентство е най-успешното в историята на САЩ. Това със сигурност е вярно от гледна точка на Русия. Двете текущи кризи на Тръмп - последиците от изтеглянето на американските войски от Сирия и процедурата по импийчмънт срещу него - са подарък за Москва. Трудно е да си представим по-добър пиар ефект за Владимир Путин от внезапното изтегляне на Америка от Северна Сирия. Руските телевизионни камери се фокусираха върху знаците за \"авариен изход\" и недоядената храна в евакуираните американски бази. Кюрдите, най-лоялният регионален съюзник на Америка, бързо прехвърлиха предаността си към Русия. Башар Асад вече може да бетонира контрола си над Сирия, докато Турция се приближава към Русия (и по-близо до напускането на НАТО). В шахматни термини Тръмп току-що отстъпи на Путин офицер. Кюрдите са просто пешки. Битката на Тръмп срещу импийчмънта е просто политическа криза в САЩ, но е екзистенциална за Украйна. Бившата съветска република не е първата мисъл във Вашингтон, но е на челно място в руските умове. Седмица след избухването на \"Украйнагейт\" украинският президент Володимир Зеленски отстъпи пред провеждането на избори в Донбас, източният регион на страната, който гъмжи от руски прокси сили. Досега Украйна се съпротивляваше на този ход, като твърдеше, че не може да има свободни избори без изтегляне на Русия. Отстъплението опетни тъкмо започналото президентство на Зеленски и навреди на шансовете на Украйна да съществува независимо. И все пак Тръмп остави Киев без особен избор. Украйна граничи с Русия. Тя може да се противопостави само с помощта на Америка. В руските очи Украйна е далеч по-голяма шахматна фигура от Сирия. И двете събития се състояха през последните седмици. Като цяло президентството на Тръмп е колосален напредък за Русия. През август той каза, че Москва трябва да бъде приета отново в Г-7. Русия беше изгонена през 2014 г., след като анексира Крим. Най-ценната печалба от анексията е стратегическа, а не географска. При Тръмп САЩ изглежда като голяма сила, която вече не претендира за изключителност. Както Уилям Бърнс, бивш високопоставен американски дипломат и ръководител на фондацията Карнеги, написа наскоро: „Тръмп потвърди отколешното убеждение на Путин - споделяно от автократите по целия свят - че американците са си користолюбиви и погълнати от себе си, като само лицемерничат. Тръмп просто престана да се преструва. Много американци са убедени, че Путин държи компромат срещу Тръмп. Това е възможно. То дава обяснение за неамериканската външна политика на президента. Това е и най-успокояващата теория. Алтернативата е безсънието. Вместо да претърпи отклонение, което може да бъде коригирано с отстраняването на Тръмп, Америка се превръща в нормална голяма сила. Което и обяснение да е вярно, Русия с радост се възползва.  ", "date": "2019.10.29", "title": "Русия печели от външнополитическия хаос на Тръмп"}
{"url": "http://www.classa.bg/%D1%81%D0%B2%D1%8F%D1%82/item/401434-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%B1%D0%B8%D0%BD%D0%B4%D0%B6%D0%B2%D0%B0%D1%82%D0%B5", "text": "През 2013 г. Netflix разтърси телевизионния пазар, като пусна 13 епизода на „Къща от карти“ накуп – ход, който помогна за популяризирането на видео стрийминга и подхрани културата на т.нар. binge watching (гледане на много епизоди един след друг – бел. ред.). Но Apple, Walt Disney и AT&T до голяма степен застават на пътя ѝ, подготвяйки се да привлекат онлайн аудиторията, която хареса Netflix, пише в свой анализ Ройтерс. Директори на задаващата се HBO Max на AT&T планират да пускат по един епизод седмично от оригиналните сериали, разкри Робърт Грийнблат, председател на Warnermedia Entertainment. Това копира подхода на традиционната телевизия. \"Харесваме идеята, че хората ще гледат всяка седмица и ще очакват следващия епизод, ще говорят за него“, коментира Грийнблат. Създаването на еуфория около новите серии ще бъде ключово през следващите седмици и месеци, тъй като няколко компании ще се опитат да привлекат потребителите и да ги мотивират да продължат да плащат месечна такса в дългосрочен план. HBO Max може да направи някои изключения, твърди източник, запознат със стратегията на компанията, като пусне няколко епизода едновременно, за да предизвика първоначален интерес. Междувременно Apple ще пусне своята абонаментна стрийминг услуга Apple TV+ този петък. За сериалите „The Morning Show” и „See”, както и за повечето свои продукции, компанията ще пуска първоначално по три епизода заедно, последвани от по един на седмица. Насочената към семейства Disney+ ще пуска седмично епизоди на новите си сериали. Нейната услуга ще се появи на 12 ноември. За някои зрители това да чакат цяла седмица за епизод е остарял подход, коментира анализаторът на Parks Associates Брет Сапингтън. \"За някои потребители това може да е вбесяващо“, посочва той. „Днес очакванията са различни“. Въпреки че тенденцията за гледане на няколко епизода седмично започна преди всичко от младите потребители, днес тази практика се наблюдава при всички възрастови групи, допълва анализаторът. Tова важи за целия свят. Проучвания на Ampere Analysis показват, че 69% от хората в САЩ твърдят, че редовно гледат по няколко епизода на един сериал един след друг. Делът във Великобритания е 66%, във Франция – 65%, а в Германия – 46%. Различните стратегии за пускане на епизодите могат да създадат хитове, сочат данни на Parrot Analytics, която измерва глобалното търсене на сериали. Компанията е открила, че интересът към подобно гледане накуп е голямо при дебюта на сериалите, а след това се успокоява. При сериалите, при които епизодите се пускат седмично, интересът се изгражда с времето.  ", "date": "2019.10.29", "title": "Искате да бинджвате?"}
{"url": "http://www.classa.bg/%D1%81%D0%B2%D1%8F%D1%82/item/401435-contra-magazin-%C2%AB%D0%B7%D0%B0%D0%BF%D0%BB%D0%B0%D1%89%D0%B0%D0%BD%D0%B5-%D0%B7%D0%B0-%D0%BE%D0%BA%D1%83%D0%BF%D0%B0%D1%86%D0%B8%D1%8F%D1%82%D0%B0%C2%BB-%E2%80%94-%D1%81%D0%B0%D1%89-%D0%B3%D0%BB%D0%B5%D0%B4%D0%B0-%D1%81%D1%8A%D1%81-%D0%B7%D0%B0%D0%B2%D0%B8%D1%81%D1%82-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%8F-%D0%BD%D0%B5%D1%84%D1%82", "text": "САЩ искат да вземат нефта от сирийците като заплащане за окупацията, пише Contra Magazin. Такова предложение направи републиканският сенатор Линдзи Греъм. Според него приходите от бъдещи продажби на сирийско черно злато ще отидат за заплащане на военните действия в страната от Близкия изток. И най-големият проблем е, че шефът на Белия дом Доналд Тръмп се вслушва в мнението на този крайно неприятен политик. След като президентът на САЩ Доналд Тръмп предложи да изтегли американските войски от Близкия изток, републиканският сенатор Линдзи Греъм започна нервно да си гризе ноктите, пише Contra Magazin. Членът на същата партия критикува, ругае ръководителя на Белия дом, заплашва го и нарича решението му   в духа на екс-президента Барак Обама. Това е лицемерието, характерно за неоконсерваторите, които в своите   не обръщат внимание на фактите, отбелязва изданието. Факт е, че изтеглянето на войските е просто в противоречие с духа на външната политика, провеждана от Обама, защото той всъщност вкара САЩ в конфликта в Сирия. Тръмп изпълнява само обещанията си от предизборната си кампания, обяснява авторът на статията. През 2016 г. Греъм се състезава с настоящия ръководител на Белия дом за президентското кресло, продължава изданието. Тогава той говори и за необходимостта да се водят повече войни, да се свалят режими и да се увеличава американския контингент по света. Според резултатите от анкетите той получи само 1% и след това   напусна. Американците отхвърлиха предложенията му и гласуваха в подкрепа на идеята на Тръмп за   и  . Освен това реалното изтегляне на войски от Сирия по-рано този месец, когато американски войници се оказаха под кръстосания огън на руснаци, сирийци, турци и кюрди, определено спаси не един живот, признава изданието. Греъм обаче смята, че Тръмп е  , който излага страната си на опасност. И изненадващо успява да повлияе на президента. По някаква причина ръководителят на Белия дом забрави, че американският народ не харесва неоконсерватрите. За Греъм също се говори, че през последните сто години всички негови външнополитически прогнози са погрешни. Почти всички го смятат за  . Но по необяснима причина Тръмп го изслушва, във връзка с което наскоро отново  , казвайки, че възнамерява да изпрати ново оръжие в Сирия и вероятно дори войници. Ръководителят на Белия дом отново позволи на Греъм да играе водеща роля в  . Сенаторът възнамерява да изпрати допълнителен контингент в Близкия изток и да открадне нефта от сирийците като заплащане за окупацията. Той каза, че производството на черното злато в местните находища ще бъде увеличено, за да помогне на съюзниците на САЩ в борбата срещу Ислямска държава*.  , обясни републиканецът. „ , заключава изданието.    ", "date": "2019.10.29", "title": "Contra Magazin: «Заплащане за окупацията» — САЩ гледа със завист на сирийския нефт"}
{"url": "http://www.classa.bg/%D1%81%D0%B2%D1%8F%D1%82/item/401436-polityka-%D0%B7%D0%B0-%D0%BD%D0%B0%D1%82%D0%BE-%D1%82%D1%83%D1%80%D1%86%D0%B8%D1%8F-%D1%81%D1%82%D0%B0%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%BE%D0%BC%D0%B5%D1%80-%D0%B5%D0%B4%D0%BD%D0%BE", "text": "Реакцията на НАТО и ЕС на ситуацията с кюрдите в Сирия се свежда, както винаги в такива ситуации, до „заемане на позиция“ и хаотичните действия на отделни държави, които не създават общ фронт, пише полският журналист Марек Шверчински. В публикацията на Polityka той заявява: след оттеглянето на САЩ под натиска на Тръмп, сега Путин свири първата цигулка в Близкия изток, а Турция се превърна в поредния проблем за НАТО. „ , пише в изданието Polityka полският журналист Марек Щверчински . Реджеп Тайип Ердоган надмина Доналд Тръмп, въпреки че не се знае дали е получил съгласие от него да атакува кюрдите. Пентагонът и военните командири обаче вече бяха изнервени, защото трябваше да се подчинят на своя главнокомандващ и да изтеглят войските си от фактически анексираната от Турция територия, обяснява авторът. Така критикуваната от САЩ промяна на границите със сила,, поне етническите, беше санкционирана от липсата на американска съпротива. Турция, с подкрепата на Русия, създаде буферна зона между кюрдите на сирийската и турската страна на границата, като по този начин си улесни пътя към усмирителни, ако не и изтребителни действия.  , подчертава той. Реакцияaта на НАТО и ЕС се свежда, както винаги в подобни ситуации, до   и доста хаотични изявления на отделните държави, които не създават общ фронт. Френският президент Еманюел Макрон коментира този въпрос по най-решителния начин. Той научи за изтеглянето на американските войски от Северна Сирия от Twitter и счита липсата на реакция на НАТО за сериозна грешка. Миг по-късно германският министър на отбраната Анегрет Крамп-Каренбауер излезе с инициативата за създаване на стабилизираща мисия или наблюдателна част от НАТО, заедно със САЩ и Русия. Ден по-късно планът уж е отменен от сключването на турско-руското споразумение, според което тези страни споделят отговорността за конфликта. , констатира полският журналист. Русия, Китай, Иран, Африка, Афганистан, Ирак, Украйна не изчезнаха внезапно от дневния ред на съюзниците, но в момента именно Турция стана проблем номер едно - страната с втората по големина армия в НАТО, която харчи много за отбрана и техника, и която със своето географско положение от десетилетия е мостът на Запада пред портите на Азия, както във военно, така и в политическо отношение. Но под ръководството на Ердоган тя все повече върви по свой път, отклонява се от западните ценности и понякога води директно до сблъсък с традиционно разбираната либерална демокрация и върховенството на закона.  , подчертава той. Критиците на Ердоган предполагат и дори изискват изключването на Турция от НАТО в навечерието на министерската среща на върха в Брюксел. Съвместно изявление, в което осъждаха както оттеглянето на САЩ, така и турската инвазия, направиха вицепрезидентите на няколко европейски парламента. Но техният призив към Европейския съюз да поемат отговорност за разрешаването на конфликта увисна във въздуха, дори в Европа поведението на американците се разглежда като предателство спрямо кюрдите. „ , отбелязва авторът.  , добавя той. Що се отнася до Полша, кюрдите не бяха щастливи, че следващата им драма съвпадна с края на предизборната кампания в Полша. Почти никой от Висла не се интересуваше какво се случва между Турция и Сирия, още повече, че това може да постави под съмнение посоката на полската политика за сигурност. „ , обобщава в изданието Polityka полският журналист Марек Шверчински.    ", "date": "2019.10.29", "title": "Polityka: За НАТО Турция стана проблем номер едно"}
{"url": "http://www.classa.bg/%D1%81%D0%B2%D1%8F%D1%82/item/401437-independent-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D0%B5%D0%BD%D0%B5%D1%80%D0%B0%D0%BB-%D1%81%D1%80%D0%B0%D0%B2%D0%BD%D0%B8-%D1%82%D1%80%D1%8A%D0%BC%D0%BF-%D1%81-%D0%BC%D1%83%D1%81%D0%BE%D0%BB%D0%B8%D0%BD%D0%B8", "text": "Генералът в оставка от американската армия Бари Маккафри сравни действията на президента на САЩ Доналд Тръмп с политиката на диктатора Бенито Мусолини, пише The Independent. Така Макафри нарече повратната точка на отмяна на абонамента на Белия дом за вестниците The New York Times и The Washington Post. Генералът от американската армия в оставка Бари Маккафри сравни президента на САЩ Доналд Тръмп с нацисткия диктатор Бенито Мусолини, съобщава The Independent. По-специално Тръмп спечели неодобрението на Маккафри, като реши да спре напълно абонамента на Белия дом за вестниците The New York Times и The Washington Post. Генералът нарече тази стъпка на президента   в историята на САЩ. „ , цитира изданието думите на Макафри.     Прессекретарят на Белия дом Стефани Гришам обясни решението на Тръмп единствено като мярка за  . Тя добави, че отказът от абонамента за вестници ще спести на САЩ стотици хиляди долари. При това Тръмп многократно критикува изданията за неласкави коментари, адресирани до него. Във вторник The New York Times и The Washington Post в печатан вид вече престанаха да стигат до Белия дом, въпреки че вестниците все още са на разположение на държавните служители безплатно. Както отбелязва The Independent, абонаментите за други издания, предимно американски и британски, не са отменени.    ", "date": "2019.10.29", "title": "Independent: Американски генерал сравни Тръмп с Мусолини"}
{"url": "http://www.classa.bg/%D1%81%D0%B2%D1%8F%D1%82/item/401438-%D0%B3%D0%BD%D1%8F%D0%B2-%D0%B2-%D0%B1%D1%83%D0%BA%D1%83%D1%80%D0%B5%D1%89", "text": "Последните мониторингови доклади на Европейската комисия за Румъния и България предизвикаха силно недоволство в Букурещ, пише в.\"Сега\". \"Европейската комисия обърка Румъния с България! Имаме доказателство\", пише днес в заглавие вестник \"Адевърул\" (\"Истина\"). Той цитира възражения на гражданското движение Съюз за честна Румъния срещу препоръката на ЕК да бъде отменен за България Механизмът за сътрудничество и проверка (МСП) и да бъде продължено прилагането му за Румъния. Според Брюксел България е постигнала достатъчен напредък в борбата с корупцията на високо равнище и организираната престъпност, а Румъния е отбелязала регрес. \"Президентът и румънското правителство би трябвало веднага да протестират, защото всички данни показват точно обратното\", пише изданието.  Съюзът за честна Румъния илюстрира твърдението си с две графики, които разкриват как ЕК изопачава показателите за независимостта на правосъдието. Според тях Румъния е 6 места по-напред от България в класацията на държавите от ЕС, а Хърватия е по-зле дори от България, въпреки че за нея бе направена препоръка от ЕК да влезе в Шенгенското пространство. По 10-степенната скала България е на 4-а степен, като изпреварва само Словакия и Хърватия. Румъния надвишава 5-а степен, а средата в ЕС е 7-ма степен. Най-високата, 10-а степен, се достига само от Финландия. По-зле от Румъния са \"шенгенските държави\" Унгария, Полша, Латвия, Словения и Гърция. Втората графика показва, че Румъния е напреднала най-много в съдебната реформа, в сравнение с всички новоприети държави. Проследено е развитието от 2008 г. до 2018 г. По този показател Румъния е лидер в Евросъюза, защото в диапазона от -2, където е Унгария, до +1,5, само тя се доближава до максималната стойност. В България също има подобрение, но то е под 0,5. Изводът е, че в Румъния има рязък напредък, а не спад, както смята Комисията, а България е в застой и напредъкът й, отчетен от Брюксел, е нереален.  Съюзът за местна Румъния обещава да огласи през близките дни и данни за борбата с корупцията в двете държави, за да покаже, че са оценени несправедливо от комисията на Жан-Клод Юнкер.  ", "date": "2019.10.29", "title": "Гняв в Букурещ"}
{"url": "http://www.classa.bg/%D1%81%D0%B2%D1%8F%D1%82/item/401426-%D1%81%D0%B0%D0%BC%D0%BE-%D0%B4%D0%B5%D0%BD-%D1%81%D0%BB%D0%B5%D0%B4-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BB-%D0%B1%D0%B0%D0%B3%D0%B4%D0%B0%D0%B4%D0%B8,-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2%D0%B5%D1%87%D0%B5-%D0%B8%D0%BC%D0%B0-%D0%BD%D0%BE%D0%B2-%D0%BB%D0%B8%D0%B4%D0%B5%D1%80", "text": "Само ден след като президентът на САЩ Доналд Тръмп обяви, че специалните сили на страната му са елиминирали в Сирия лидера на терористичната група Ислямска държава (ИД) Абу Бакр ал Багдади, нов лидер вече е оглавил формированието, съобщава Newsweek с позоваване на регионален служител на разузнаването, при условие за анонимност. Според портала това е Абдула Кардаш - чието име се произнася и като \"Каршеш\" - известен още като \"Хаджи Абдула ал Афри\", който се предполага, че през август е бил назначен от Ал Багдади за справяне с \"мюсюлманските дела\" в ИД. Според източника на Newsweek, Кардаш е специално избран да изпълнява функциите на елиминирания терорист, въпреки че в този контекст той заявява, че Ал Багдади дори не се занимавал с планирането на операциите. \"Ал Багдади беше декоративна фигура. Той не беше замесен в операции или в ежедневието на ИД, всичко, което е правил, е да каже да или не\", каза той. Тръмп каза в неделя, \"Страхливецът Ал Багдади е приключил дните си стенещ, плачещ и крещящ в края на тунел, притиснат от американските военни, умря като куче, взривявайки жилетка за самоубийство, чиято експлозия е сринала структурата.\" Президентът заяви, че трите деца, които Ал Багдади завел със себе си в тунела без изход, са загинали при експлозията, като добави, че общият брой на убитите или заловени в операцията терористи ще бъде обявен в следващите часове. Президентът заяви, че Турция, Русия и Ирак, както и кюрдите в Сирия, са помогнали на САЩ за изпълнението на операцията. От своя страна руското министерство на отбраната заяви, че няма надеждна информация за отстраняването на лидера на ИД от САЩ. Говорителят на институцията Игор Конашенков заяви, че \"страните, които твърдят, че са участвали в операцията, споменават противоречиви подробности, повдигащи законните въпроси и съмнения относно нейната реалност и особено за успеха й\".", "date": "2019.10.29", "title": "Само ден след ликвидирането на Ал Багдади, Ислямска държава вече има нов лидер"}
{"url": "http://www.classa.bg/%D1%81%D0%B2%D1%8F%D1%82/item/401427-%D0%B8%D1%80%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D1%89%D0%B5-%D0%B3%D0%B8-%D1%83%D0%BD%D0%B8%D0%B6%D0%B0%D0%B2%D0%B0%D0%BC%D0%B5-%D0%BF%D0%BE-%D1%81%D1%83%D1%88%D0%B0,-%D0%BC%D0%BE%D1%80%D0%B5-%D0%B8-%D0%B2%D1%8A%D0%B7%D0%B4%D1%83%D1%85", "text": "Генералният командир на органа на Революционната гвардия на ислямската република (IRGC), иранският генерал Хосен Салами обяви, че демонстрацията на сила на страната обезкуражава шансовете на враговете да се насочат към военния вариант. Салами добави, че иранските въоръжени сили няма да позволят на враговете да извършат и най-малка агресия срещу страната му. \"Благодарим на Бог, че унизихме враговете по суша, море и въздух и разбраха, че не трябва да влизат в конфликт с тази нация\", каза генералът на форум в западната иранска провинция Бойер Ахмад, съобщава Fars. Салами направи това изявление, след като президентът на САЩ Доналд Тръмп говори на 21 октомври за своите външнополитически приоритети, настоявайки, че работи за връщането на американските войници у дома, но не изключи възможно навлизане на страната в нови военни конфликти. \"Ние сме по-добре подготвени от всякога. Ако Иран направи нещо, те ще бъдат ударени, както никога досега\", заяви Тръмп на пресконференция в Белия дом. От своя страна иранският министър на отбраната Амир Хатами описа заплахата на американския лидер за възможно военно нападение срещу Иран като целяща да прикрие провалите на Вашингтон.", "date": "2019.10.29", "title": "Ирански командир: \"Ще ги унижаваме по суша, море и въздух\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401419-%D0%BA%D1%8A%D0%B4%D0%B5-%D0%B5-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0%D1%82%D0%B0-%D0%BD%D0%B0-%D1%81%D1%82%D0%B0%D1%82%D1%83%D0%BA%D0%B2%D0%BE%D1%82%D0%BE", "text": "ГЕРБ спечели и тези избори. Но победата на управляващата партия съвсем не е толкова убедителна, колкото друг път. БСП се представи по-добре, отколкото на предишните местни избори, но отново не успя да застраши лидерската позиция на ГЕРБ. Къде е алтернативата на статуквото? Традиционните партии, както и лабораторни бутикови проекти от типа “градска десница/левица”, не вършат работа. Значи е нужно нещо съвършено различно, което да измете цялата сегашна политическа класа. ГЕРБ спечели и тези избори. Но победата на управляващата партия съвсем не е толкова убедителна, колкото друг път. БСП се представи по-добре, отколкото на предишните местни избори, но отново не успя да застраши лидерската позиция на ГЕРБ. Това е най-коректният прочит на изборните резултати. Оттук следват два много важни извода. Първо, избирателите искат промяна.  На много места е видно недоволството, а и съвсем нормалната умора от управлението на ГЕРБ .  И второ, въпреки всичките си усилия БСП не изглежда като автентична алтернатива в очите на мнозинството избиратели.  Да, социалистите стигнаха до балотаж в София, което не се беше случвало от 2005 г. Само че с по-нисък резултат от очаквания. Предварителните прогнози бяха, че разликата между Йорданка Фандъкова и Мая Манолова ще бъде много по-малка. Защо се стигна до тази разлика от десет процента, които са доста трудни за преодоляване?  Една от основните причини е, че г-жа Манолова, опитвайки се да спечели гласове от десницата, през цялото време демонстрираше, че не й е особено приятна подкрепата на БСП . Не знам колко десни гласове е спечелил бившият омбудсман, според мен пренебрежимо малко, но със сигурност флиртът с десните й костваше подкрепата на леви хора. Ефектът “Румен Радев”, на който се надяваха някои привърженици на г-жа Манолова, не беше постигнат. На президентските избори през 2016 г.Румен Радев консолидира левия вот и същевременно привлече допълнителни гласове. Мая Манолова не поиска или не можа да приложи тази печеливша стратегия. Що се отнася до претенциите на ДСБ, Да, България, Демократична България или както там се нарича това нещо в момента да бъдат алтернатива на олицетворяваното от ГЕРБ статукво, те са комични до абсурдност.  Кандидатът им за кмет на София вероятно е свястно момче, но от сто километра си личи неговата неизбираемост.  Дори и без тапетите нямаше никакъв шанс.  “Автентичната десница” се провали и в опита си да използва избора на Иван Гешев за главен прокурор, за да си вдигне процентите. Направиха една сценка на “Орлов мост”, която представляваше крайно некадърно подражание на най-доброто от Волен Сидеров. Тази нескопосана квази революция по-скоро им отне гласове, отколкото да им даде. Укорите от страна на “автентичната десница” към Борис Бонев, че им е отнел гласове, са нелепи.  В основната си част подкрепата за Бонев идва от хора,  които не харесват нито една от сега действащите партии .  Най-общо казано, това са онези с тротинетките, здравословния начин на живот и симпатиите към Грета Тунберг.  И тук е проблемът на тази група и на самия Бонев. Хората с описания лайфстайл живеят предимно в София. А и не са кой-знае колко много. Дори и да направи партия, Борис Бонев няма потенциал за нещо повече от това да бъде бутиков софийски феномен. Няма как такава структура да се превърне в сериозно предизвикателство за статуквото. Националистите, във всичките им варианти, също се представиха твърде слабо на тези избори. Участието им във властта пък априори ги прави негодни да бъдат алтернатива. А понеже в политиката, както и в природата по принцип, няма празни пространства, алтернатива на статуквото ще има. И тя ще се появи по-скоро, отколкото редица мастити наблюдатели очакват. Защото избирателите ясно показаха, че искат промяна.     o", "date": "2019.10.29", "title": "Къде е алтернативата на статуквото?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401420-%D1%81%D1%82%D0%B0%D0%BD%D0%B0-%D1%8F%D1%81%D0%BD%D0%BE,-%D0%B7%D0%B0%D1%89%D0%BE-%D1%82%D0%BE%D0%BA%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%B9-%D1%81%D0%BA%D1%8A%D0%BF-%D0%B2-%D0%B5%D0%B2%D1%80%D0%BE%D0%BF%D0%B0", "text": "На тази трудна загадка отговор дава днес Електроенергийния системен оператор (ЕСО) на чиято титулна интернет страница виждаме, че вчера, 27-ми октомври, страната е тънала в пълен мрак. Цялото денонощие натоварването на националната електроенергийна система е било … вижте графиката: \r\n   \r\n В резултат на това ето какви цени бяха постигнати вчера на борсите, за днешния ден, по страни: \r\n \r\n А това че АЕЦ “Козлодуй” е била натоварена над 100% от установената си мощност  (синьото каре, долу в дясно на снимката) означава, че цялата и продукция е изнасяна извън границите на страната ни. Аз нищо не си измислям, а само ви показвам фактите, такива каквито те са. \r\n Неведоми са пътищата енерГЕПИйни? \r\n   \r\n \r\n \r\n \r\n", "date": "2019.10.29", "title": "Стана ясно, защо тока в България е най-скъп в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401421-%D0%B3%D0%B5%D1%80%D0%B1-%D0%BE%D0%B1%D0%B2%D0%B8%D0%BD%D0%B8-%D0%B1%D0%B8-%D1%82%D0%B8-%D0%B2%D0%B8-%D0%B2-%E2%80%9E%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4%E2%80%9C", "text": "ГЕРБ ще сезира ЦИК заради предизборни репортажи по bTV за проблемите на отделните градове, управлявани от нейни кметове, които според партията са повлияли на гласуването.   Още вчера говорителят на управляващите Никола Николов написа във Фейсбук страницита си: \"Телевизионен Костинброд по bTV\", очевидно имайки предвид скандала с бюлетините в печатницата в Костинброд в деня на размисъл на изборите през 2013 г., след които на власт дойде кабинетът \"Орешарски\". Малко по-късно той добави в коментарите: \"Тотално хейтърски материали за София и другите големи градове. Провокация! Насаждане на внушения! Опит да влияят на вота на избирателите три часа преди края на изборния ден!\". Подобно изказване в социалната мрежа направи и депутатът от ГЕРБ Тома Биков. \"Ако бТВ искаше да участва в изборите, да беше се регистрирала\", написа той и допълни \"Правят директна антигерб кампания преди да е приключил изборния ден\". Днес Николов и Биков обявиха пред Клуб че има решение за подаване на жалба предизборна агитация и вероятно ще е за всеки град, за който медията направи репортаж поотделно. Най-голямо недоволство в ГЕРБ предизвикал репортаж за София, озаглавен \"Хубаво е, но не е готово\", който разказва за прословутите ремонти и ремонти на ремонтите в центъра. \"Няколко часа преди края на изборния ден се правят внушения в полза на Мая Манолова. Да не говорим, че според данните на ползваната от bTV \"Маркет Линкс\" Манолова водеше на Фандъкова и на база на тези данни, които вчера не се потвърдиха, ѝ даваха думата първа при последния дебат\" коментираха още от партията. Управлаващите се подразнили и от репортаж от Русе, където проблемът с мръсния въздух, който съществува от около 30 години, е приписан само на несвършената работа на последния кмет, който е от ГЕРБ. Това е един от много малкото градове, в които партията на печели първия тур - Пенчо Милков (БСП) води с 10% на Диана Иванова (ГЕРБ) преди балотажа. За Хасково пък телевизията разказала за злоупотреби с общински жилища и с парите от лихвоточките на хасковлии. Скандалът се разгаря само седмица преди изборите, но схемата е действала от 10 години, отбелязала телевизията. През 2015-а за кмет на областния град наистина беше избран Добри Беливанов от ГЕРБ, но партията сне отдавна доверие от него и на сегашния вот издигна друг кандидат - Станислав Дечев, който спечели още вчера от първия тур. За Варна пък bTV излъчила репортаж за проблемите около новия булевард \"Васил Левски\", който \"отхапа\" трибуна от стадион и има наклона, заради който при проливен дъжд става \"водосбор\". За въпросния булевард пари бяха отпуснати директно от правителството. В момента се чакат окончателните данни дали кметът Иван Портних (ГЕРБ) ще спечели втори мандат още на първия тур. От bTV засега са заявили, че първо ще се запознат със сигнала на ГЕРБ и тогава ще коментират.", "date": "2019.10.29", "title": "ГЕРБ обвини Би Ти Ви в „телевизионен Костинброд“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401428-%D0%B8%D0%B7%D0%B1%D0%BE%D1%80%D0%B8-%D0%B7%D0%B0-%D0%B5%D0%B4%D0%BD%D0%BE-%D0%BF%D0%BE-%D1%83%D1%81%D0%BF%D0%B5%D1%88%D0%BD%D0%BE-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%BE-%D0%B1%D1%8A%D0%B4%D0%B5%D1%89%D0%B5-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0", "text": "Преминаха поредните жалки (уж) избори.  Фарсът „избори“  се илюстрира великолепно от: (1) поредното закупуване на гласове с цена до 400 лв., което си е като „традиция“ (справка: местата с най-висока избирателна активност, вероятно); (2) великолепния вътрешен и външен (най-вече от Турция и Северна Македония) изборен туризъм, благоприятстван от циганското лято,; (3) неприкрития страх в доста от по-малките градчета и села, в които царуват мутри и богаташи и т.н. Защо са толкова важни тези местни избори, в които се включиха точно 36 251 кандидати, концентрирани в 66 партии и коалиции? Причината е повече от ясна и очевадна:  пред общините минават огромна част от финансовите потоци , а те се насочват в „правилната посока“ именно от кметовете и общинарите. „Насочването“ към съответните изпълнители и подизпълнители съвсем не е безплатно, „бенефициентите“ имат чудесни добри практики за обратно разплащане с поръчителите. В случая не става дума само за победителите от политико-икономическата групировка на сегашните властващи – ГЕРБ, а за практика със сериозни 30 годишни корени – и от СДС, и от БСП, и от ДПС, и от който се добере до кацата с мед. Който и да дойде на власт, иска  цялата, цялата Власт ! И понеже огромната част от „овчето стадо“ (както го наричат известни класици-социолози) е отвратено от онези, които отначало твърдят че „слуги, слуги му трябват на този народ“, а после го лъжат като разпрани, то или ходи да гласува на инат (например, за независимия Бонев в София), или въобще не си хаби времето да гласува. На предходните местни избори през 2015 година избирателната активност е била 40.83%, като в София е била едва 17.89%. На сегашните избори отново  партията на негласувалите води убедително – над 50% са . ГЕРБ (Борисов)  продължава да печели убедително; поне докато е Борисов начело, след това вероятно ще дублира известния възход и падение на СДС. Но СДС навремето имаше идеи за промяна и разпознаваеми личности, сега ГЕРБ има само имиджа на Борисов. Впрочем, онези, което твърдят че ГЕРБ и Борисов са и ще са „десни“, може сериозно да се позамислят: ГЕРБ наистина реализират големи национални проекти, а самият Борисов се старае да открива завод след завод, понякога и два пъти; освен това, по време на управлението си Борисов вдига неизменно минималната работна заплата (въпреки овайкванията на „работодателите-капиталисти“), повишава минималната и максималната пенсия, вдига заплатите на учителите и държавните служители – нещо лошо? Вярно е, че ГЕРБ управлява в европейски комфорт, вярно е че след 2007-2008 г. не е имало икономическа криза, вярно е че харченето на европейските и държавните средства е без сериозно взиране от страна на контролиращите органи, вярно е че главен прокурор се „избира“ по правилен начин. Но по отношение социално-икономическото развитие ГЕРБ има определени успехи, макар и без да постигне необходимото догонващо развитие в ЕС. Засега ГЕРБ (Борисов) има  един основен опонент  по отношение на грешките и дебелоочието в някои свои „нездравословни“ решения, и това е президентската институция, още по-точно –  Румен Радев , а не бившата социалистка Илияна Йотова, която остава доста кротка. Но и сам летецът е воин, може и без ескорт. Удивително е неговото постоянство, въпреки масовото убеждение че дума дупка не прави на герберите. Основната партийна „опозиция в бяло“ (както си въобразява че изглежда в очите на хората) –  БСП , не успява да се впише успешно на политическия пазар. Въпреки че и в нея има разпознаваеми лица, БСП не посмя да издигне свой кандидат нито за президент, нито за шеф на парламента, нито за кмет на столицата. Затова: „когато печели, печели обществото заради БСП, но когато губи – не губи БСП, а само обществото, което неблагоразумно е отхвърлило подкрепения кандидат“ – това е лайтмотивът на PR-а на БСП. Това е само индикатор, че партията (наричана „социалистическа“) има тежки проблеми както с кадровия си състав, така и с вътрешното обсъждане на кандидатурите, а (с извинение, моля) и с лидерството на партията. Да, първият човек на БСП е „острие“, Мая Манолова също е външно нахакано „острие“, но само с остриета и шумотевици нещата не се получават. Ще си позволя да добавя, че някои от „представителите“ на висшето ръководство (които сноват по медиите и които също се мислят за „остриета“) от време на време си позволяват да се изпускат със слова, които не подхождат на средната и на по-високата култура, а това не се харесва на по-интелигентния избирател. БСП е в системна криза, което е лошо за страната – властимащите нямат силна идейна и личностна заплаха. Беда! Що се отнася до  ДПС , то там нещата са кристално ясни. ДПС е винаги на трапезата, а не е недохранено детенце на политиката. Както лакомията е присъща на „бизнесмените“ от тази политико-икономическа групировка, така и баснята за заплахата и крехкостта на „етническия мир“ е редовно експлоатирана. И осребрявана отново и отново. Така ще и в бъдеще, докато някой по-ербап не им каже къде зимуват раците. За парламентарните и правителствените  гарнитури на ГЕРБ  не си заслужава да се говори, те самите със сигурност съзнават колко жалки са в очите на избирателите. Но са печеливши край едноличния властелин, все пак. Така че ни чака едно по-успешно (пак корумпирано – в широкия смисъл на понятието „корупция“) бъдеще! Съществена  промяна скоро няма да има . ГЕРБ е циментиран във властта. И все пак, ако отвътре нещата не вървят, да не забравяме че след малко ще се размърда Лаура Кьовеши, която в състезание с доста други ръбати кандидати за прокурори, се оказа  първият европейски главен прокурор ( и тук не може да подминем „избора“ на нашия главен прокурор – без конкуренция)! В ЕС също стават интересни размествания на пластовете, които ще се ускорят след евентуалния край на сериала Брекзит. В САЩ през изборната година може също да се случи поредното чудо (самият избор на Тръмп бе наричан „чудо“!). Наблюдавайте, например, изявите на  Тулси Габард , която размаза безпардонната Хилари Клинтън, също така Бърни Сандърс, а и самия Тръмп – политиката се динамизира, просто казано. Така че 99% от  промяната на България в бъдещето  вероятно ще бъде индуцирана отвън, а 1% – отвътре. Та кой е този 1%?!    ", "date": "2019.10.29", "title": "Избори за едно по-успешно корумпирано бъдеще! Промяна няма да има"}
{"url": "http://www.classa.bg/%D1%81%D0%B2%D1%8F%D1%82/item/401422-%D0%BC%D0%B5%D1%81%D0%B8-%D1%81%D0%BF%D0%BE%D0%B4%D0%B5%D0%BB%D0%B8-%D0%BA%D0%BE%D0%B9-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%BE%D1%82-%D0%B2%D1%81%D0%B8%D1%87%D0%BA%D0%B8", "text": "Лионел Меси, един от най-добрите футболисти в света, разкри кой според него е най-добрият нападател, когото е имал възможност да види в игра през цялата си успешна и ползотворна кариера. \"Роналдо [Назарио] беше феномен. От всички нападатели, които видях, той е най-добрият. Беше невероятен\", каза Меси в отделна част от ексклузивното си интервю за канала на TyC Sports, излъчено в събота. „Бълхата\" напомни и за друг от най-представителните таланти на бразилския футбол: Роналдиньо. Говорейки за ранните си години във Ф.К. Барселона, аржентинецът подчерта голямата подкрепа, която „Диньо\" му е давалл, когато бил едва на 17 години. \"Роналдиньо почти ме осинови и ме накара да се чувствам комфортно. Тогава на ме омайваше терена и винаги го търсех, но само няколко години се радвахме заедно\", разкрива той. В разговора си с журналиста Пабло Гонсалес, Меси разсъждава върху опита си в тези 15-години кариера, разказа и за вълненията за първото си интервю за телевизията през 2005 г. Той говори и за Световната купа на ФИФА, единствената, която липсва в голямата му колекция от постижения.", "date": "2019.10.29", "title": "Меси сподели кой е \"най-добрият нападател от всички\""}
{"url": "http://www.classa.bg/%D1%81%D0%B2%D1%8F%D1%82/item/401423-%D0%BF%D0%B0%D0%BF%D1%83%D0%B0%D1%81-%D0%BF%D0%BE%D1%81%D0%B5%D1%82%D0%B8-%D1%80%D0%BE%D0%B4%D0%BD%D0%B8%D0%BD%D0%B8%D1%82%D0%B5-%D1%81%D0%B8-%D0%BA%D0%B0%D0%BD%D0%B8%D0%B1%D0%B0%D0%BB%D0%B8,-%D0%BA%D0%BE%D0%B8%D1%82%D0%BE-%D0%B8%D1%81%D0%BA%D0%B0%D1%85%D0%B0-%D0%B4%D0%B0-%D0%B3%D0%BE-%D0%B8%D0%B7%D1%8F%D0%B4%D0%B0%D1%82-%D0%BF%D1%80%D0%B5%D0%B4%D0%B8-13-%D0%B3%D0%BE%D0%B4%D0%B8%D0%BD%D0%B8", "text": "Селяните на Ванггемало, в югоизточната част на Западна Папуа, през 2006 г. решават да изядат Вава Чомбунггай, тъй като 6-годишното тогава момче предизвикало подозренията, че е магьосник след смъртта на родителите си. За щастие той бил спасен от водача на екипа на австралийския „Канал седем\" Корнелий Сембинг, който го осиновил и отгледал в дома си в Суматра. Тази седмица младежът, който вече е на 20 години, се завърна в родното си село и племето Короуай. Канал Седем засне завръщането му и излъчи срещата с членове на семейството в предаването „Неделя вечер\". Въпреки случилото се преди 13 години, Вава беше добре приет и заяви, че се чувства част от голямо семейство. \"Идвам само за да ви покажа, че съм се върнал, че ставам мъж. Не ме е страх\", каза младият мъж, който сега учи спортни науки в университета. Той подчерта, че иска да предаде на роднините колко е важно „да работим заедно, а не да се убиваме един друг\". \"Трябва да говорим и да обсъждаме по приятен начин, за да намерим решение. Защо убивате така? Нямаме ли друго решение, като например да говорим с другите хора или с лидера на общността?\", каза той.", "date": "2019.10.29", "title": "Папуас посети роднините си канибали, които искаха да го изядат преди 13 години"}
{"url": "http://www.classa.bg/%D1%81%D0%B2%D1%8F%D1%82/item/401424-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%BA%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%B3%D0%BE%D0%BB%D0%B8%D1%82%D0%B5-%D0%B9-%D1%81%D0%BD%D0%B8%D0%BC%D0%BA%D0%B8", "text": "Жената конгресмен за Калифорния, Кейти Хил, съобщи на 27 октомври чрез профила си в Twitter, че е подала оставка от позицията си в Конгреса на САЩ, заради скандала, който цяла седмица окаля политическата й фигура. \"С разбито сърце днес обявявам оставката си от Конгреса. Това е най-трудното нещо, което трябваше да направя, но мисля, че е най-доброто за моите избиратели, за моята общност и страната ни\", каза Хил. Политичката-демократ направи съобщението на фона на публикациите за предполагаемата й сексуална връзка с член на екипа й в Конгреса, нещо, което е забранено от правилата на камарата. В този контекст от 23 октомври Хил се разследва от Комитета по етика на Камарата на представителите. След като съобщиха, че конгресменката също е правила секс с помощничка от кампанията й, медиите публикуваха няколко голи снимки на Хил. На една от тези снимки политичката се появява гола, носеща на линията на бикините татуировка, която е нацистки символ и пушеща „бон\" (лула за канабис или друга дрога). На друга снимка тя отново е гола, докато сресва своята асистентка в кампанията, с която се целува на третата снимка. Самата Хил потвърди, че е имала романтична връзка със служителката си Морган Дешардинс, но отрече същите обвинения по отношение на законодателния й директор в Конгреса, Греъм Кели. Освен това тя определи като „престъпление\" публикуването на интимните й снимки без нейно съгласие.", "date": "2019.10.29", "title": "Скандалната конгресменка - демократ подаде оставка заради скандала с голите й снимки"}
{"url": "http://www.classa.bg/%D1%81%D0%B2%D1%8F%D1%82/item/401425-%D0%BD%D0%B5%D0%BA%D1%80%D0%BE%D0%BB%D0%BE%D0%B3-%D0%BD%D0%B0-the-washington-post-%D0%B7%D0%B0-%D0%B0%D0%BB-%D0%B1%D0%B0%D0%B3%D0%B4%D0%B0%D0%B4%D0%B8,-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B2%D1%8A%D0%BB%D0%BD%D0%B0-%D0%BE%D1%82-%D0%B2%D1%8A%D0%B7%D0%BC%D1%83%D1%89%D0%B5%D0%BD%D0%B8%D0%B5", "text": "Тази неделя американският вестник The Washington Post предизвика вълна от възмущение с публикуването на некролог за лидера на терористичната група Ислямска държава (EI) Абу Бакр ал Багдади. Медията два пъти - в заглавието и в текста го нарича - \"религиозен учен ерудит\" и му даво поредица от характеристики, разбирани като положителни от читателите. \"Нямам думи\", реагира прессекретарят на Белия дом Стефани Гришам. \"Нереално\", написа Иванка Тръмп, дъщеря на американския президент Доналд Тръмп. \"Кралски некролог на Washington Post за терористичното чудовище \", пише говорителката на Републиканската партия Елизабет Харингтън и цитира некролога: \"Господин Багдади поддържаше хитър прагматизъм. Познатите му ще го помнят като срамежлив и късоглед младеж, който харесваше футбола, но предпочиташе да прекарва свободното си време в местната джамия \". \"Това е срамно! Какво бихте написали за Хитлер? Умря талантливият художник?\", попита политическият анализатор Арсен Островски. „А за Бенито Мусолини - каменоделец и журналист, превърнал се в гений на ефективността, умрял на фона на напрежението\", иронизира журналистът Дейвид Бал. Часове след публикуването вестникът промени провокативната характеристика на „екстремисткият лидер на Ислямска държава\" в некролога. Текстът обаче остана същият. Вълната от възмущение срещу изданието расте.", "date": "2019.10.29", "title": "Некролог на The Washington Post за Ал Багдади, предизвика вълна от възмущение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401409-%D0%B4%D0%B6%D0%BE%D0%BB%D0%B8-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%80%D0%B0%D0%BA%D0%B0", "text": "Холивудската актриса Анджелина Джоли разказа в откровено есе за списание Time как ракът е погубил майка и и баба й.     Звездата говори за своята борба с коварното заболяване и посочва истинската причина, която я е накарала да прибегне до двойна мастектомия и премахване на яйчниците. \"Спомням си как веднъж държах ръката на майка ми, докато беше на химиотерапия. Тя започна да полилавява и аз се втурнах, за да намеря медицинска сестра\", пише тя и добавя, че майка й се е борила със заболяването около 10 години.   Актрисата отбеляза, че след смъртта на майка си се е подложила на специален тест и е разбрала каква е вероятността тя също да има рак. Рискът да заболее от рак на гърдата при нея бил 87 процента, а от рак на яйчниците - 50 процента.  \"Направих си двойна мастектомия, по-късно отстраних яйчниците и фалопиевите си тръби, като значително намалих, макар и не напълно, риска от развитие на рак\", признава Джоли. Тя обяснява, че се грижи за здравето си, за да прекарва възможно най-много време с децата си, да види как растат и да дочака внуци.   \"Изборът, който направих, бе с цел да повиша шансовете си да видя как децата ми растат, да мога да доживея да се срещна с внуците си. Надявам се да им дам колкото се може повече години, за да знаят, че могат да разчитат на мен\", пише ое Джоли. \"Самата аз живея без майка си от 10 години. Тя видя само няколко от внуците си и често болестта не й позволяваше да си играе с тях. А щяха да получат толкова много от времето, прекарано с нея, от закрилата, любовта и нежността, с която щеше да ги дари\", разказва холивудската дива.    \"Приемам хормони и редовно се подлагам на медицински преглед. Виждам и усещам промените в тялото си, но ги приемам. Жива съм и засега се справям с различните проблеми, които наследих\", споделя още известната актриса.   Джоли признава също, че не съжалява за белезите по тялото си, останали след операцията. \"Мисля си, че нашите белези ни напомнят за нещата, които сме преодолели. Те са част от нашата уникалност. Това е едно от най-прекрасните неща в човешкия живот\", пише още тя.     Бившата съпруга на Брад Пит не крие факта, че заради операциите е била подложена на невероятен стрес. На фона на преживяванията си е развила опасно заболяване - хипертония.  Майката на Джоли умира през през 2007 г. на 56 години от рак. Баба й си отива от този свят в още по-ранна възраст, едва на 40 години. Избавяйки се от постоянния страх, актрисата се надява, че все пак ще се радва на децата и внуците си.", "date": "2019.10.29", "title": "Джоли заговори за рака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401410-%D0%BA%D0%BE%D0%B3%D0%BE-%D1%86%D0%B5%D0%BB%D1%83%D0%BD%D0%B0-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%B0%D0%BD%D0%B8%D1%81%D1%82%D1%8A%D0%BD", "text": "Американската актриса Дженифър Анистън целуна телевизионната водеща Елън Дедженерис по устните по време на предаване на живо. Жените разговаряха за целувки и обсъждаха кога за последен път са се целували с някого. Водещата попита Анистън дали някога е целувала жена. Актрисата отговори, че не го е правила досега. Тогава Дедженерес се приближи до актрисата и под аплодисментите на публиката, двете се целунаха.              ", "date": "2019.10.29", "title": "Кого целуна Дженифър Анистън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401411-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%BE%D1%82%D0%B8%D0%B4%D0%BE%D1%85%D0%B0-%D0%BD%D0%B0-%D0%BC%D0%B0%D1%87-%D0%B8", "text": "Два ослепителни модела получиха доживотна забрана за посещаване на бейзболни срещи в САЩ, след като развяха своите гърди по време на мач от МЛБ. Красавиците присъстваха на срещата между Вашингтон Нешънълс и Хюстън Астрос, а по време на една от кратките почивки те вдигнаха своите тениски и показаха прелести. Кадри от \"събитието\" се разпространиха в социалните мрежи, а Джулия Роуз и Лорън Самър бяха заклеймени като нарушители.   Вследствие на обвиненията красавиците получиха писмо от МЛБ, в което бяха уведомени, че повече нямат право да присъстват на бейзболни срещи, на който и да е стадион. Джулия Роуз има 2,8 милиона последователи в социалните мрежи. Тя е бивша корица на \"Спортс Илюстрейтед\". Лорън Самър пък има 1,5 милиона последователи в \"Инстраграм\", като в момента работи за \"Плейбой\".              ", "date": "2019.10.29", "title": "Красавици отидоха на мач и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401412-%D0%BA%D0%BE%D0%B8-%D1%85%D1%80%D0%B0%D0%BD%D0%B8-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%82-%D1%81%D1%82%D0%B0%D0%B2%D0%B8%D1%82%D0%B5", "text": "Неправилното хранене е една от основните причини за артроза. Освен това затлъстяването е смъртоносна заплаха за ставите. В отделна рискова група са хората, които консумират тлъсто месо и олио ежедневно.   Въпреки това, дори ако теглото на човека е нормално, има редица продукти, които могат да унищожат хрущяла и костната тъкан. Кои са опасните продукти, които унищожават ставите? Магданозът и зеленият лук съдържат оксалова киселина в състава си. След термична обработка, съдържащите се в тези продукти оксалатни естери се комбинират с калций, което води до неговото натрупване и абсорбция.     В резултат на това в бъбреците се образуват оксалатни камъни, които пречат на отделянето на соли на оксалова киселина от тялото и се получава системно възпаление и артрит на ставите. Между другото, оксаловата киселина се намира и в зеления фасул, шоколада, какаовите зърна и фъстъците. Според диетолозите има още една група продукти, които влияят неблагоприятно на ставите. Това са продукти, в които има много фосфор, но не достатъчно калций.   Сред тези продукти са домашни птици, зелени зеленчуци, картофи, риба и други. Всички те допринасят за отлагането на калциево фосфатни соли във влакнести тъкани, сухожилия и хрущяли. В резултат на това възниква остеоартроза и спинална артропатия.", "date": "2019.10.29", "title": "Кои храни унищожават ставите?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401413-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Препоръчително е, да съхраните сили за любимия си човек. Не оставяйте цялата си енергия и вдъхновение на работа. Финансовите въпроси ще се объркат, но шансовете за „оцеляване“ няма да са много. Разплатата за минали грешки ще бъде твърде висока, ако не върнете дълговете на приятел навреме. Работете с документите внимателно. Днес ще бъдете като електрическа крушка, която се изключва и включва по всякакви поводи. Ще се чувствате така, сякаш не зависите от себе си. Но във финансовата сфера, все пак ще трябва да обърнете внимание на нюансите. Загубите ще бъдат толкова тежки, че ще се паникьосате. Вечерта, чакайте гости отдалеч. Трябва да хармонизирате връзките си, за да не се окажете сами. Опирайки се на подкрепата на колеги или делови партньори, ще разберете какво е това, надеждно партньорство. За грандиозни успехи, сега не е време, но това не е повод за притеснение. Домашната обстановка, ще предразполага към размишления. Не се страхувайте да сте откровенни с любимия човек.   На този ден, ще се чувствате по-добре в неформална и лека обстановка, отколкото да действате открито. За да получите желаното в работата и финансите, трябва да се оттласнете по-силно от земята. Не, няма да летите, но в кариерата, ще напреднете. В любовта повече давайте, а не взимайте. Това ще бъде оценено от избраника. Всичко, което направите днес, ще ви се върне стократно. Ще успеете да реализирате плановете си, без разходи и притеснения. Ако се стремите към закупуване на нещо ново и голямо, то тогава предварително пресметнете вашите финанси. Безразсъдните действия, само ще ограничат възможностите ви. За бизнес пътуване е добър ден, но не тръгвайте на път с личния си автомобил. Днес бъдете по-икономични, за да не разпилявате енергийните си запаси за ненужни разговори. На работното си място, трябва здраво да работите, в противен случай ще останете без премия. В личната сфера ще се развие глупава ситуация, която вие ще надуете до размера на земното кълбо. Повече увереност, а не мнителност! Трябва да поддържате баланс между домашния комфорт и трудовата активност. Ако следвате мярка във всичко, то и всичко ще е великолепно. Не влизайте в схеми, които „намирисват“ на риск и измама. Милиони едва ли ще получите, но ще трябва да се разделите с последните си стотинки. Със закона трябва да се държите деликатно, не забравяйте за това. Днес ще искате нещо ново и необичайно. Дори наскоро разгорелият се роман, няма да ви радва. Въоръжете се със здрав разум, за да не развалите картината. Във финансовия сектор няма причина за ограничение, приходите ще надхвърлят разходите. Но вечерта роднини ще ви разстроят, казвайки нещо остро по ваш адрес.   Многозначителен и вълнуващ, ще бъде този ден за вас. Всичко уж ще е прекрасно, но настроението ви ще е ужасно. Потърсете морална подкрепа от човек, който и друг път ви е помагал. Насочвайте енергията си в правилна посока, за да не изтича напразно. Възможен е голям успех, в творчески проекти. Не трябва да се отклонявате, от обичайния си работен ритъм. Вие сте пълни със сила и позитивност, което вече води до заслужена победа. Със здравето не са изключени проблеми, така че, откажете се от бурни партита до сутринта. В спокойна атмосфера, поговорете с любимия човек. Ако вече сте изморени от честите спорове, тогава е време да решите нещо. Днес да скучаете и преживявате, няма да имате време, ще имате много работа. Освен това, тя ще е интересна и печеливша. В сферата на любовта, се очаква море от емоции, фойерверки от чувства и буйна страст. Не сте очаквали, че новият ви избраник ще бъде толкова харизматичен. За да постигнете материалните си цели, трябва да сте концентрирани. В противен случай, ще пропуснете печеливш договор.   Трябва да бъдете по-внимателни с емоциите, в противен случай те ще ви връхлетят като ураган в безлунна нощ. Дръжте се достойно, за да не развалите репутацията си. Проблеми в ежедневието не са изключени, включително повреда на домашни уреди. Ще трябва да дадете доста пари, за да оправите всичко. С личния си автомобил, не тръгвайте на дълъг път.", "date": "2019.10.29", "title": "Дневен хороскоп 29 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401414-%D0%B8%D0%B7%D0%B1%D0%BE%D1%80%D0%B8-2019-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D1%81%D0%B8-%D0%B8%D0%BC%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82", "text": "За 11-ти пореден път ГЕРБ са първа политическа сила на избори, макар че не успяха да повторят триумфа от 2015 г. За всичко си има първи път, а на местни избори ‘2019  много неща се случиха за първи път.       За първи път в България ще има толкова пъстри общински съвети. За първи път кандидат на ГЕРБ, които от 2005 г. насам са печелили столицата на първи тур, сега ще трябва да идат на балотаж за кметския пост. За първи път Йорданка Фандъкова (ГЕРБ), която се бори за четвърти мандат в София, има толкова нисък резултат на мажоритарен избор. От подгласничката ѝ, подкрепената от БСП Мая Манолова, я делят най-много 10%. За първи път има граждански кандидат, печелещ сериозна мажоритарна подкрепа без партия зад гърба си, при това в столицата - Борис Бонев. Той е издигнат от инициативен комитет на сдружението “Спаси София”, с четвърти резултат. Анализаторите са единодушни, че това е една от изненадите на вота. Резултатът от предстоящите балотажи в областни центрове може да намали, но с малко, достиженията на ГЕРБ от 2015 г., когато спечелиха 22 от 28 областни града, десет от които още на първи тур. За първи път в София е отбелязан толкова сериозен спад на вота за ВМРО - само 5 месеца след като на евроизборите организацията спечели двама евродепутати.     А много други неща се случиха за пореден път. Отново гласовете на градската десница в София бяха разпокъсани, тъй като до обединение на ДБ и “Спаси София” не се стигна. Отново няма да има балотаж в Кърджали, където кандидатът и настоящ кмет от ДПС Хасан Азис спечели пети мандат с над 50%. Но вместо кючек на победата, както през  2015-та, в Кърджали сега играха “хоро на заедността”. Няма да има балотажи и в Стара Загора и Бургас, където резултатите са близо до 70% за кметовете на ГЕРБ Живко Тодоров и Димитър Николов, печелещи съответно трети и четвърти  мандат. Иван Портних (ГЕРБ) също печели Варна на първи тур - и трети мандат. Но в две трети от общините втори тур ще има. Първата политическа сила и прогнозите на Цветанов Окончателните изборни резултати още не са обявени от Централната избирателна комисия (ЦИК), но не е изненада, че за 11-ти пореден път ГЕРБ са първа политическа сила на избори. Макар и с по-малко общински съветници от предишните местни избори и най-вероятно с по-малко кметове от досегашните 129 (от общо 265 общини). “Докато сме първа политическа сила, няма отстъпление”, заяви пред журналисти премиерът и лидер на ГЕРБ Бойко Борисов, определил резултатите като “безапелационна победа” и бой на БСП. В следизборните студия политолози ги изтълкуваха като затвърждаване на статуквото поради липса на алтернатива и вероятност ГЕРБ да изкара пълен трети мандат. Как се справи ГЕРБ без Цветанов? Въпреки първия за ГЕРБ балотаж в София, според Борисов, не са се оказали верни предсказанията за отстъпление на ГЕРБ в смесените райони, дошли откъм доскорошния Втори. Но по БНТ Първан Симеонов от “Галъп интернешънъл” заяви, че \"ДПС разширява своята електорална биография, особено на Северозапад”.    Със София започна интригата на тези местни избори - и със София ще завърши, или ще прерасне в нова, на 3 ноември. Разликата от близо 40 000 - 50 000 гласа между Фандъкова и Манолова веднага подхрани две спекулации: а) дали в столицата не може да се повтори прецедентът от Будапеща, където унгарската опозиция в лицето на леви и десни партии се обедини срещу авторитарния Орбан и б) дали президентът Румен Радев няма да се “включи” в прегрупирането на силите за втория тур - например с отказ да подпише указа за новия главен прокурор Иван Гешев срещу мобилизиране на (някаква) подкрепа за Манолова от градските десни. Още в изборната нощ тръгнаха залози коя от двете претендентки биха подкрепили избирателите на градската десница на втори тур. “Спаси София” ще коментират темата в идните дни. “Демократична България” обявиха в началото на кампанията, че ще оставят избора на съвестта на симпатизантите си.  Фандъкова и Манолова вече се обърнаха с послания към тях - първата към “десните”, втората към “кандидатите на промяната”. В първото си изявление пред журналисти след края на изборния ден Фандъкова заяви, че “София е дясна” и поздрави ДБ и независимия кандидат Борис Бонев за “добрите резултати”. Манолова пък призова софиянци да изберат “между диктата и демокрацията” и за “обединение, солидарност и надпартийност, когато се борим за промяната в София”. Изследване на “Алфа Рисърч” показа, че 70% от подкрепата, осигурена за нея, идва от БСП, а 18 на сто - от други, по-малки политически сили. Зам.-председателят на БСП Кирил Добрев с едно изречение затри усилията на бившия омбудсман да изгради образ на “независим кандидат”, заявявайки, че “за левицата в София това е първият балотаж от 2005-та насам”. В национален план резултатите показват едно по-добро присъствие на ВМРО - за разлика от софийското им представяне. Това означава вероятна подкрепа за ГЕРБ на балотажите и заздравяване на коалиционната спойка, независимо от факта, че в Пловдив техният кандидат и бивш кмет Славчо Атанасов отива на балотаж с кандидата на ГЕРБ Здравко Димитров. Избори 2019: назрява промяна? Политолози и социолози са много предпазливи в прогнозите си за изхода от втория тур в София - хем твърдят, че ГЕРБ и този път ще спечели, хем че все пак съществува вероятност Манолова да победи, в зависимост от това дали ще успее да консолидира протестен вот. Близките до ГЕРБ анализатори смятат, че Фандъкова и този път ще спечели, както и че не е възможно десни избиратели да гласуват за Манолова. Свързвани със социалистите от своя страна са убедени, че „сценарият от Будапеща\" е възможен и обединение на леви и десни в София ще доведе до победа, а оттам и промяна в национален мащаб. „Назрява промяна, ще се случи не на местните, а на следващите парламентарни избори, въпросът е кой ще я овладее и ще поеме лидерството над нея\", заяви политологът Харалан Александров по БНТ. На въпрос дали е сигурна победата на Фандъкова на балотажа, Борисов отговори: “Никога нищо не е сигурно в тоя живот. Единственото сигурно нещо е Орландовци\". Какво да се прави, всички доволни политици си приличат, всяко политическо семейство е нещастно по своему.  ", "date": "2019.10.29", "title": "Избори 2019: за всичко си има първи път"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401415-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F-%D1%80%D0%B8%D0%BC%D0%BB%D1%8F%D0%BD%D0%BA%D0%B0", "text": "  В третия век някои християнки от Рим  в желанието си напълно да се посветят на Бога се свързали помежду си и заедно се заселили на едно място, недалече от града. Образували девическа обител. Избрали си за ръководителка в духовния живот една стара мъдра жена на име София, известна с високото си благочестие. Под нейното ръководство водили строг живот, предадени на молитва и труд. Отказали се от брак, тия девственички образували нещо като монашеска община. При София се възпитавала девойка на име Анастасия, която на тригодишна възраст останала без родители. София била за нея като втора майка. Грижела се за възпитанието и образованието й. Научила я на християнските истини, на евнгелските добродетели. Анастасия станала на 20 години. Плавела силно впечатление със своята чудна красота. Била кротка, трудолюбива, винаги молитвено и благоговейно настроена. Млади знатни римски граждани я искали за съпруга. Но тя отхвърляла предложенията им. Решила да се посвети изцяло на Бога.     В това време император Деций започнал жестоко да гони християните. Фанатизирани езичници донесли на римския управител, че в обителта вън от града живее необикновено красива девойка, която вярва в Разпнатия и не уважава боговете. Управителят пратил войници да я доведат при него. Войниците дошли до тая обител. Изплашени, девиците се разбягали. София задържала Анастасия. Казала й: - Не се бой, мое дете! Настана времето за твоя подвиг. След това София излязла при войниците и ги запитала кого търсят. Те отговорили, че по заповед на управителя са дошли за Анастасия. София ги помолили да почакат два часа, докато нагизди девойката. Войниците се съгласили, като мислили, че тя през това време ще се заеме да труфи девойката с богати накити. София завела девойката в църква. Спряла я пред олтаря и започнала със сълзи да я увещава да пази твърдо светата вяра. - Мое мило дете – казала й тя, - дойде време да проявиш любовта си към Господа. Чрез наложените ти страдания трябва да покажеш, че си достойна за Господа. Любезна моя дъще, не скланяй на прелъстителните думи, не позволявай да те измамят със земно богатство и слава. Чака те друг венец. Иди в чертога на Небесния Жених с веселие. Иди обагрена с кръв, украсена със страдание, като със сватбарска дреха. Моля те, помни думите ми. Помни любовта и грижите, които съм имала към тебе. Денем и нощем съм се молила, за да можеш със сърце и душа да бъдеш с Господа. Какво ли нещастие ще бъде за мене, ако не се проявиш като истинска християнка!А каква ли радост ще е за мен, ако чуя, че твърдо си опазила вярата! Не жали своята тленна красота, дъще, не се плаши от смъртта! Страх да нямаш от мъченията! Когато те заплашват с мъчения, казвай – от вашите заплахи не се боя, защото Бог е с мене! Когато поискат да те убият, не се плаши от ония, които убиват тялото, а душата не могат да погубят. Ще те предадат на мъчения. А ти се радвай, че страдаш за Христа. Той няма да те остави! Той ще бъде невидимо с тебе – ще облекчава страданията ти. Ти ще плачеш – Той ще те утеши. Ти ще изнемогваш – Той ще те покрепя. Ти ще паднеш от рани – Той ще те повдигне. Ти ще се изпълваш със скръб – Той ще услажда сърцето ти. Ще даде утеха на душата ти и не ще отстъпи от тебе, докато не те вземе от ръцете на мъчителите, докато не те върне в Своя небесен чертог и не те увенчае с неповяхващ венец в присъствието на всички ангели. - Готово е сърцето ми да страда за Христа – казала Анастасия. – Всякога съм желала да положа живота си за свидетелство на моята любов към Господа. И сега с радост ще се явя пред мъчителя, за да изповядам вярата си. Не бой се за мене, майко моя! Аз вярвам, че Господ ще ме укрепи. А ти продължавай да се молиш за мене, та Бог да не ме остави! Войниците почнали да стават нетърпеливи. Тръгнали из обителта да я търсят. Разгневили се, като видели, че Анастасия не се облича в дрехи с богати накити, а се моли в храма с престарялата София. Хванали я, оковоли я във вериги и я отвели при управителя на Рим. Управителят останал изумен от красотата на девойката, от нейния смирен и кротък вид. - От какъв род си, от каква вяра си и как е името ти? – запитал я той. - Аз съм ддъщеря на римски гражданин, възпитана съм в християнско благочестие, името ми е Анастасия – отговорила девойката с тих глас. - Това име Анастасия не е известно в Рим. Що значи то? – запитал пак управителят. - То значи възкресение – отвърнала Анастасия.- Господ ме възкреси, за да ти говоря правдата и да надделея над сатаната, който ти внушава зло. - Не ме ядосвай! – повишил гласа си управителят. – Аз те желая и не желая твоята гибел. Затова послушай моя добър съвет. Защо си се прелъстила от християнското учение? Ти погубваш младостта си, като се лишаваш доброволно от радостите и насладите, които ни даруват боговете. Защо живееш в неизвестност и самота? Защо скриваш една красота, на която биха се радвали князете? Каква полза за тебе да отиваш на страдания и смърт за името на Разпнатия? Не е ли по-добре да се поклониш на нашите богове и да си избереш за мъж някой знатен и богат млад човек, за да се радваш на деца, да живееш в слава сред добри хора, да имаш сребро и злато? Дойди, поклони се на боговете! Те са ни дарували живот за веселие. Ти ще живееш с нас на почит и в щастие! Анастасия изслушала тия думи с очи, насочени към земята. Когато управителят престанал да говори, тя дигнала очите си нагоре, след това го погледнала спокойно и казала: - Мой годеник и мое богатство, живот и веселие е Господ Иисус Христос. Със своите думи ти не ще ме отвърнеш от Него, няма да ме прелъстиш, както някога змията прелъстила Ева, нито пък ще ме отлъчиш от моя Бог чрез страх от мъчения. Ако е възможно, аз бих желала не един път, а сто пъти да приема смърт за името на Христа! Управителят се озверил. Веднага наредил да бият и мъчат девойката. Тя пеела стихове от псалмите и повтаряла: - Господи, мое прибежище и мой застъпник, не отстъпвай от мене! Изнемогва в болки душата ми. Страдам заради Тебе. Благоволи към мене, Твоята негодна служителка. Да Ти бъде приятно проливането на моята кръв. Да не бъда отхвърлена от лика на светите мъченици! В тълпата се намирал един християнин на име Кирил. Той подал два пъти вода на изнемогващата мъченица. Затова бил наказан със смърт. Мъченията на Анастасия стигнали до такава жестокост, че дори народът, който бил привикнал на такива жрелища, с ужас започнал да укорява управителя. Осакатеното тяло на светата девица било обезглавено и хвърлено вън от града. Ангел се явил на София и й разказал за станалото. Бързо тя отишла на мястото, където било простряно тялото на мъченицата. С радостни сълзи го целунала. Благодарила с облекчение на своята мила дъщеря, загдето изпълнила нейния съвет и до последно издихание изповядвала вярата си в Христа. С духовните си очи тя съзерцавала, жива и блажена в Бога, светата мъченица и й говорела: - Не даром съм се трудила. Ти се яви пред Небесния Жених в брачната дреха на невинността, украсена с кръв, пролята за Господа. Сега те моля – бъде твърдина на моята старост и се моли за мене. Когато бъде угодно на Бога да тури край на моя земен живот, моли Господ да прости греховете ми! Престарялата София не е имала сили да погребе светото тяло. Тя само плачела над него. Дошли отнякъде двама християни. Те споделили скръбта и молитвите на старицата и благоговейно погребали тялото на света Анастасия Римлянка.", "date": "2019.10.29", "title": "Св. преподобномъченица Анастасия Римлянка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401416-29-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "539 пр.н.е.  - Персийският цар Кир II Велики, със завладяването на Вавилон издава първият писмен документ за правата на човека, известен като Цилиндъра на Кир.     1859 г.  - Испания обявява война на Мароко.     1886 г.  - 3 Велико Народно събрание избира за княз принц Валдемар Датски, но под натиска на Русия баща му, крал Кристиян, отклонява избора.     1912 г.  - Балканската война: Османската империя иска примирие. Княз Фердинанд скрива предложението от съюзниците и продължава войната.     1912 г.  - Български самолет бомбардира от въздуха старата гара Караагач на Одрин, която е първият бомбардиран от въздуха обект със стратегическа цел в историята.     1923 г.  - Създадена е Република Турция, за президент е избран Мустафа Кемал Ататюрк.     1929 г.  - Крахът на Уолстрийт 1929: Настъпва пореден срив на Нюйоркската фондова борса, известен като „черният четвъртък\", с което приключва бичия пазар от 1920 година и започва Голямата депресия.     1935 г.  - Открита е Автомагистрала А7 в Италия.     1944 г.  - Втората Световна Война: Червената Армия влиза в Унгария.     1944 г.  - Градът Бреда в Холандия е освободен от Първа полска бронирана дивизия.     1952 г.  - Започва съдебно дело срещу католическия епископ Иван Романов, който е осъден на 12 години строг тъмничен затвор за „шпионаж\".     1969 г.  - Първата връзка между компютър и компютър е настроена в ARPANET.     1980 г.  - Приет е закон за прокуратурата на Народна република България.     1992 г.  - С решение на Националния координационен съвет на СДС президентът д-р Желю Желев е обявен за „предател\".     1998 г.  - Пожар в дискотека в Гьотеборг, изгарят 63 деца.     2002 г.  - Официално посещение в България на румънския премиер Адриан Нъстасе, който поставя въпроса за румънското малцинство и присъства на подписването на двустранното споразумение за енергийно сътрудничество.     2002 г.  - Върховният административен съд на България прекратява сделката по продажбата на Булгартабак заради нарушения в процедурата.     2002 г.  - Заседанието на кредиторите на Авиокомпания „Балкан\" отхвърля плана за оздравяване на компанията и тя е обявена в ликвидация.     2010 г.  - Успешен тест с едновремешно изпитание на всички видове МБР на Русия - „Булава\", Р-29РМУ2 „Синева\" и Р-29Р от ядрени подводници и „РТ-2 Топол М\".    ", "date": "2019.10.29", "title": "29 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401417-%D0%B8%D1%86%D0%BE-%D1%85%D0%B0%D0%B7%D0%B0%D1%80%D1%82%D0%B0-%D0%B2-%E2%80%9E%D1%8A%D0%BF%D1%81%D1%83%D1%80%D1%82%E2%80%9C-%D0%B2%D0%B5%D1%87%D0%B5-%D0%BD%D1%8F%D0%BC%D0%B0%D1%82%D0%B5-%D1%87%D0%BE%D0%B2%D0%B5%D0%BA", "text": "Подкрепях ги без стотинка и ме мислеха за луд. И сега ме плюят?     Не знам дали да адресирам това, което ще напиша, към лидерите на „Демократична България“, или към симпатизантите. Ако съдя по резултатите от вчера – може би двете са едно и също. Бих искал да призная своята вина за загубата на арх. Игнатов. Въпреки несъмненото обаяние на лидерите Христо Иванов и генерал Атанасов, ключова роля в отлива на гласове изигра моят концерт в Самоков пред транспарант на ГЕРБ. Нека ви разкажа една история. През 2013-а осъзнах, че не е редно почти всички артисти в България да си мълчат относно ставащото в политиката в страната ми. Заявих публично на доста места подкрепата си към ДСБ, после – и към Реформаторския блок. Давах интервюта заедно с лидерите им, те идваха по концертите на „Ъпсурт” и се снимаха с мен, и си качваха снимките по социалните мрежи, и ме цитираха под път и над път. Хората приеха, че съм един от тях. Когато ги атакуваха – защитавах лидерите им по интервюта, по медии и по социални мрежи. Никога не поисках и стотинка за това, понеже за мен то не е бизнес, и съвестта ми не го позволи – това половината хора не го повярваха, а другата половина казаха, че съм луд. Естествено тая работа не мина без последствия. Намразиха ме доста хора, с други се изпокарах. „Уикенд“ и „Пик“ се редуват да пишат лъжи и клевети за мен. Милионите, които ГЕРБ и БСП харчеха в кампаниите си, позволиха на доста мои „колеги“ да опознаят скъпите коли и апартаментите с изглед към Витоша. Когато от тези партии идваха и при мен – аз учтиво им посочвах вратата. След простотиите на „Да, България“ и на моите избраници през 2017-а аз, както хиляди други хора, останах изумен как е възможно това да се случи. Имаше два варианта – тези или са нереално тъпи, или просто играят роля в нечии сценарий. И двете не ме устройваха, но реших, че не е редно да обиждам и да преча. Прецених, че трябва да замълча – все пак там има много мои приятели, защо да ги насаждам така… дай да си гледам моята работа и да не се излагам. Миналата седмица приех да пея на концерт, организиран от ГЕРБ в Самоков. Поставих условие да не агитирам, да не се снимам с кандидат – кметове и да не използват името ми за политическа пропаганда. Отивам, пея си песните и си тръгвам. Хората приеха тези мои условия и ги изпълниха. Отказвам площадни мероприятия в големите градове – не би било честно спрямо хората, които дават пари за билет в залите, или за вход в заведенията, в които пея. В повечето малки градове в България обаче концерт на площада е единственият начин да имаш концерт, и който твърди друго – лъже, или просто си приказва. Свободолюбив художник на заплата в „Булгаргаз“ качил снимка от концерта в Самоков и коментирал как духам. Една госпожа писала за двете ми лица. Видях,че десетки хора споделят тези постове и коментират моята продажност. Нещо веднага ми направи впечатление – тези хора бяха фенове или членове на „Демократична България“, виждаше се на профилните им снимки. Разбирайки, че с моята постъпка съм ги обидил, седнах и написах пост, в който обясних защо съм бил на този концерт. Извиних се на всеки, който се е почувствал засегнат от решението ми да бъда там. Като обясниш – тоя кво се обяснява, гузен е. Като си мълчиш – тоя що си трае, гузен е… Реших да потърся в интернет как стоят нещата с други изпълнители. Най-великият български певец Васил Найденов в същия ден пее в Ямбол на концерт на кандидат-кмет, подкрепен от ДПС. D2 са в Смолян, на концерт на „Новото време”. Миро от „Каризма” – на концерт на партията на Марешки в Пловдив, а предишния ден – в Плевен на концерт на ГЕРБ :) И доста други, списъкът е дълъг. И – как да го кажа – леко се позачудих… Наистина ли точно тези, на които най-много помогнах, сега седят и ме плюят с такова вдъхновение? Пичове, ако бях на мястото на Бойко Борисов – милиони бих ви давал, за да продължите да сте такива, каквито сте, и да играете ролята на опозиция. Аз, гласувайки за вас, ви давам моята подкрепа – да разпределите данъците ми, да водите България напред, и да пазите моя интерес пред хищници като Ердоган или Путин. Как точно ще ми пазите интереса пред хора от тоя калибър, като за най – дребни неща не умеете да се разберете помежду си, и все някой друг ви е виновен. Сега Борис Бонев ви е виновен, а не това, че издигнахте три месеца преди изборите един човек очевидно способен, но тотално непознат на хората в нашия град. В политиката вие от години сте това, което е „Гошо от Почивка” в моята сфера. Една десета от провала ви през тия години да имах – бих запалил с триста към някое село и не бих се показал никога повече. На хора, които искат по-високи доходи, по-добри пътища и по-малко празни приказки – вие им говорите за Истанбулската конвенция, за тротинетки и за права на гейовете. Всичкото това – докато седите из софийските кафенета, цъкате с телефоните и тъжно обяснявате как София се е напълнила със селяни. Няма да стане. И накрая – по повод двете ми лица. С едничкото си лице искам да застана пред вас и ясно да ви кажа – знам, че каквото и да обяснявате, винаги търсите възможност навсякъде да имате човек. Е, в „Ъпсурт” вече нямате.   – –", "date": "2019.10.29", "title": "Ицо Хазарта: В „Ъпсурт“ вече нямате човек"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401418-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%87%D0%B8%D1%82%D0%B0%D1%82%D0%B5%D0%BB%D0%B8-%E2%80%93-%E2%80%9E%D1%80%D0%BE%D0%B7%D0%B0%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5%E2%80%9D-%D0%BD%D0%B0-%D0%B8%D0%B2%D0%B0%D0%BD-%D0%B8%D0%BB%D1%87%D0%B5%D0%B2", "text": "Двутомното издание „Розата на Балканите” от проф. Иван Илчев представя „Колибри“ на 31-ви октомври от 17:00 ч. в Аулата на Софийския университет   Изданието е с подзаглавие „Кратка българска история за любопитни читатели” и включва два тома: том I обхваща историята на България до края на XIX век, а том II – историята на България през XX век. Книгите ще бъдат представени от Ангел Димитров. „Десетилетия наред съм изчитал с любопитство многобройни изследвания на нашата история, преди да ми хрумне да напиша тази книга. И защо се захванах с нея? Истории на България дал Господ! Но все ми се струва, че я няма историята, която българинът – не специалистът историк, а влюбеният в миналото на своя народ – заслужава.     Не книга, която ще подхранва у него лъжлива мания за величие. Нито пък такава, която да се вайка над изтърваните шансове и окаяното ни положение днес. А история интересна, история донякъде поне честна и уравновесена, история, която да се чете като роман. Искаше ми се да нарисувам картина, по-различна от обичайно поднасяната в научните издирвания. Не съм сигурен колцина от сънародниците ни сега могат да се огледат в историческите проучвания и да кажат: „Това се отнася за мен“. История, която да не съдим с днешните ни мимолетни пристрастия, а която да обглеждаме любовно и с разбиране. Да се отдалечим от нея и да присвием очи, за да опитаме да разберем цялото, което се крие зад донейде хаотичните факти, събития и непредсказуемите действия на отделни личности.”, подчертава авторът. Проф. дин Иван Илчев е роден на 25 юни 1953 г. в София. Български историк, ректор на Софийския университет „Св. Климент Охридски“ в периода 2007 – 2015 г., член-кореспондент на Българската академия на науките от 2012 г. Бил е гост-професор в Държавния университет на щата Охайо, Калъмбъс и Мерилендския държавен университет, Центъра „Уудроу Уилсън“, Вашингтон, САЩ, Университета на Чиба, Япония. Автор е на книгите: „Докосвания до Америка“, 2003; „La rose des Balkans. Histoire de la Bulgarie des origins a nos jours“, 2002; „По на Запад, най на Запад – Япония. Писма на един гайджин.“, 2001; „Родината ми – права или не! Външнополитическата пропаганда на балканските народи, 1821-1923 г.“, 1995; „Рекламата през Възраждането“, 1995; „България и Антантата през Първата световна война“, 1990; „Уинстън Чърчил и Балканите“ (с Г. Гунев), 1989.", "date": "2019.10.29", "title": "Българска история за любопитни читатели – „Розата на Балканите” на Иван Илчев"}
