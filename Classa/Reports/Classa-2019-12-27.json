{"url": "http://www.classa.bg/%D1%81%D0%B2%D1%8F%D1%82/item/404118-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8-%D0%BD%D0%B0-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B0%D1%82%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Тъмна пресечка. Прозвучава глас: \"Той е!\". Следва звук от удар с бухалка по глава. Настава мрак, в следващия миг заменен от болнична стая. Специална машина прехвърля кръв от вас в друг човек. Лекар ви подава формуляр за подпис. \"Можете да изберете да останете тук девет месеца и с Вашата кръв да спасите живота на този виртуозен цигулар. Или можете да се разкачите от машината, да си тръгнете и да го оставите да умре\", обяснява лекарят. Какво бихте направили? Това изживяване във виртуалната реалност е създадено с целта да помогне на хората да разберат как се чувства една бременна жена след изнасилване, обяснява Ерик Рамирез – преподавател по философия в Университета в Санта Клара, в самото сърце на Силициевата долина. Рамирез специализира в етиката на виртуалната реалност. Други представители на академичните среди по света – заедно с агенции за защита на потребителите и служителите, както и разработчици на очила за виртуална реалност, вече мислят не само за възможностите, но и за етичните дилеми, които виртуалната реалност носи. Технологията, разбира се, може да бъде използвана, за да се играят видеоигри или да се \"изживяват\" филми за възрастни. Но това не е всичко. Какво ще кажете например за програма, която да ви демонстрира какво е да си бездомник? Виртуалната реалност също така може да се използва за преодоляване на фобии или за симулация на това как мениджър казва на работници, че фабриката, в която работят, скоро ще бъде затворена. Така виртуалната реалност не е просто нещо, което хората да имат в дома си за забавление. Тя също така се използва в изследователски лаборатории, неправителствени организации, компании, болници. И така стигаме и до армията. Паскал Гитон, професор по компютърни науки в Университета в Бордо, обяснява, че макар да няма конкретна информация, е убеден, че армии по света експериментират с виртуална реалност за подготовка на войниците преди битка или за провеждане на разпити. Това, което подпомага по-широкото разпространение на технологията, е спадът в цените. Сега е възможно да се сдобиете с автономни очила за виртуална реалност за по-малко от 450 евро. Това обаче не означава, че всеки трябва да се засили към купуването на такъв. Технологията безспорно е примамлива. Но също така е могъща – и потенциално опасна, както от няколко години предупреждават изследователите Михаел Мадари и Томас Мецингер. Според Мецингер виртуалната реалност може да манипулира човешкото съзнание и има риск, че в следващите между 5 и 10 години много хора ще се пристрастят към нея. Много други академици имат подобно усещане. Както посочва Ерик Рамирез: \"Няма друга технология, която да има силата да ни промени, както тази\".         Гилем Моро е преподавател по компютърни науки и има сходно мнение. Според него фактът, че виртуалната реалност (VR) може да се използва за успокоение на болката или преодоляване на фобии е доказателство, че тя може да промени нашето поведение. Преди две години Френската агенция за безопасност на храните, околната среда и работната среда (ANSES) започва работа по темата. Събрана е група от 12 експерти, чиито изводи се очакват през 2020 г. От ANSES са мотивирани да започнат изследването заради \"потенциала за психосоциални и физиологични последствия\". Това е и причината академици като Михаел Мадари, Томас Мецингер и Ерик Рамирез да започват да настояват за правила за поведение при разработката на VR. Според Рамирез всеки експеримент, за който се прецени, че би бил неетичен в истинския живот – като симулацията на изнасилване или мъчение, трябва да бъде забранен във виртуалната реалност. Фани Леви е психиатър в Париж и основател на компанията MyReVe, която се специализира в използването на виртуална реалност, за да помага на хората да преодолеят страховете си. Леви обаче предупреждава, че \"виртуалната реалност не е магическа пръчка, която да бъде използвана по всякакъв начин за решаване на всякакви проблеми\". Мениджърите, занимаващи се с подготовка на персонала, също подхождат внимателно към новите технологии. Съществуват опасения, че ако служители бъдат накарани да преживеят определена ситуация във виртуалната реалност, това може да им нанесе истинска психологическа травма. Тези опасения напомнят за случай, в който един телекомуникационен оператор използва виртуална реалност, за да подготви своите агенти. Като част от преживяването, служителите трябва да се покатерят до върха на 15-метрови пилони. Ако обаче не са подготвили добре екипировката си, пропадат в бездна. Падането е било само виртуално, разбира се, но някои потребители разказват, че обучението е било травматизиращо. Допълнително притеснение е защитата на данни. Обученията във виртуална реалност могат да са по-рискови от традиционните, защото по време на тези сесии информацията за потребителя се събира и съхранява. Така се появява необходимостта от строги правила за конфиденциалност, които да посочат как ще се използва събраната информация. Друг въпрос е как създателите на съдържание ще регулират самите себе си занапред. Европейските създатели на игри имат система за категоризиране, наречена PEGI – съкратено от \"паневропейска информация за игрите\". Тя определя за каква възраст е подходяща дадена игра. Според някои индустрията за виртуална реалност трябва да възприеме сходен подход, а във Франция асоциация на продуценти, наречена GIE VR Connection, направи точно това, като публикува нещо, което нарича Харта с препоръки. Проучване на фирмата Ipsos и Националният център за кино и анимационни изображения (CNC) във Франция показва, че до момента само 6,5% от французите притежават хедсет за виртуална реалност. Падащите цени обаче могат да променят това. Но докато Oculus Quest, HTC Vive и PlayStation VR може да изглеждат като изкушаващи идеи за подарък, експертите призовават да се внимава. Рисковете са особено големи за деца под 12 години, които чисто и просто не би трябвало да използват технологията. Като за начало, зрителната система на децата е по-чувствителна към сини екрани. Но също така, според психиатъра Фани Леви, децата \"не обработват виртуалната информация като възрастните, защото мозъците им още не са зрели\". Психологът и един от авторите на споменатата Харта на препоръките Бахман Аянг казва, че виртуалната реалност се отразява на мозъка по начин, подобен на хипнозата. Технологията ни поставя в транс, където мозъкът бива завладян от виртуалното изживяване, че изтласква истинският свят назад, при което дори губим представата си за време. С други думи, предаваме се на илюзията.   Oще:                                \r\n \r\n \r\n \r\n \r\n \r\n \r\n \r\n \r\n \r\n \r\n \r\n Webcafe.bg предупреждава, че администраторите на сайта трият коментари, които съдържат нецензурни думи, обиди по расов, етнически, религиозен, полов или сексуален признак, както и коментарите, които са на латиница. ", "date": "2019.12.27", "title": "Истинските опасности на виртуалната реалност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404119-16-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B0%D1%82%D0%B5%D0%BD%D1%82%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0-%D0%B2-%D0%BA%D0%B5%D1%80%D0%B1%D0%B0%D0%BB%D0%B0", "text": "На 27 декември се навършват 16 години от атентата срещу българската военна база в Кербала, в който при самоубийствената атака с камион-бомба загинаха петима български военнослужещи, а други 27 души от контингента бяха тежко ранени. Атентатът отне живота на 29-годишният майор Георги Качорин, 26-годишният старши лейтенант Николай Саръев и офицерски кандидати Иван Инджов (36), Антон Петров (26) и Свилен Киров (25). Анализ на ситуацията впоследствие посочи, че на 27 декември 2003 г., по обед (12.45 часа местно време), цистерна се взривява в близост до оградата на район № \"1\" (Индия), където е щабът на българския батальон. Преди това два поста в района са сигнализирали за явна заплаха за самоубийствен атентат с камион-бомба северозападно от базата. Караулът и групата за бързо реагиране са открили стрелба по движещия се камион. Въпреки че намиращите се в кабината нападатели са ликвидирани, камионът-цистерна е продължил да се движи към сградата, припомня БНР. Вероятно цистерната е била взривена дистанционно, а при самата експлозията на машината са причинени големи разрушения в лагера, разрушена е и сградата на щаба на батальона. Бойците от район \"Индия\" са евакуирани в друг район. Ранените - 27 военнослужещи пък са евакуирани в Багдад, в полската дивизионна болница в Бабил и в медицинския пункт в българския батальон. След около 10 минути е извършен подобен атентат и в центъра на Кербала - непосредствено пред сградата на кметството и в близост до сградата на местната полиция. Петнадесет минути по-късно е извършен атентат и срещу Логистичната база на многонационалната бригада под полско командване. Целият български контингент в Кербала веднага е събран на едно място в друг лагер. На 28 декември 2003 г. правителството решава 30 декември да бъде обявен за ден на национален траур. Инцидентът повдигна редица въпроси и дискусии за сигурността на българските военни в Ирак, за тяхната подготовка, оборудване и въоръжение, за разузнавателната информация и комуникацията между компетентните служби и институции. По-късно комисията, извършила вътрешноведомствената проверка по атентата срещу българската база \"Индия\" в Кербала, констатира, че \"подготовката на батальона, в това число и специалната, е била несъобразена в пълен обем с операцията в Ирак, с потенциалните заплахи и враждебна среда, характерни за театъра на операцията, както и спецификата на мисията\". Констатирано бе, че националната система за прилагане на поуките от участие в подобни операции не действа достатъчно ефективно и своевременно. Потвърдена беше първоначалната оценка, че професионалните действия на българските военнослужещи в Кербала, високият дух и добра подготовка са направили възможно отразяването на атаката и са довели до минимализиране на загубите. За целия период на участие в операцията в Ирак - от 22 август 2003 г. до края на 2008 година, Република България е участвала с 11 контингента с обща численост 3 367 души. За издръжката, транспорта и оборудването на българските контингенти за периода на операцията в Ирак са изразходвани 155 343 000 лв. В годините, последвали началото на мисията в Ирак, при различни обстоятелства, включително и при инцидент с т. нар. приятелски огън, загинаха още осем български военни - офицерските кандидати Димитър Димитров, Владимир Пашов, Гърди Гърдев, Преслав Стоянов, Валентин Донев, Марин Милев, Цветан Камов и Паун Георгиев. България е изгубила общо 13 бойци в Ирак", "date": "2019.12.27", "title": "16 години от атентата срещу българската база в Кербала"}
{"url": "http://www.classa.bg/%D1%81%D0%B2%D1%8F%D1%82/item/404120-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%B2%D0%B7%D0%B0%D0%B8%D0%BC%D0%BD%D0%B8-%D0%BF%D1%80%D0%B5%D1%82%D0%B5%D0%BD%D1%86%D0%B8%D0%B8-%D0%B7%D0%B0-%D0%B3%D0%B0%D0%B7%D0%B0", "text": "Русия и Украйна се договориха, че от 1 януари взаимните претенции ще бъдат премахнати и изземването на имущество ще бъде отменено в резултат на решения по съдебни искове, заяви ръководителят на руското Министерство на енергетиката Александър Новак. Споразумението за отказ от искове, за което няма окончателно решение, стана част от протокола за газово сътрудничество, който Русия и Украйна подписаха на 20 декември. За да продължи транзита, „Газпром\" ще сключи междуоператорско споразумение с оператора на украинската газотранспортна система, а с „Нафтогаз\" споразумение за запазване на мощността при транспортиране. Очаква се догодина да бъдат запазени капацитети за транзит на 65 милиарда кубически метра газ, а през 2021-2024 г. - по 40 милиарда кубически метра при установяване на конкурентна тарифа. Относно уреждането на правните разногласия, „Газпром\" се съгласи да плати на \"Нафтогаз\" 2,9 милиарда долара по решения, които вече са взети от Стокхолмския арбитраж, а украинското правителство трябва да подпише споразумение с „Газпром\" за премахване на антимонополните претенции в размер на 7,4 млрд. долара.", "date": "2019.12.27", "title": "Русия и Украйна се отказват от взаимни претенции за газа"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/404121-%D1%84%D0%B8%D0%BB%D0%BC-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%B8%D1%81%D0%BA%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B4%D1%8A%D1%89%D0%B5%D1%80%D1%8F-%D0%B9", "text": "Филм за живота на Стоянка Мутафова иска да направи дъщеря й Мария Грубешлиева - Муки. Легендата на българския театър напусна този свят преди по-малко от месец. В дома й тази Коледа за първи път не е имало елха. Но в него Муки грижливо пази всичко, което й напомня за неуморимия дух на Стоянка. Не съм направила елха, нямах и желание да я правя. Чувствам, че Стоянка е все още тук. Все още се събуждам вечер да и давам лекарствата. Ставам, но нея вече я няма, разказва Муки.     Няма нещо свързано със Стоянка, което да не ми е скъпо. Тя казваше, че иска Нейчо да си я прибере... и си отиде на Никулден. Знам, че тя е плътно до мен. Тя искаше да не си отива само и само да не ме остави, продължава да разказва Грубешлиева. Ние с нея бяхме много свързани. Изкарахме един живот заедно. Със сигурност много я интересува как ще я запомня. Последните месеци ми казваше, че ще ми липсва много и беше права. Стоянка си реши да си отиде, тя не искаше да се превърне в една старица, която да има нужда от помощ за всичко, казва Муки. Имам много сладко малко кученце-бебе, занимавам се с него. Вярвам също, че ако по някакъв начин вярванията съществуват, тя ще намери начин да озари пътя ми, добавя тя.", "date": "2019.12.27", "title": "Филм за живота на Стоянка Мутафова иска да направи дъщеря й"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404122-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BF%D0%B8%D1%82%D0%B2%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%81%D0%B8-%D0%BA%D0%B0%D0%BA%D0%B2%D0%BE-%D1%81%D0%B0-%D1%81%D0%B2%D1%8A%D1%80%D1%88%D0%B8%D0%BB%D0%B8-%D0%BF%D1%80%D0%B5%D0%B7-2019-%D0%B3", "text": "Премиерът заръча на вътрешния министър Младен Маринов да следи ситуацията в Перник Премиерът Бойко Борисов свика заседание на кабинета. Основната тема е свършеното през годината. Борисов препита всичките 19 министри. Членовете на кабинета докладваха какво са свършили през 2019 г.  Борисов даде по 3 минути на своите да обобщат направеното през 2019 г. и да кажат какво предстои за новата 2020 г. Самият той слушаше внимателно и допълваше министрите, ако пропуснеха нещо. Първа взе думата външният министър Екатерина Захариева. След нея щафетата пое другият вицепремиер Томислав Дончев. Министърът на енергетиката Теменужка Петкова отчете направеното по \"Балкански поток\". На Николина Ангелкова пък Борисов каза да представи повече цифри. И заръча всички да пуснат отчетите си за изминаващата година на сайтовете на министерствата.  Не пропусна да заръча на вътрешния министър Младен Маринов да следи ситуацията в Перник. Както вече стана ясно правителството впрегна всичките си усилия, за да реши кризата с безводието. В града освен експерти от министерствата, влезе и полиция. Ще се разследва дали има противозаконно използване на питейна вода и отклоняване от язовира.    ", "date": "2019.12.27", "title": "Борисов изпитва министрите си какво са свършили през 2019 г."}
{"url": "http://www.classa.bg/%D1%81%D0%B2%D1%8F%D1%82/item/404123-%D0%BB%D0%B0%D0%B2%D1%80%D0%BE%D0%B2-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D1%81%D0%B0-%D0%BD%D0%B0%D0%B3%D0%BB%D0%B0-%D0%B8-%D1%86%D0%B8%D0%BD%D0%B8%D1%87%D0%BD%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%B1%D0%B8%D0%B7%D0%BD%D0%B5%D1%81", "text": "Според Александър Новак газопроводът ще бъде завършен и въведен в експлоатация през 2020 г. Санкциите на САЩ срещу „Северен поток-2“ са нагло и цинично вмешателство в вътрешните дела на европейския бизнес, заяви външният министър на Руската федерация Сергей Лавров, съобщават РИА Новости и Агенция \"Фокус\".  По-рано президентът на САЩ Доналд Тръмп одобри военния бюджет на страната си, в който са предвидени и санкции срещу руската енергетика, в частност срещу газопроводите „Северен поток-2“ и „Турски поток“.  САЩ поискаха от компаниите изпълнители, които се занимават със строителството на тръбопроводите, да преустановят работа, и изправена пред страх от санкции, фирмата „Allseas” прекрати строителството на „Северен поток-2“ малко по-късно.  Филиалът на Газпром „Nord Stream 2 AG“ може сам да завърши газопровода „Северн поток-2“, ако швейцарският изпълнител „Allseas“ не успее да завърши работата по него, заради американските санкции, заяви вчера руският министър на енергетиката Александър Новак. Според него това ще доведе до забавяне с няколко месеца, но проектът ще бъде завършен.  „Имаме възможност да (го) достроим със собствените си средства. За това ще е необходимо да се извършат няколко допълнителни организационни дейности и мисля, че тази работа ще бъде извършена в рамките на няколко месеца\", заяви Новак пред репортери.  Министърът е уверен, че „Северен поток-2“ ще бъде завършен и въведен в експлоатация през 2020 г. Работата според него е била завършена на 94% и остава да се положат само още 160 км от тръбопровода.  По-рано Новак не изключи варианта швейцарската компания „Allseas“ да поднови работата по газопровода. Компанията спря дейността си поради риска от американски санкции.   \r\n  ", "date": "2019.12.27", "title": "Лавров: Санкциите на САЩ срещу „Северен поток-2“ са нагла и цинична намеса в европейския бизнес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404124-%D0%B6%D0%B8%D0%BB%D0%BE%D1%82%D0%BE-%D0%B8%D0%BC-%D1%80%D0%B0%D0%B7%D1%8F%D0%B6%D0%B4%D0%B0-%D1%87%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%BF%D0%BB%D1%8A%D1%82-%D1%81%D1%82%D1%80%D0%B0%D1%88%D0%BD%D0%B0-%D0%BD%D0%B0%D0%BF%D0%B0%D1%81%D1%82-%D0%BD%D0%B0%D0%BF%D0%B0%D0%B4%D0%BD%D0%B0-%D0%BD%D1%8E-%D0%B9%D0%BE%D1%80%D0%BA", "text": "Японският гигантски стършел от Азия, който унищожава пчелите и чието ужилване разяжда човешката плът, е открит във Вашингтон. Това е първият път, в който в региона е засечено това насекомо, съобщава Вашингтонския държавен департамент на земеделието. Ужасяващите стършели достигат 2 инча дължина и са били забелязани на 8 декември от жител на Блейн, Вашингтон. Той разказва, че видял насекомото да лети около хранилката на колибри, според съобщение на WSDA. По-късно ентомолозите открили насекомото мъртво и потвърдили, че се касае за японски гигантски стършел (Vespa mandarinia) - най-големият по рода си.      Това е доста необичайна находка. Огромното насекомо не само идва от Азия, но обикновено остава неактивно през зимните месеци. Най-вероятно стършелът е долетял от Канада, където тези насекоми се превърнаха в бич, заяви говорителят на отдела Крис МакГан пред CNN. Ентомологичният нашественик е в състояние да унищожи местните кошери. Само един стършел може да убие 40 пчели за по-малко от минута - този „талант\" беше демонстриран в ужасно видео от 2012 г., когато само 30 стършела успяха да убият 30 хиляди пчели в Япония. И за разлика от японските пчели, които имат естествени начини за предпазване от нашественици, пчелите, които се срещат в Европа и САЩ, нямат такива защитни механизми срещу стършели. Обикновено стършелите не проявяват агресия към хората, според WSDA. Въпреки това, ужилването на японски гигантски стършел може да навреди на човешката тъкан. Ужилените са разказали, че болката била ужасна, все едно „горещ пирон се вкарва в крака им\", казва ентомолог от Токио пред списание Smithsonian Magazine. И през 2013 г., за 3 месеца в Китай, рояк от гигантски стършели уби 19 души.", "date": "2019.12.27", "title": "Жилото им разяжда човешката плът: Страшна напаст нападна Ню Йорк"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404125-%D0%B6%D0%B5%D0%BD%D0%B0-%D0%BD%D0%B0%D0%B4%D0%B5%D0%B1%D0%B5%D0%BB%D1%8F-%D0%B4%D0%BE-120-%D0%BA%D0%B3,-%D0%BD%D0%BE-%D0%BC%D0%B0%D0%BB%D0%BA%D0%BE-%D0%BF%D1%80%D0%B5%D0%B4%D0%B8-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%B9-%D1%81%D0%B5-%D1%81%D0%BB%D1%83%D1%87%D0%B8-%D1%87%D1%83%D0%B4%D0%BE", "text": "Още на двадесет години Кайли Малкахи от Уолонгонг, Австралия, започнала да наддава на тегло. Въпреки постоянната физическа активност и специалната диета, която пазела, до 27-годишната възраст тя напълняла до 120 килограма.   Въпреки че заради визията си момичето вече имало достатъчно комплекси, когато нейният приятелят й предложил да се оженят, към проблемите на булката се добавил още един - Кайли страшно много се страхувала, че в сватбена рокля ще изглежда ужасно. \"Спомням си, че, когато мислех за брак, се уплаших от мисълта, че ще трябва да отида в магазина за сватбени рокли. Страхувах се, че всички ще ме обвинят, защото не бих изглеждала добре в нито една рокля\", споделя жената.     Тогава през 2017 г. бъдещата булка отишла на лекар с надеждата да реши проблемите си. Медиците открили, че Кайли има поликистозен яйчник и я посъветвали да премахне глутена и млечните продукти от диетата си. Ситуацията започнала да се променя. Така бъдещата булка постепенно започнала да сваля килограми, като същевременно тренирайла с помощта на видео уроци от YouTube.   \"Когато дойдох в магазина, година след като отслабнах, успях да \"вляза\" в почти всяка от онези рокли, които бяха там. И, честно казано, това беше страхотно усещане\", споделя Кайли. В началото на 2019 г. сватбата се състояла. До тържеството момичето успя да свали още няколко килограма. В резултат на това на специалния ден Кайли изглеждала невероятно. Булката публикува трудния си начин за борба с наднорменото тегло в личния си акаунт в Instagram, събирайки много последователи  ", "date": "2019.12.27", "title": "Жена надебеля до 120 кг, но малко преди сватбата й се случи чудо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404126-%D0%B2%D0%B5%D0%BD%D0%B5%D1%82%D0%B0-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2%D0%B0-%D0%B8%D0%B7%D0%BF%D0%BB%D0%B0%D1%88%D0%B8-%D1%81-%D0%B2%D0%B8%D0%B4%D0%B0-%D1%81%D0%B8", "text": "Атрактивната манекенка Венета Харизанова вече е толкова плашещо слаба, че изумява всичките си стотици последователи в социалните мрежи.   Сексапилната блондинка, която неведнъж е спирала дъха с горещите си фотоси, този път предизвика обратен ефект. Снимките, които публикува наскоро предизвикаха бурни реакции и много притеснения сред феновете й.         Сочните форми на Харизанова са в миналото, а вместо тях виждаме скелета на манекенката. Много от почитателите на изкусителката подозират, че тя почти не се храни, щом е стигнала до там буквално да й се броят ребрата.   \"Станала е кожа и кости! Ужас! Какво си причинява и защо?!\", диви се потребител във виртуалното пространство.", "date": "2019.12.27", "title": "Венета Харизанова изплаши с вида си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404127-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D1%82%D1%80%D0%B0%D1%88%D0%B5%D0%BD-%D0%B1%D0%B8%D1%87-%D0%B8-%D1%81%D0%BA%D0%B0%D1%81%D1%82%D1%80%D0%B8-%D1%82%D1%80%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8", "text": "„Намаляват убийствата, кражбите и посегателства. В същото време разкриваемостта се увеличава\", заяви силовият министър Младен Маринов на извънредното заседание на Министерския съвет, което премиерът Бойко Борисов свика. На него министрите направиха отчет за постигнатите резултати. „Гордея се с намаляването на ало-измамите. Статистиката показва, че за последната година са спаднали с 50%, а за миналия месец сме регистрирали само три такива престъпления\", допълни министър Маринов. Тук премиерът Борисов го прекъсна с думите: „Това беше страхотен бич. Бич за възрастните хора, пък и не само за тях. Мисля, че това е един категоричен успех за МВР\". Преди това доклад изнесоха и министрите Екатерина Захариева, Марияна Никола и Томислав Дончев. „До три минути време за реклама\", шеговито ги скастри премиерът Бойко Борисов. „Тежка година с много политически предизвикателства – избори, кризи, чума по свинете\", заяви вицепремиерът Томислав Дончев на последното за годината правителствено заседание. „За поредна година нямаме загубени европейски средства, а 80% от целия ресурс за новия програмен период е договорен. Освен това имаме и една от най-прозрачните системи за мониторинг\", коментира Дончев. „Процесите на икономическа трансформация са ключов приоритет през 2019 година, през новата 2020 година работата в тази посока продължава\", каза още Томислав Дончев. „Без съмнение ключов акцент трябва да бъдат опитите за повишаване на добавената стойност и всичко, което се произвежда в България\", заяви Дончев и отбеляза, че образованието е водещата политика на кабинета. Според него всяко следващо правителство трябва да поставя образованието на първо място. Външният министър Екатерина Захариева отчете, че успех за България е новият ресор на Мария Габриел в Европейската комисия и избирането на Кристалина Георгиева за шеф на МВФ. Захариева коментира и Brexit. „130 000 българи са получили статут на уседналост във Великобритания, което е 90% от пребиваващите\", съобщи първият ни дипломат.", "date": "2019.12.27", "title": "Борисов заговори за страшен бич и скастри трима министри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404115-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B5-%D1%89%D0%B5-%D0%B8%D0%B7%D0%B8%D0%B3%D1%80%D0%B0%D0%B5-%D0%BB%D0%BE%D1%88%D0%B0-%D1%88%D0%B5%D0%B3%D0%B0-%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0", "text": "Не сме наясно кой е отговорен за водната криза в Перник. Не се знае кой отговаря за промишлени и частни води. Липсата на планиране довежда до ликвидиране на цели браншове, именно защото не знаем кой за какво е отговорен. Трудно ще има съдебна отговорност по случая. Това заяви в сутрешния блок на БТВ политологът доц. Мария Пиргова.    \"НАП беше глобен с 5 милион за софтуерните грешки. Пак не беше ясна държавността по случая\", каза още тя.  \"Не мога да разбера защо нашите управляващи не правят нищо за водния режим в Перник. Олигарсите ползват безплатно питейна вода, защото се чувстват на власт. Депутатите не ги санкционират\", коментира доц. Пиргова. \"През 2019 г. бяха усетени сериозните проблеми на хора. Имаше проблеми в политическите институции и спад на доверието в НС, Министерски съвет и Президентство. Разбра се, че не може да се разчита на институциите. Имаше и институционален хаос, но на фона на добре проведени избори. Въпреки това оставаме на ниско европейско равнище\", разкри политологът. \"Опозицията не овладяла управляващите, а се присламчи към тях. Парламентарната опозиция пребивава добре с мнозинството. Симбиозата ще им изиграе лоша шега. Опозицията не иска да е опозиция\", завърши доц. Мария Пиргова.", "date": "2019.12.27", "title": "Политолог разкри кое ще изиграе лоша шега на опозицията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404116-%D0%B7%D0%B0%D1%89%D0%BE-%D0%B0%D0%B7-%D0%BD%D1%8F%D0%BC%D0%B0-%D0%B4%D0%B0-%D0%B4%D0%B0%D1%80%D1%8F-%D0%B7%D0%B0-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%B0%E2%80%9C-%D0%BE%D1%82%D0%BD%D0%BE%D0%B2%D0%BE", "text": "Или защо Българската Коледа е SMS пречистване на нечиста съвест   Освен семеен празник, Коледа все повече се превръща в повод да се направи добро. Българите вече даряват, без значение дали става дума за Коледа или Великден, стига да имат каузи, които да ги грабнат, да ги въвлекат, да ги накарат да се чувстват полезни.   Благотворителността е начин да благодариш на обществото, в което се развиваш, като дариш част от времето, парите си, емоциите си на определена кауза. Най-вероятно на мнозина в живота някой е бил полезен и благотворителността е начин това добро да се върне в обществото. „Българската Коледа“ е инициатива, която има своя конкретен резултат. Хората се трогват от това, че им се представя значим за обществото проблем и дават своите средства, за да я подкрепят. В същото време, трябва да сме наясно, че „Българската Коледа“ решава проблемите на деца, за които държавата е отговорна. Държавата, която е създала различни системи, чиято грижа трябва да са тези деца.     Последните няколко години ние даряваме пари за здравето на децата при наличието на Министерство на здравеопазването, на Фонд за лечение на деца и здравна каса, която трябва да финансира изцяло детското здравеопазване. Нали не забравяме, че всяка година за здраве се отделят 9.5 млд. лева. Осем от тях са за сметка на редовия данъкоплатец. Интересно е, че даваме годишно по 1000 лева за здраве, както следва:  • два милиарда от приходите за здраве са от работещите в частния сектор;  • всяка година семействата отделят още два милиарда за лекарства и консумативи;  • два милиарда отиват за регламентирани плащания в здравеопазването – избор на екипи и други платени услуги;  • два милиарда се плащат нерегламентирано, под масата;  • до септември 2019 г. НЗОК е и платила 4 346 467,38 лв. за 284 деца; за лечение в чужбина извършените разходи са в размер на 414 262,90 лв. за 36 деца;  - за осигуряване на логистика за лечение в чужбина извършените разходи са в размер на 188 432,61 лв. за 68 деца. Освен това доскоро дарявахме пари за оборудването на болници, които сами по себе си представляват частни дружества , т.е те печелят пари, които би трябвало да реинвестират в това да се издържат, да се развиват, да се преоборудват. „Българската Коледа“, сама по себе си, като инициатива, която иска да подпомогне развитието на дарителството и съпричастността, не е лоша, защото обединява хората. Но каузите, които „Българската Коледа“ избира показват друго – държавата се отказва от тези деца и оставя на обществото да се погрижи за тях. Това е тотално грешен ход. Защото родителите на тези деца вероятно плащат данъци. Държавата ще помогне повече на болните деца, ако създаде работещи правила в здравеопазването , а не действа палиативно – да подбира инициативи, с които да се решават проблемите на конкретни хора, без да се замисля, че много други също имат проблеми. Недопустимо е да харчим парите на хората за финансиране на оборудване в болниците, при положение, че сънародниците ни плащат данъци. Или пък си доплащат за здраве. Когато „Българската Коледа“ се роди в годините на криза, тя имаше много ясна задача.  Тогава всички бяхме изпаднали в по-особено финансово и емоционално състояние и имаше нужда нещо да ни обедини. Но с годините обществото се промени, проблемите се промениха, хората започнаха да даряват повече и „Българската Коледа“, според мен, трябва да се промени и да се насочи към каузи, които инвестират в устойчивото развитие на обществото, а не в палиативното решение на проблемите. Децата имат право на здраве, но това право не бива да се гарантира от една благотворителна инициатива, а от нещо по-значимо , каквато би била държавната политика на умно харчене на парите на данъкоплатците. Знам, че този коментар ще разгневи родителите на болните деца. Но също така знам, че ако се промени политиката за подкрепа на семействата и децата, ефектът ще е много по-голям и много по-дълготраен.", "date": "2019.12.27", "title": "Защо аз няма да даря за „Българската коледа“? Отново"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404117-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D1%82%D0%B0%D0%BC,-%D0%BE%D1%82%D0%BA%D1%8A%D0%B4%D0%B5%D1%82%D0%BE-%D1%8F-%D0%B8%D0%B7%D0%B3%D0%BE%D0%BD%D0%B8%D1%85%D0%B0-%D0%BF%D1%80%D0%B5%D0%B4%D0%B8-11-12-%D0%B3%D0%BE%D0%B4%D0%B8%D0%BD%D0%B8", "text": "През тази година се случи най-важното събитие - сключи се договор за нови изтребители. Това заяви вицепремиерът и министър на отбраната  , в сутрешния блок на БНТ.   \"Няма авиационна платформа, за която да не са заделени средства през 2019 г. Знаете проблема - пилоти има, но имаха по-малко летателни часове, необходими за подготовка\", каза вицепремиерът. По думите на Каракачанов, ако като нация нямаме кауза, нямаме шанс.     Той заяви, че в МО тази година е приключила първата част от кампанията \"Бъди войник\". \"Армията се върна там, откъдето я изгониха преди 11-12 години. Показахме на хората, че да служиш в армията е достойно, вече не е лошо платено. Заплатите три поредни години ги увеличаваме, надявам се, че 2021 г. отново ще ги увеличим. Тази година за пръв път повече хора са постъпили в армията, отколкото са напуснали\", каза вицепремиерът. \"Армията ще охранява границата, докато се наложи. Имаме готовност да изпратим няколко хиляди души и техника, както сме го правили. Ако тръгнат големи маси, сме готови с използването на много по-големи контингенти от армията\", каза той. \"Казах на Джамбазки, че ще си носи последствията от това, което е направил. Немалко хора си позволяват да се веселят и качват в колата, но трябва да си носят последствията. Проверих какво е било поведението му - не е използвал евродепутатските си карти, документи. Държал се е прилично. Той е един млад човек и един от най-активните в европарламента\", каза Каракачанов за заловения да кара пиян на 7 декември евродепутат Ангел Джамбазки.", "date": "2019.12.27", "title": "Каракачанов: Армията се върна там, откъдето я изгониха преди 11-12 години"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/404108-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D1%8F%D1%82-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BD%D0%B0-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%B0%E2%80%9C", "text": "„Българската Коледа\" изглежда хубава инициатива. Хора и компании даряват средства за деца, които имат нужда от спешно лечение и за болнични заведения, които имат нужда от спешно преоборудване. Но за съжаление не става ясно какво правят политиците там. Ролята на политиците е друга. Те взимат заплати, за да организират така системата, че да няма нужда от благотворителни кампании. Ето 21 полезни неща, които политиците биха могли да правят, вместо да се снимат до хора, които даряват: 1. Да кажат защо системата на здравеопазването не е реформирана; 2. Да кажат как точно се изразходват 4 милиарда от здравни осигуровки на годишна база; 3. Да намалят администрацията, за да освободят средства за лечение на деца; 4. Да възстановят Фонда за лечение на деца; 5. Да направят нормална модерна Детска болница, а не да преустрояват стар ковчег; 6. Да направят така системата на здравеопазването, че доктори и медицински сестри да не бягат от България; 7. Да направят така всички обществени системи в България, че никой да не иска да бяга; 8. Да развият системите за социални грижи, за да се окаже истинска подкрепа на децата с увреждания и техните родители; 9. Да правят непрекъснати информационни кампании за правата на децата; 10. Да се противопоставят категорично на опитите на популисти и сектанти да ни върнат в Средновековието; 11. Да спрат да си назначават роднините в различни администрации; 12. Да направят най-сетне тази административна реформа; 13. Да направят система от данъчни облекчения за всеки, който иска да дарява за социални каузи; 14. Да закрият УБО. Ааа, НСО, де, все ги бъркам... 15. Да приемат реалистичен държавен бюджет, а не целенасочено да си оставят няколко милиарда за безконтролно раздаване в последните дни на всяка година; 16. Или ако годината е била толкова добра, че има неочакван излишък, да направят процеса по приоритизиране по-прозрачен; 17. Да се противопоставят на желанието за връщане на „държавно управление\" на важни предприятия в различни обществени сектори. Миналата година ни глобиха 150 милиона лева за газов монопол. Тази година Перник обяви бедствено положение без вода. За догодина се говори за „национализиране\" на Софийска вода; 18. Да осигурят наистина независима съдебна система, която няма да се поколебае да разследва политици и техните действия. Като например кой беше виновен за разсипването на Фонда за лечение на деца; 19. Да премахнат остарелите разпоредби, в които се забранява да се споменават имена на компании и търговски марки в ефир. Иначе е малко лицемерно - ръчкат компании да даряват, но не позволяват да им се казва името в национален ефир; 20. Да не правят тъпи кампании как ще връщат българите от чужбина, а просто да направят тук като там, и така никой няма да иска да бяга; 21. Изобщо да направят така обществените системи, че кампаниите за събиране на капачки да не са за жизненоважна медицинска апаратура, а за облагородяване на зелените площи, например. Това са само някои от нещата, които биха могли да правят българските политици. Ама не искат. По-добре им е да се снимат до хора, които даряват... Да се дарява е добре. Но да се премахне причината да има нужда от дарения, е истинската задача. Да се промени системата е истинската отговорност към децата.    ", "date": "2019.12.27", "title": "Какво правят политиците на „Българската Коледа“?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404109-%D0%BC%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D0%B8-%D0%BB%D0%BE%D1%88%D0%B0%D1%82%D0%B0-%D0%BC%D0%B0%D1%80%D0%BA%D0%B8%D1%80%D0%BE%D0%B2%D0%BA%D0%B0-%D0%BE%D1%81%D0%BD%D0%BE%D0%B2%D0%BD%D0%B8-%D0%BF%D1%80%D0%B8%D1%87%D0%B8%D0%BD%D0%B8-%D0%B7%D0%B0-%D0%BF%D1%8A%D1%82%D0%BD%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8", "text": "\"Очаква се кампанията да стигне до над 400 хиляди души\". Това каза пред БНР Мартин Петров от Държавната агенция по безопасност на движението по пътищата във връзка с информационната кампания „Пиши, когато стигнеш\", насочена към превенция на използването на мобилен телефон при шофиране. Той обясни, че пускането на клипа на кампанията в кината - преди всяка прожекция, е много силен начин да се стигне до повече хора. Експертът посочи, че за отвличането на вниманието на шофьорите най-голяма вина има мобилният телефон. Този проблем е огромен и е на глобално ниво, уточни той. В предаването \"Преди всички\" по програма \"Хоризонт\" Богдан Милчев от Института за пътна безопасност коментира, че държавните институции трябва да си дадат сметка и за лошата маркировка по пътищата, която е причина за много от пътните инциденти: \"До 80-те години в Швеция са имали проблеми в пътната маркировка. Още на следващата година, след като подобрили маркировката, жертвите на пътни инциденти са намалели с 10%\", обясни той и посочи, че от Института за пътна безопасност прогнозират у нас жертвите да намалеят с от 30 до 50 човека годишно, ако пътната маркировка в страната бъде подновена.", "date": "2019.12.27", "title": "Мобилните телефони и лошата маркировка - основни причини за пътни инциденти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404110-%D0%BC%D1%8A%D0%B6-%D0%BE%D1%82%D0%BA%D1%80%D0%B8-25-000-%D0%B5%D0%B2%D1%80%D0%BE-%D0%B2-%D1%87%D0%B0%D1%81%D0%BE%D0%B2%D0%BD%D0%B8%D0%BA,-%D0%BA%D1%83%D0%BF%D0%B5%D0%BD-%D0%BE%D1%82-%D0%B1%D0%B8%D1%82%D0%B0%D0%BA%D0%B0", "text": "Германец остана силно изненадан след като откри дебела пачка банкноти, скрити в стар часовник, който купил за подарък от градски битпазар. Банкнотите се оказали 50 000 германски марки, старата валута във ФРГ, която беше заменена от еврото през 2001 г. Банкнотите били скрити в дървения панел на часовника. Късметлията - жител на гр. Аурих в Южна Саксония отнесъл парите в местното бюро за \"Изгубени вещи\" и ги предал на властите. След законово изискания период от шест месеца, през който никой не потърсил сумата, мъжът получил разрешение да си ги вземе обратно.Все още е възможно да се обменят старите германски марки (често известни на английски като Deutschmarks и на немски като D-Marks или Marks) за евра в Централната банка на Германия, въпреки че валутата не се използва от 18 години. Точно това направил жителят на Аурих, макар че за услугата трябвало да заплати административна такса от 576 евро. Официалният валутен курс между евро и марки остава непроменен от 2001 г. насам: Еврото е на стойност 1, 95583 марки. Така находката на късметлията се оказала на стойност 25 500 евро. Германия все още е ориентирана към кешова култура на спестяване и не е странно, че има доста истории като тази. Хората нерядко откриват скрити пари в стари къщи, които понякога са били съхранявани в продължение на доста години. Централната банка изчисли през 2018 г., че все още има над 12,6 милиарда германски марки (около 6,3 милиарда евро) в брой, които не са обменени.", "date": "2019.12.27", "title": "Мъж откри 25 000 евро в часовник, купен от битака"}
{"url": "http://www.classa.bg/%D1%81%D0%B2%D1%8F%D1%82/item/404111-%D1%81%D0%B0%D0%BC%D0%BE%D0%BB%D0%B5%D1%82-%D1%81%D1%8A%D1%81-100-%D0%B4%D1%83%D1%88%D0%B8-%D0%BD%D0%B0-%D0%B1%D0%BE%D1%80%D0%B4%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD,-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8", "text": "Най-малко 14 души са загинали в катастрофа на пътнически самолет край град Алмати в Казахстан, съобщават  Ранените са 17, като състоянието на някои от тях е много тежко, казват от правителството на азиатската страна. Машината е превозвала 95 пасажери и 5 души екипаж по време на инцидента. Самолетът е изпълнявал полет до столицата Нурсултан, когато \"започнал да губи височина при излитане и се ударил в бетонна ограда\", пише в изявление на службата за авиационен контрол на Казахстан. Той е изпълнявал полет до столицата Нурсултан         Най-малко 14 души са загинали в катастрофа на пътнически самолет край град Алмати в Казахстан, съобщават Ройтерс и БГНЕС. Ранените са 17, като състоянието на някои от тях е много тежко, казват от правителството на азиатската страна. Машината е превозвала 95 пасажери и 5 души екипаж по време на инцидента. Самолетът е изпълнявал полет до столицата Нурсултан, когато \"започнал да губи височина при излитане и се ударил в бетонна ограда\", пише в изявление на службата за авиационен контрол на Казахстан. Разбил се е около 3:22 часа сутринта българско време. Самолетът е на казахстанския превозвач Бек Еъ, който има няколко машини Фокър 100. Властите в азиатската страна казаха, че спират всички самолети от този модел от употреба, докато се извърши разследване.", "date": "2019.12.27", "title": "Самолет със 100 души на борда катастрофира в Казахстан, има жертви"}
{"url": "http://www.classa.bg/%D1%81%D0%B2%D1%8F%D1%82/item/404112-%D1%83%D0%BA%D1%80%D0%B0%D1%81%D0%B8%D1%85%D0%B0-%D0%BA%D0%BE%D0%BB%D0%B5%D0%B4%D0%BD%D0%B0-%D0%B5%D0%BB%D1%85%D0%B0-%D0%B2-%D0%BF%D1%80%D0%B8%D0%BF%D1%8F%D1%82-%D1%81%D0%BB%D0%B5%D0%B4-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D0%B2-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "За първи път след аварията в атомната електроцентрала в Чернобил украсиха коледна елха в изоставения град Припят. „Новогодишната красавица бе поставена в близост до една от централните сгради на Припят, двореца на културата „Енергетик\". Бивши жители на града пристигнаха, за да открият поставянето на дървото и го украсиха с новогодишни играчки и свои снимки от детството\", се казва в съобщението, цитирано от БГНЕС.       Аварията в атомната електроцентрала в Чернобил стана на 26 април 1986 г., когато избухна четвъртият енергоблок. Общата площ на радиационно замърсяване в Беларус възлиза на около 46 500 квадратни километра (23% от общата площ). В Украйна бяха замърсени 50 000 квадратни километра в 12 региона. Освен това 19 руски региона с площ от почти 60 000 квадратни километра и население от 2,6 милиона души бяха засегнати от радиоактивно замърсяване.", "date": "2019.12.27", "title": "Украсиха коледна елха в Припят след аварията в Чернобил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404113-%D0%BC%D0%BE%D0%B6%D0%B5-%D0%BB%D0%B8-%D1%87%D0%BE%D0%B2%D0%B5%D0%BA-%D0%B4%D0%B0-%D0%B8%D0%BC%D0%B0-%D1%87%D0%B0%D1%81%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82,-%D0%B0%D0%BA%D0%BE-%D0%B3%D0%BE-%D0%B5-%D0%B3%D1%80%D0%B8%D0%B6%D0%B0-%D0%B7%D0%B0-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0", "text": "За много хора частните самолети са екстравагантност. Но за заетите мениджъри и известните личности самолетите, които спестяват време, осигуряват удобство и допълнителна сигурност, са повече от необходимост, посочва  . Напоследък обаче те идват с допълнителни разходи: екологичната отговорност. По-младите поколения оказват натиск върху своите заможни родители, баби и дядовци, обмисляйки своя принос към глобалното затопляне, казва Дарън Келанд, служител в компанията за финансови услуги Hawksford. Той припомня, че дъщерята на един клиент не позволила на баща си да закупи частен самолет, без той да има план за компенсиране на вредните емисии. Но пътуващият елит не е единственият, който изпитва вина. Протестите срещу климатичните промени, както и добиващото популярност движение срещу въздействието на изкопаемите горива върху околната среда, карат много от пътниците да се срамуват от избора си да пътуват със самолет.  „Не мога да се сетя за човек, който не се интересува от околната среда“, споделя Стийв Варсано, собственик на бизнес за частни самолети в Лондон. Той е на мнение, че обществото иска да допринесе за решаването на този проблем. Според Варсано клиентите се интересуват по какъв начин могат да намалят вредните емисии от полетите. В същото време индустрията тества авиационни горива с по-ниски нива на въглерод, което би довело до положително въздействие, ако такива самолети започнат да се използват масово. Да кажем, че вие сте собственик на частен самолет и искате да намалите въглеродния отпечатък, който се отделя от него. Нека разгледаме как точно би могло да стане това: Помагат ли пътническите полети на планетата? Авиационната индустрия е отговорна за около 2% от емисиите на парникови газове, показват данни на ООН. Частното пътуване с въздушен транспорт представлява една малка част, но въглеродният отпечатък би бил по-нисък, ако летите с пътнически полет. Според компанията за чартърни самолети Victor частният самолет излъчва до 20 пъти повече въглеродни емисии на пътна миля спрямо пътническите самолети. Но независимо как лети човек, той допринася за изменението на климата. „Първото усилие е да се намалят максимално емисиите“, казва Сара Льогерс, директор на Gold Standard, независима компания за проекти, насочени към намаляването на въглеродния отпечатък. Тя допълва, че какъвто и да е отпечатъкът от вредни емисии за всеки човек, то той трябва да поеме отговорност за него. Как мога да компенсирам за вредните емисии, които отделям? Ако имате парите, най-лесният начин е да платите за въглеродни кредити. За да сте сигурни, че инвестирате в проект, който наистина би помогнал на планетата, е нужно да търсите кредити от групи, които биват подкрепяни от утвърдени неправителствени организации. Компанията Gold Standard, създадена благодарение на WWS и други неправителствени организации, е издала над 100 млн. въглеродни кредита от около 700 проекта по целия свят. Можете да компенсирате тон въглерод, като дарите 18 долара за възстановяване на горите в Източен Тимор или да дадете 15 долара на програма, осигуряваща на жени в Северен Дарфур печки, които икономисват гориво   .", "date": "2019.12.27", "title": "Може ли човек да има частен самолет, ако го е грижа за околната среда?"}
{"url": "http://www.classa.bg/%D1%81%D0%B2%D1%8F%D1%82/item/404114-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D0%BD%D0%B0-apple", "text": "Можем да определим последните 10 години като десетилетието на iPhone - периодът, в който смартфоните станаха масово използвани, създадоха корпорации за милиарди долари, промениха редица индустрии и света като цяло, пише CNBC.  Първият iPhone се появи през 2007 г., но в зората на новото десетилетие беше все още сравнително нишов продукт, ограничен до един телеком и насочен към хората, които рано тестват нови технологии. Сега е доста по-популярен. През първото календарно тримесечие на 2010 г. Apple беше продала 8,7 млн. броя iPhone. През същото тримесечие на 2018 г. бройката достигна 47 млн. В рамките на десетилетието Apple продаде поне 1,4 млрд. броя iPhone, според официалните данни за продажбите ѝ, и вероятно близо 1,6 млрд., след като добавим и тазгодишните оценки. Компанията твърди, че 900 млн. iPhone са в активна употреба. IPhone се превърна в движеща сила за Apple. За поне 10 години тя се трансформира от голяма компания за компютри с печеливш страничен бизнес с MP3 плейъри в мегакорпорация с пазарна капитализация от 1 трлн. долара, операции по целия свят и 137 хил. служители на пълно работно време. “Безспорно това е най-влиятелният потребителски технологичен продукт за последното десетилетие”, коментира основателят на Loup Ventures и дългогодишен анализатор на Apple Джийн Мънстър, IPhone навлезе толкова много в живота на хората, защото замени много други устройства - часовника, навигацията, MP3 плейъра, дори фенерчето. “Преди 15 години използвахме клетъчните телефони, за да се обаждаме. Днес ги използваме за всичко друго. Те са дистанционното на живота ни”, посочва анализаторът Джеф Кейгън. Може би най-добрият пример за силата на трансформацията на iPhone е какво Apple направи с камерите. Около 109 млн. камери, побиращи се в джоба, бяха продадени през 2010 г., сочат данни на Camera & Imaging Products Association. През 2018 г., последната, за която има пълни данни, само 9 млн. камери от този тип са били продадени. “Някои продукти бяха погълнати, някои бяха напълно премахнати от пазара и това е част от свободния и отворен пазар”, коментира Томас Кук, професор в McDonough School of Business към Georgetown University. IPhone създаде приблизително толкова много индустрии, колкото разруши. Компаниите за споделено пътуване Lyft и Uber заедно са на стойност 60 млрд. долара и съществуват само благодарение на винаги включената GPS локация и високоскоростните интернет връзки, които станаха масови с iPhone. “Можете да разгледате всяка функция на телефона и да се сетите за компании за милиарди долари, които са създадени около тях. Влиянието ѝ е върху всеки аспект на нашия живот”, коментира Мънстър. “Камерата и Instagram. Локацията върши всичко - от карти като Waze, до рекламиране в Google Maps, доставки на храни като Grubhub. NFC позволи мобилното банкиране, което ще промени банковата индустрия. Потреблението на съдържание в момента е потребление на видео. YouTube нямаше да е YouTube без iPhone”, допълва той. IPjone и App Store също се превърнаха в огромни бизнеси и дадоха на разработчиците на приложения лесен начин да продават на глобалната аудитория. През януари Apple заяви, че разработчиците в нейната платформа App Store са направили 120 млрд. долара от пускането ѝ през 2008 г. и над 30 млрд. долара само през 2018 г. Огромна верига за доставки Въпреки че основната идея на iPhone не се промени през десетилетието, самото устройството стана значително по-мощно. В началото на десетилетието най-мощният iPhone беше iPhone 3G, втората версия на устройството, която разполагаше с бавен процесор на Samsung. IPhone 11 Pro, най-новата ключова версия на устройството, е с шестядрен процесор на Apple с 2,65 GHz скорост. Представянето на модерния iPhone се конкурира с това на лаптопите според някои тестове. Подобно подобрение видяхме и при дисплеите. Най-добрият iPhone през 2010 г. имаше 3,5-инчов екран със 153 хил. пиксела. Най-новите модели сега са с 6,5-инчов екран с над 2,6 млн. пиксела. Лошата страна на всичко това е, че iPhone стана много по-скъп. IPhone 3G струваше само 199 долара за базов модел, частично субсидиран с двугодишен договор с AT&T. Версията iPhone Pro сега започва от 999 долара, а договорът с оператора е отделен. Способността на Apple да предлага нов модел всяка година със значително подобрени възмжности беше подчертано от огромната и сложна верига на доставките, която достигна кулминацията си в огромни звена за сглобяване на устройствата в Китай, управлявани от основния ѝ партньор в производството Foxconn. През 2017 г. Apple заяви, че е създала и подкрепила 4,8 млн. работни места в Китай.       Ерата Тим Кук В началото на десетилетието Apple се ръководеше от основателя си Стив Джобс. На 24 август 2011 г., два месеца преди смъртта на Джобс, кормилото пое Тим Кук, заемайки поста главен изпълнителен директор, на който е и до днес. Под ръководството на Кук Apple продаде милиарди бройки iPhone и генерира стотици милиарди печалба. В някакъв момент компанията дори отчете най-печелившото тримесечие за публично търгувана компания досега. През по-голямата част от десетилетието Apple беше най-високо оценената публична компания, като в някакъв етап загуби короната от дългогодишния си технологичен конкурент Microsoft, а съвсем наскоро и от Saudi Aramco. Последното помогна на цената на акциите да нарасне с над 900%. Милиони долари, инвестирани в Apple на 1 януари 2010 г., към миналия петък щяха да са настойност 9,13 млрд. долара, след 7 - 1 сплит през 2014 г. По пътя си Apple достигна няколко повратни точки. През 2015 г. тя стана част от индекса на сините чипове Dow Jones Industrial Average. Освен това получи признание от известния инвеститор Уорън Бъфет, чийто конгломерат Berkshire Hathaway сега притежава 5% от Apple. През 2018 г. Apple стана първата публична компания, която премина границата от 1 трлн. долара пазарна капитализация. Година по-рано пък отвори Apple Park – огромния си корпоративен кампус в Купертино, Калифорния, чието построяване струва около 5 млрд. долара. В момента в него се помещава централата на американския гигант. Да не забравяме, че Apple пусна три основни нови линии продукти: iPad, Apple Watch и AirPods. Всички те се продаваха добре. Нито една, обаче, не промени света по начина, по който го направи iPhone. Жертва на успеха си  Apple навлиза в новото десетилетие като гигант с няколко особено печеливши продукта, но се сблъсква с все повече предизвикателства, свързани с размера и успеха си. Наскоро Съдебната комисия към Камарата на представителите в САЩ поиска документи от Apple, Amazon, Facebook и Google като част от антитръстовото разследване, свързано с това, че Вашингтон става все по-скептичен към големите технологични компании. През последните месеци Кук трябваше да отговаря на въпроси на международни медии дали Apple е монополист най-вече когато става дума за контрола, който има в своята платформа App Store. “Никой разумен човек няма да нарече Apple монополист“, заяви Кук през октомври.  Същевременно нарастват опасенията на активисти и защитници на потребителите за цената, която природата плаща за продажбата на нови хардуерни устройства на стотици милиони хора, които сменят джаджите си на всеки няколко месеца. През последните години Apple въведе нови програми за рециклиране и инициативи за намаляване на боклука, който стига до депата. Други, включително бившият главен дизайнер на Apple Джони Айв, изразиха опасенията си, че iPhone може да е твърди добър, а хората не искат да спрат да го ползват. В отговор на това Apple пусна функцията за следене на времето на ползване на устройството, за да помогне на хората да се борят с пристрастеността си към светещия малък екран. Може би най-голямото предизвикателство е, че iPhone вече не може да расте толкова бързо, колкото преди 10 години, когато стотици милиони потребители си купиха такъв телефон за първи път. Продажбите на iPhone достигнаха пика си през 2015 г. - 231 млн. броя. Оттогава до голяма степен са без промяна. През 2019 г. обаче Apple заяви, че не планира да продължава да отчита колко бройки е продала, посочвайки, че общите приходи и други метрики са достатъчна информация за инвеститорите. Вместо това компанията фокусира инвеститорското внимание върху хардуерното звено за носими устройства, където попадат Apple Watch и AirPods, както и към подразделението си за услуги, което предлага абонаментните Apple TV+ и Apple Arcade. Но iPhone все пак носи около 54% от приходите на Apple за 2019 г. Дали новото десетилетие ще е благосклонно към Apple, както бяха последните 10 години, ще зависи от това дали онлайн услугите и носимите устройства ще променят живота ни толкова, колкото iPhone успя. През годините Apple генерира огромен обем от кеш на гърба на продажбите на iPhone, но през 2018 г., след данъчната реформа, тя подсказа, че планира да насочи по-голямата част от това състояние към акционерите си под формата на дивиденти и обратно изкупуване на акции.     ", "date": "2019.12.27", "title": "Десетилетието на Apple"}
{"url": "http://www.classa.bg/%D1%81%D0%B2%D1%8F%D1%82/item/404098-%D0%B5%D1%81-%D1%89%D0%B5-%D0%B2%D0%BE%D0%B4%D0%B8-%E2%80%9E%D1%82%D0%B2%D1%8A%D1%80%D0%B4%D0%B8%E2%80%9C-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%BB%D0%BE%D0%BD%D0%B4%D0%BE%D0%BD-%D1%81%D0%BB%D0%B5%D0%B4-brexit", "text": "Председателят на Европейския парламент Давид Сасоли обяви твърда позиция от страна на Европейския съюз в преговорите с Великобритания след  . ЕС няма да допусне споразумение, според което „Великобритания да има пълен достъп до вътрешния пазар, но в същото време да може да подкопае високите социални, трудови и екологични стандарти\", каза Сасоли пред вестниците на германската медийна група Funke. Сасоли възнамерявал да работи възможно най-тясно с Великобритания в бъдеще, но предимствата на членството в ЕС са „недостъпни отвън“. Сасоли е убеден, че Европейският парламент ще одобри договореното споразумение за излизане с Лондон: „Направихме всичко възможно с настоящото споразумение, за да поддържаме щетите възможно най-ниски“, каза той. „Но Brexit е и остава изключително болезнен“, добави още той. Хората от неговото поколение вярвали, че процесът на европейска интеграция „е практически съдбовен\", добавя Сасоли. Но мнозинството от британските избиратели „решиха различно - и ние уважаваме този избор“. Британският премиер Борис Джонсън се стреми към излизане на Великобритания от ЕС на 31 януари. След предсрочните избори на 12 декември неговите консервативни тори спечелиха удобно мнозинство от 365 от 650 депутати в долната камара. Ето защо се счита за сигурно, че Джонсън ще получи необходимото одобрение от камарата за своите планове за Brexit. След напускането на ЕС започва преходен период, в който Великобритания остава в общия пазар с ЕС и в митническия съюз. В този период двете страни възнамеряват да сключат обширно споразумение за свободна търговия. Преходният период трае до 31-и декември 2020 г., но може да бъде удължен до две години. Въпреки това Джонсън изключва подобна възможност – нещо, което вкарва в закона си за Brexit.  ", "date": "2019.12.27", "title": "ЕС ще води „твърди“ преговори с Лондон след Brexit"}
{"url": "http://www.classa.bg/%D1%81%D0%B2%D1%8F%D1%82/item/404099-%D1%88%D0%B5%D1%81%D1%82-%D0%BD%D0%B0%D1%87%D0%B8%D0%BD%D0%B0-%D0%B7%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%B1%D0%BB%D0%B0%D0%B3%D0%BE%D0%BF%D0%BE%D0%BB%D1%83%D1%87%D0%B8%D0%B5%D1%82%D0%BE-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5", "text": "В статия от 1957 г. за това как да се „поддържат здрави мениджърите“ Financial Times цитира твърдението на лекар на една компания, че мениджърите се издигат до върха заради „по-доброто им от средното здравословно състояние“, което им позволява „да работят по-дълго и по-усилено без да показват прекомерни признаци на напрежение”, пише Андрю Хил за Financial Times. Нека сравним това с днешното разбиране за това как ръководителите трябва да се справят със стигмата на психичните заболявания на работното място. Ричърд Херън, главният медицински директор на BP, коментира наскоро как новоизбраният изпълнителен директор на енергийната група Бърнард Луни е започнал диалог за психичното здраве. Той, например, е обсъждал в онлайн фирмени форуми как е израснал в домакинство под сянката на депресията. Корпоративните лекари отдавна са преоткрили себе си като „директори на благополучието“. Грабващото заглавие е лесно да бъде осмяно. Стресът обаче сега е основната причина за отсъствие по болест от работа. Кери Купър от Alliance Manchester Business School изтъква, че справянето със заболяванията, свързани със стреса, вече не се състои само в осигуряването на „суши на бюрото ви или умереност на обяд - това е лесното за постигане“. Какво тогава съставлява по-трудните инициативите за благополучие? Открояват се шест урока. Първо, организациите трябва да работят по-усилено за премахване на стигмата над заболяванията, свързани със стреса, особено в сектори, в които остава неполулярно да се признава, че се усеща напрежение. Анди Роудс, началник на Ланкашърската полиция и национален ръководител за благополучието на силите в Англия и Уелс, заяви, че когато полицаите са помолени да посочат към кого биха се обърнали за помощ при проблеми с психичното здраве, те на последно място избират отделите за човешки ресурси и професионално здраве. Работодателите трябва да преминат от култура на „отговаряне за” хората към такава на \"грижа за\" тях, според д-р Херън. Това също означава компанията да се увери, че самата организация може да се справи. Полицията в Ланкашър преди трябваше да се справя ежегодно с около 150 предписания за психологическа помощ от 6000 души персонал. Сега този брой достига 1000 годишно.       Второ, по думите на Моника Мисра, ръководителят на GlaxoSmithKline по отношение здравето и благополучието на служителите, трябва да устоим на изкушението „да третираме всички еднакво“ с обща програма за умствено или физическо здраве. Това, което може да работи за хората, които се връщат от продължителен отпуск по болест, може да не важи за други, преминаващи през организационна трансформация. Все по-често GSK се насочва към по-голяма персонализация на ресурсите, които предлага. Третият урок: компанията трябва да се увери, че измерва ефекта от това, което прави. Когато поема поста директор по здравето и благополучието в строителната група Mace, Джудит Грант открива малко данни. Първият одит на благополучието е разкрил начините, по които екипите могат да се подобрят. Само когато подобренията са били свързани с целевото представяне, поведението е започнало да се променя. В следващата фаза Mace планира да комбинира информация за благополучието с данни за безопасността, качеството, производителността и удовлетвореността на клиентите с надеждата да успее да анализира по-точно какво работи и какво - не. Четвърто, организацията не бива да се доверява само на технологиите да свършат работата вместо нея. Технологиите са също толкова голяма част от проблема; имейлите и другите способи за съобщения с право са обвинявани, че допринасят за когнитивното претоварване на работниците. И все пак, ако Rolls-Royce може да следи всеки аспект от състоянието на самолетния двигател по време на полет, защо да не проследяваме благополучието на инженера, който го е създал? Дейвид Руумс, главният лекар на компанията, изтъква очевидни пречки пред поверителността на данните. Компаниите могат да преодолеят някои от тези препятствия, като предоставят на персонала контрол върху собствените им данни, така че да подобрят своите резултати. По-важно е обаче - петият урок - организациите да обърнат внимание на „меките неща“, които помагат за „ваксинирането” на служителите им срещу стрес. „Става въпрос за подобряване, мислене и възстановяване“, изтъква д-р Руумс. „Виждаме как хората се самобичуват до безизходица и това е страшно погрешно“, допълва той. Накрая, бизнесът трябва да се увери, че не се концентрира само върху реакционни мерки и не игнорира основните причини за стрес сред работниците. Може да е необходимо да се отдели част от корпоративния бюджет за данни и цели, но работодателите наистина не би трябвало да изтъкват бизнес аргументи за поддържането на работниците си здрави и щастливи. Дори фирмените лекари от 50-те години са знаели, че превенцията е по-добра от лечението.    ", "date": "2019.12.27", "title": "Шест начина за подобряване благополучието на работниците"}
{"url": "http://www.classa.bg/%D1%81%D0%B2%D1%8F%D1%82/item/404100-%D1%82%D0%B0%D0%B7%D0%B8-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D0%B0%D1%89-%D0%B1-%D1%80-%D1%81%D0%B5-%D0%BD%D0%B0%D1%81%D0%BE%D1%87%D0%B2%D0%B0-%D0%BA%D1%8A%D0%BC-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0", "text": "Едно нещо, на което винаги можеш да разчиташ в живота, е надеждата за промяна. И в наши дни темпът на промяна в Америка е просто спиращ дъха. Нашата култура е в процес на радикална трансформация и посоката на тези промени не зависи от това коя политическа партия е на власт във Вашингтон. Много ценности, наложени на солидна част от населението, пряко противоречат на историческите ценности, които доминираха преди това в нашето общество, но само малцинство американци са разтревожени от този факт. Изглежда крайно малко вероятно e да има някакво отклонение от пътя, избран от тази страна. На правилния път ли сме като нация? Докато обмисляте този въпрос, ето 10 примера, които показват колко са се променили Съединените щати към 2020 г. Американският съюз на гражданските свободи стартира кампания за предоставяне на санитарни тампони във всички мъжки тоалетни в Америка. Съюзът призова да се добавят в мъжките тоалетни хигиенни тампони, за да се предотврати дискриминацията срещу “всеки човек, който има менструация”. “Безплатните средства срещу менструация не винаги се предоставят в женските тоалетни и изобщо не са достъпни в мъжките тоалетни, дори срещу пари, се говори в заявлението на групата. Безсмисленото насилие се увеличава в цялата страна. В неделя станахме свидетели на най-голямото клане в Чикаго „поне от 2013 г. насам “. 13 трупа, 4 души в тежко състояние. Поредното клане се случи същия ден в знаменития Балтимор. Резултат - 7 трупа близо до наргилето= Двама неизвестни мъже (единият въоръжен с пушка, а другият с пистолет) се приближават до тълпа хора, застанали на опашка пред зала за наргилета и откриват огън. Калифорнийските депутати продължават да разказват колко обичат образованието, но за пореден път Калифорния има най-висок процент жители, които така и не са завършили девети клас. Калифорния отново зае първо място сред 50 щата в процента на жителите си на възраст 25 години и по-големи, които никога не са завършили девети клас, и 50-то в процента на тези, които са завършили гимназия. Сан Франциско се превърна в град, залят от човешки фекалии заради наркомани, които се изхождат, където искат. \"Истинската ирония е, че градът на еколозите, насърчаващ здравословен начин на живот и грижа за околната среда, сега е залят от човешки изпражнения, които всяка година разпространяват огнища на хепатит А. Сериозни огнища на хепатит А, с плъхове по улиците, хранещи се с боклук в канализацията. Затова скоро ще  избухнат коремен тиф, гнилостни бактериални инфекции и дори чума”, както казва д-р Сийгъл за шоуто на Тъкер Карлсън. В нашето общество, според новия принцип „ако го чувстваш добро, направи го“, всички традиционни правила относно секса, брака и семейството са отхвърлени. Това отваря пътя към напълно нови „договорености“, които биха изглеждали изключително странни за предишните поколения американци. Например, една жена във Флорида реши да отгледа нероденото си дете с всичките си четирима „партньори“. Тори Охеда, 20-годишна, от Джаксънвил, Флорида, се е срещнала с един от партньорите си, 18-годишния Марк, в гимназията. След 2 месеца, без да напуска Марк, тя започва връзка с Травис, на 23 години. След 3 години тя обявява годежа си с Травис. След годежа тя намира любовта си и с дългогодишните им общи приятели - 22-годишният Итън и 22-годишният Кристофър. И преди седем месеца Тори разбира, че е бременна с момиче. #Миналата седмица мъж бе осъден на повече от 15 години затвор за изгаряне на ЛГБТ знамето. 30-годишният Адолфо Мартинес от Амес беше осъден в Айова на 15 години затвор за палеж, причинен от омраза. Междувременно нелегалните имигранти могат да извършат тежки престъпления в Калифорния и просто да ги пуснат след това. От уебсайта на Белия дом: “Гражданин на Гватемала и предполагаем член на банда е бил арестуван от полицията повече от 10 пъти между 2013 и 2017 г. по обвинения в изнасилване, домашен побой, грабеж втора степен, нападение и кражба на автомобили. И всеки път е бил пускан”. В новото си комедийно шоу Мишел Волф разказа на Америка, че абортът я кара да се чувства като „богиня“. “След аборта можете да се чувствате така, както искате”, заяви Волф. И тогава тя прикани публиката да си направи аборт и да види как ще се почувства след това. Преди 30 години около две трети от населението на страната посещава църковни служби поне редовно. Днес само около една трета от всички американци казват, че редовно посещават църковни служби. Разбира се, тези примери са само върхът на айсберга. В Америка днес случаите на самоубийства са рекордно високи; ние се борим с най-лошата криза на наркотиците в нашата история; според Центъра за контрол на заболяванията повече от 110 милиона американци имат болести, предавани по полов път; имаме най-висок процент деца на самотни родители сред всички страни по света. Бих искал да чуя някой да се опитва да спори с доказателства, че Америка наистина се движи в правилната посока, но засега не съм намерила такова. Става съвсем очевидно, че сме в процес на национално самоубийство. Това, от което наистина се нуждаем, е основна промяна в сърцата ни, защото именно в тях набира гной истинският проблем.    ", "date": "2019.12.27", "title": "Тази държава /САЩ-б.р./ се насочва към пропастта"}
{"url": "http://www.classa.bg/%D1%81%D0%B2%D1%8F%D1%82/item/404101-%D0%B3%D1%80%D1%83%D0%B7%D0%B8%D1%8F-%D0%B5-%D1%80%D0%B5%D1%88%D0%B8%D0%BB%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D1%81-%D1%80%D1%83%D1%81%D0%B8%D1%8F-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8", "text": "Грузинският президент Саломе Зурабишвили предложи да се възстанови руско-грузинския диалог. Но според нея той трябва да протече в „нормандски формат“. Жизнеспособността на тази идея обаче се поставя под съмнение не само в Москва, но и в Тбилиси. Причината е проста - Донбас и бившите грузински републики имат съвсем различен статут. И професионалният дипломат Зурабишвили не може да не знае това. В сряда грузинският президент Саломе Зурабишвили направи предложение: да се изгради диалог между Тбилиси и Москва по примера на преговорите, които \"нормандската четворка\" води в Донбас. По този начин Грузия, заедно с нейните партньори, ще бъде представена в преговорите с Русия, \"тъй като ние сами нямаме сили да преговаряме\", заяви Зурабишвили. Според нея преговорите между страните, които са равнопоставени, могат да бъдат ползотворни. „Нуждаем се от подкрепа“, добави президентът. Преговорите в \"нормандския формат\" протичат с променлив успех повече от четири години. С мироопазващата инициатива през юни 2014 г., в разгара на боевете между украинската армия и милициите на ДНР и ЛНР, излезе тогавашният президент на Франция Франсоа Оланд. Самият квартет се оформи след срещите на ръководителите на Германия, Франция, Русия и Украйна в Шато де Бенувил в Нормандия. Може би това обстоятелство е от особено значение за родената в Париж и бивш служител на френското външно министерство Саломе Зурабишвили. Припомняме, че от 2016 г. насам преговорите в „нормандския формат“ всъщност бяха замразени и възобновени едва в началото на декември. Освен това ефективността на преговорите на квартета е съмнителна, като се има предвид позицията на украинското ръководство. Но, ако съдим по изявлението на Зурабишвили, форматът, създаден за конкретни цели - дискусии относно помирението на страните в Донбас, прилагането на Минските споразумения и т.н., може да се приложи в съвсем различна ситуация. А именно за възстановяване на руско-грузинските отношения. Припомняме, че дипломатическите отношения между Русия и Грузия бяха прекъснати от грузинската страна, след като Москва призна суверенитета на Южна Осетия и Абхазия на 26 август 2008 г. Признаването на независимостта на двете републики от своя страна беше резултат от агресията на Грузия срещу Южна Осетия. Отношенията между двете държави сравнително се нормализираха, след като Михаил Саакашвили напусна поста президент през 2013 г. Това лято обаче ситуацията сериозно се влоши - това се случи, след като делегация от депутати от Държавната дума, пристигнала на православното събрание в Тбилиси, беше нападната от тълпа привърженици на Саакашвили. За мишена беше избран депутатът от Държавната дума Сергей Гаврилов, който беше обвинен в „подкрепа на сепаратизма“ и дори започна да се твърди, че Гаврилов се е борил срещу грузинците в Абхазия в началото на 90-те. След победата на президентските избори през 2018 г. Саломе Зурабишвили обяви отказа си от всякакво сътрудничество с Москва и заяви, че смята Русия за враг на Грузия и окупатор. Въпреки това, по време на протестите през юни тя прояви сдържаност, призова всички политически сили на Грузия към диалог и остро осъди грубите изявления на телевизионния водещ Георгий Габуния срещу Владимир Путин. В същото време лидерът на партията \"Грузинска мечта\", милиардерът Бидзина Иванишвили (който се счита за фактически лидер на републиката), нарече \"врагове на народа\" онези, които се застъпват за прекратяване на търговията между Русия и Грузия. Той заяви, че пазарите на Европа и Украйна не могат да бъдат алтернатива на руския, като подчерта, че тези, които твърдят обратното, са неуки невежи. Независимо от това, готовността на протежето на Иванишвили - президентът Саломе Зурабишвили - да предприеме реални стъпки за възстановяване на отношенията с Русия е съмнителна. Първо, тя изложи пред Москва умишлено неосъществими условия и поиска Русия „да спре изграждането на отношенията на принуда“. Това твърдение не се разбира нито в Москва, нито в Грузия. Като цяло подобна реторика е характерна за Тбилиси по време на президентството на Саакашвили. Сега Зурабишвили предлага \"нормандски формат\" за Грузия, но това не може да се счита за истинска стъпка напред, твърдят грузинските експерти и руски политици. „Това е трудно осъществимо“, заяви професор Сосо Цинцадзе, преподавател в Грузинско-американския университет. “Украйна днес за международната общност е като камък на врата. Няма да поискат втори камък, допълнително главоболие под формата на Грузия. Освен това е достатъчно да си припомним условията, при които е създадена „Нормандската четворка“. Руският сенатор Алексей Пушков подчерта, че \"такъв формат не е приложим за ситуацията на Грузия с Абхазия и Южна Осетия, защото говорим за републики, които Русия признава за независими и няма да се откаже от своето решение\". \"Нормандският формат\" е уникален. Той е създаден специално за ситуацията в Донбас и не е приложим за други ситуации в постсъветското пространство. Причината е, че в рамките на „нормандския формат“ се обсъжда съдбата на територията, която е неразделна част от Украйна. Това се признава от Русия и другите участници във формата. Търсим начини за излизане от кризата и завръщането на Донбас в Украйна, но с гаранции за сигурност и зачитане правата на неговите граждани”, заяви Пушков. В случая с Грузия, продължава Пушков, ситуацията е съвсем различна. „През 2008 г. Русия призна и Абхазия, и Южна Осетия за независими държави. За да върне тези републики в Грузия, \"нормандският формат\" няма да помогне. От друга страна, Русия няма да откаже да признае тези републики. Ако Грузия иска да установи отношения с тях, тя трябва да преговаря директно с тях. А за Москва участието в този вид преговори поставя под съмнение признаването на независимостта на тези републики “, посочи източникът. „Следователно най-правилният ход за грузинското ръководство е да намали интензивността на антируската реторика, да премине към директни преговори с Русия и да създаде добри условия за руските туристи“, каза Пушков. „Всичко зависи от грузинската страна. Путин реши да не прилага икономически санкции срещу Грузия, въпреки че Държавната дума говори за тях. И грузинският президент говори за готовност за преговори с Москва при определени условия “, смята сенаторът. Според него Грузия трябва да се откаже от предпоставките за преговори, тъй като Грузия се нуждае от диалога с Русия повече от Русия, като голяма държава с голяма икономика. „Грузия играе малка роля в нашите икономически връзки“, заключва Пушков. Подобно мнение споделя и Андрей Климов, заместник-председател на комисията по външни работи на Съвета на федерацията. „Двете страни понякога може да е трудно да се споразумеем, но с пет ще е още по-трудно. Защо да вкараме някой друг в тази история? Това не дава много”, заяви сенаторът. Той смята, че ако „възникнат определени недоразумения“ с определени държави, тогава държавните ръководители трябва да се срещат няколко пъти годишно и обсъждат проблемите. „Но грузинските власти заеха обидена позиция и смятат, че ако обединят пет или шест държави заедно, решенията ще бъдат взети по-бързо. Но това не е така ”, смята Климов. Според него, ако Грузия иска да подобри двустранните отношения с Русия, тя може да се справи сама. „Освен това, за да разрешим техническите проблеми, ние имаме посредник, представляван от Швейцария. Но ще бъде по-добре, ако Грузия започне да развива двустранен формат на отношенията. Нека ви напомня, че не ние прекратихме дипломатическите отношения с Грузия “, обобщава Климов.    ", "date": "2019.12.27", "title": "Грузия е решила да говори с Русия на украински"}
{"url": "http://www.classa.bg/%D1%81%D0%B2%D1%8F%D1%82/item/404102-bloomberg-%D1%82%D1%83%D1%80%D1%86%D0%B8%D1%8F-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%B7%D0%B0%D0%BC%D0%B5%D0%BD%D1%8F-c-400-%D1%81-patriot", "text": "Турция продължава да издържа на натиска от САЩ и няма да се откаже от руската система за противоракетна отбрана C-400. Според Bloomberg Анкара не се страхува от санкциите на Америка и не се съгласява да замени C-400 с американската система. Турция продължава да упорства в своето решение да не се отказва от новата система за противоракетна отбрана, направена от Русия. Според Bloomberg Анкара казва, че няма да се преклонят пред разрушителните санкции на САЩ и няма да се съгласят да заменят С-400 с американската система. „ , каза Ибрахим Калин, говорител на президента Ердоган.     Според изданието Турция, притежаваща вторите най-големи въоръжени сили в НАТО, отрича, че се отдалечава от съюза, но нейното скарване със САЩ поради придобиването на руски С-400 само се изостря. Конгресът настоява за налагане на санкции срещу Анкара, противно на възраженията на президента Доналд Тръмп, който смята, че тази стъпка ще доведе до сближаване между Турция и Москва. „ , добави Калин. Турция планира да закупи втора батарея С-400 и да сключи споразумение с Москва за съвместна разработка, за да може да създаде собствено производство на сложни балистични ракети. Доналд Тръмп досега се въздържа от прилагане на закона, който дава на американския президент правото да налага санкции на всяка страна, която е направила значителни покупки на оръжие от Русия. Наскоро обаче сенатският комитет одобри законопроект, който ще наложи закона и заплашва да замрази турските активи в САЩ, да ограничи визите и да намали достъпа до заеми. Превод: М.Желязкова", "date": "2019.12.27", "title": "Bloomberg: Турция отказва да заменя C-400 с Patriot"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404103-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F%D1%82%D0%B0-%D0%B3%D0%BE%D1%82%D0%B2%D0%B8-%D0%BF%D1%80%D0%B5%D0%B2%D1%80%D0%B0%D1%82-%D1%81%D0%BB%D0%B5%D0%B4-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-1944-%D0%B3", "text": "Още на Девети септември се e развихрила кървавата вакханалия над патриотичното  българско  офицерство. Никой от политисториците днес обаче дори не споменава как са реагирали на новата власт 12-те жандармерийски дружини, ловните роти, контрачетите и служителите на Държавна сигурност, които до последния момент екзекутират без съд и присъда, включително непълнолетни и деца, дори само по подозрение. Палят домове на партизани и ятаци. Режат и набиват на колове глави на борци от съпротивата и на заловени живи английски и американски летци. Дали тези сладурчета наистина се предават без бой и сътрудничат на отечественофронтовската власт, едва ли не с благодарност? Истината е съвсем друга -  в немалко селища от цялата страна те се бият с нея и сраженията се спихват едва към 13 септември.  Някъде и на 19-ти. Днес ви предлагаме със съкращения два документа. Единият е напълно непознато досега дознание на командира на 8-ма жандармерийска дружина, старозагорчанина капитан Иван Мишкетов, в което той недвусмислено твърди, че е бил в ход контрапреврат начело с шефа на жандармерията ген. Борис Димитров. Парола за него щяла да се даде по радиото. Предвижда се 12-те жандармерийски дружини да се насочат към София. И някои наистина тръгват. На гара Стара Загора на 10 септември са спрени няколко военни ешелона, чието направление и цел се пази в тайна. Оказва се, че може да има и други причини, поради които \"Генералите и офицерите на Царство България са сред най-тежко пострадалите от комунистическите репресии в зората на \"народната власт\" след 9.IX.1944 г.\" Кап. Иван Мишкетов е изправен пред Народния съд в Чирпан и е осъден на смърт. Съдът се мотивира с това, че е имал ръководна роля и помагачество в десетки убийства на участници в съпротивата и палежи на домовете им... Може определено да се каже, че най-добрият изследовател на 9 септември 1944 г. е проф. Славка Петрова. В нейната забравена днес монография \"Деветосептемврийската социалистическа революция 1944\", могат да намерят аргументи не само привържениците на тезата, че на тази дата се извършва народна революция, но и на другата - че е преврат. Толкова цялостно и задълбочено изследване не е създадено  нито преди, нито след него. Неслучайно го определят като енциклопедия на деветия ден на септември. Едно от големите му достойнства е, че авторката разкрива педантично съпротивата на фашистите в страната срещу новата власт след Девети септември и това, че десетките, а може би и стотици жертви, се дължат и на тях, а не на \"болшевишката кръвожадност\". Проф. Петрова не пропуска и т.нар. \"стихийно отмъщение\". На много места самото население ликвидира известни местни фашистки главорези. Защо ли днешните радетели на \"престъпленията на комунизма\" пазят пълно мълчание за съпротивата на техните хора през тези първи дни. Явно, неистов е стремежът да ги представят само като невинни жертви. А някъде се водят истински сражения.  И една \"любопитна\" подробност - срещу окопалите се фашисти в Шумен с оръжие в ръка се изправя и нежният лирик Иван Пейчев, един от най-обичаните и до днес български поети (\"...под мостовете не шумят реки\"), който е автор и на стихотворението \"Последният марш\". Ето няколко стиха от него:   В обратния път, в обратния път дърветата черни стърчат. Край гибел и смърт в колони вървят, вървят хитлеристи, вървят. Те крачат в конвой те крачат под строй и крият очите си празни. Със страшен покой, с ужасен покой, просторът огромен ги смазва.     (Изказваме благодарност към проф. Иван Панчев за съдействието му в издирването на дознанието). Публикува се за първи път На 8 септемврий т.г., отивайки към щаба на дивизията, бях срещнат от командира на бранниците и един друг младеж с винтяга, който каза, че бил ратник. Попитаха ме какво ще правя и дали няма да бягам в планината. Казах им, че ще направя това, което ми заповяда началството. Те видимо търсеха човек, който да организира група за бягане.  Когато отидох в щаба на дивизията, доложих това на командира ген. Грозданов. Не си спомням дали не беше същия ден, раз[узнавачът] Пею Касабов ми каза, че се готви преврат, за който ще се даде парола по радиото. Доложих за това на началник-щаба, който ми каза, че е вземал мерки да се предотврати тази работа. Каза, че говорил по същия въпрос с бранниците и ратниците и ги убедил да си стоят по местата.      Вечерта на 8.IХ. на смръкване ме намери адютанта ми и ми доложи, че се получила радиограма да замина за София. Доложих за това на командира на дивизията, който разреши да замина. В това време се получи нова радиограма (шифрована) до обл[астните] поли[цейски] началници в Ст. Загора и Бургас. В нея се казваше обл. полиц. началник да се яви при командира на дивизията и му докладва, че от военното министерство са заповядали жандармерийската дружина да замине веднага с каквито превозни средства намери за Пловдив.      Командирът на дивизията каза, че щом това се заповядва, трябва да се изпълни и аз отидох да подготвя дружината. Когато препрочетох наново радиограмата, забелязах, че е подписана от началника на униформения отдел в полицията Георгиев. Понеже знаех, че се готви преврат, това ме усъмни и реших да се посъветвам пак с командира на дивизията. Намерих го с началник щаба полковник Панчев и доложих, че тази радиограма е много съмнителна. Той заповяда на полковник Панчев да проучи въпроса. Отидох с последния в дома му, гдето той разгледа радиограмата и се увери, че е съмнителна. Вика по телефона щаба на [Е] армия в Пловдив и щаба на жандармерията в София, където дежурните му казаха, че не знаят да има такова нареждане. Тогава той ми заповяда да замина само аз за СофияЕ  В София се явих в жандармерията към 11 ч. Генерал Димитров беше много смутен и ми каза, че ме викал, за да ми даде указания за разформироване на дружините, но сега се получила нова заповед от главнокомандующия ген. Маринов жандармерийските дружини да не се разформироват, а те да останат както са били към щабовете на дивизиите. В това време превратът в София беше станал и по улиците имаше манифестации. Войниците от жандармерията се бяха разбягали, също и някои офицери. Доложих на ген. Димитров, че това ще стане и с моята дружина. Той се ядоса и каза: \"Като нямат командир на място! Защо другите дружини не бягат?\"  Действително командирите на Вратчанската и Търновската дружини, които бяха в момента там, заявиха, че дружините им били даже още в акция и никой нямало да мръдне. След това генералът заповяда като се върнем, да изгорим всички преписки освен вещевите, оръжейните ведомости и списъците за заплатите. Попитах го относно викането на дружината в Пловдив. Той отговори: \"Това е сигурно работа на оня глупак Куцаров\". Разбрах от другите дружинни к[оманди]ри, че нареждането било общо да се съберат дружините от Ю[жна] България в Пловдив, а тази от Северна - в София, и те заповядали да тръгнат, след като се съберат.   Когато наближихме Пловдив, видях, че бягат цели групи от жандармерийската дружина. Попитах един подпоручик, който ми каза, че дошли лица от отечественофронтовия комитет и им предали да напуснат града, защото иначе щяло да стане лошо... Пристигнах в Стара Загора към 3 ч. на 10. IХ сутринта. Към 8 часа отидох в щаба на дивизията и доложих всичко на генерал Грозданов и той ми заповяда да остана в щаба на дивизията. Тогава започнаха да пристигат един по един ротните ми к[оманди]ри и долагаха, че не могат да задържат войниците си, всички искали да си отиват, даже мнозина избягали. Дойде и домакинът подпоручик Петко Русев. Той ми доложи, че идвали милиционери в щаба на дружината и предали всички от жандармерията да се събличат. Доложих за това на началник щаба на дивизията и той нареди по моя молба адютантът и домакинът на дружината да бъдат мобилизирани, за да могат да сдадат имуществото и оръжието... На път от Ст. Загорската гара за щаба на дивизията бях задържан от милиционери и откаран в училището \"Св. Кирил и Методий\"... Това мисля, че беше на 19.IХ. От военния затвор бях откаран на 25.Х. в град Чирпан. По въпроса за изгарянето на препискитеЕ Когато се върнах от София, видях в щаба на дивизията, че преписките се горят. Исках да запазя тия заповеди...  Горното написах саморъчно и за верността му се подписвам.        Подпис (не се чете) 30.Х.1944 г. Чирпан. Произвел дознанието ст[арши] милиционер при тт мил[иционерски] у[частъ]к (подпис не се чете).   ДАА, ф.  1449, оп. 1, а.е. 712  \"Деветосептемврийската социалистическа революция 1944\", проф. Славка Петрова, Държ.изд. \"Наука и изкуство\", 1981 г. В повечето селища (в Софийска област - б.а.) въстаниците се справиха бързо и успешно, без да срещнат съпротива. В някои обаче врагът не се помири с поражението си. Така на 10 септември командирът на 3-та батарея от 4-ти арт. полк и други фашисти около него в с. Долни Лозен направиха опит да завземат отново общината. Завърза се престрелка. Фашистите заловиха и веднага разстреляха партийния секретар в селото Цв. Роглев, члена на БКП Янко Чокерски и на РМС Стойко Ангелов. В с. Мрамор офицери-фашисти от евакуираната в селото артилерийска школа, не признаха властта на ОФЕ и се укрепиха в една от батареите на школата, готови за въоръжена съпротива. С помощта на войници от допълващата дружина на общовойсковия свързочен полк съпротивата им бе ликвидирана, те арестувани и предадени на Народния съд. В отделни случаи не мина и без кръвопролитие и от двете страни. Така на 10 септември на гара Владая се разбунтува един ешелон от 33-ти пех. полк срещу реакционните офицери. При опит да бъде арестуван командирът на дружината бе смъртоносно ранен Й. Щирков, председател на войнишкия революционен комитет. Бе убит и самия командир. При завземането на властта най-силна съпротива врагът оказа в Ботевград... Командирът на войсковия гарнизон не присъедини войската към властта на ОФ и превърна казармата в контрареволюционно гнездо, където се настаниха и жандармеристите... За да избегнат кръвопролитието, ръководителите на ОФ решиха да изведат началника на гарнизона от казармата, като го поканят на преговори в околийското управление. Останал сам, майор Русев бе арестуван и принуден да заповяда по телефона на заместника си: да се пуснат партизаните в казармата, да се разоръжат жандармеристите... В Радомирска околия... първата грижа на партизаните беше да овладеят казармата... но въстаниците заплатиха скъпо - загина боецът Станимир Ив. Динев от с. Габров дол, Брезнишко, партизанин в отряд \"Георги Димитров\"... В главния център Дупница загина въстаникът Д.Ризов, секретар на ремсовата организация в с. Рила. Съпротивата на врага бе сломена. Убийството на Ризов предизвика гнева на народа и нищо не бе в състояние в този ден да го възпре, където откриеше полицаи, да ги ликвидира. Само няколко дни след въстанието в с. Рашка Гращица (Кюстендилско - б.а.) въоръжени фашисти влязоха и убиха в дома му ятака дядо Ив. Китанов, баща на народния герой Асен Китанов... В Пловдив въстаниците разкриха саботаж на гарата: широко бе разпръсната мълвата, че водата е отровена; пилот-офицер пусна бомба над града и избяга зад граница. Бе убит Ж. Иванов, партизанин... Въоръжени фашисти нападнаха в центъра на Пловдив граждани...  В някои селища, като например в с. Горно Прахово, властта на ОФ бе установена едва на 19 септември с помощта на въстаници от Борисовград. При изключителен всенароден ентусиазъм протече въстанието и в Перущица. Дало в борбата 27 убити антифашисти, над 26 политзатворници, 60 въдворени и 16 партизани, населението в това историческо селище като лавина излезе на улицата, щом научи за победата на ОФ в София. Фашистките управници - кметът, целият състав на полицейския участък и други виновни за разстрела на 6.VI.1944 г. на 22 д[уши] от селото, повечето младежи, избягаха и се укриха... Тежко ранен в боя, на 10 септември издъхна кметът на с. Величково - Иван Вл. Чавдаров, член на РМС, а десетина дни по-късно (24 септември) и Благо Ст. Фърнов, член на ремсовата бойна група в с. Величково. Селото бе прочистено от фашистите. Въпреки големите завоевания на ОФ (в Стара Загора - б.а.) на 9 септември  войсковият гарнизон не се присъедини към революцията. Седалището на 8-ма дивизия се превърна в сборен център на фашистки офицери, полицейски началници и други врагове на народа... На 10 септември бе организиран голям митинг... Същия ден на гара Стара Загора спряха ешелони с войници от 3-та дружина на 18 пех. полк и 5-та пех. дивизия на прикриващата армия и от 1-ви дивиз. арт. полк. Войниците въстанаха на гарата. Те не знаеха направлението и целта на тяхното пътуване, командирите им с мълчание отминавахаЕ Възбудени и въоръжени, те можеха да се превърнат в опасна стихийна сила за народната власт. Пратеници на ОФ и БКП веднага овладяха положението.  До въоръжено сблъскване (в Бургас - б.а.) се стигна между войниците от 32-ри пех. полк и ген. Каров, командир на 12-а пех. дивизия от Прикриващата армия... В завързалата се престрелка бяха убити двама офицери, един ранен, а ген. Каров, арестуван и убит от въстанали войници. ...На 10 септември в Несебър фашистки офицер от засада уби ремсиста Н. Трендафилов, който като милиционер охраняваше реда и спокойствието в града.  Най-продължителна и упорита съпротива оказа началникът на войсковия гарнизон в Хасково... На 10 септември въстаници завзеха някои участъци. В града влязоха и партизаните от отряд \"В. Златаров\"... И през този ден полк Маринов не се присъедини към въстанието, а казармата се превърна в център на контрареволюцията. Тук пристигнаха два полка от с. Узунджово, командвани от реакционери. Началото на въоръжената развръзка сложи полк Маринов, който стреля във войника ремсист Д. Вълев и го нарани тежко. Полковникът и други офицери - реакционери, бяха ликвидирани в започнатата престрелка. В нея загина партизанинът комунист Дойчо Лозев от Хасково...  Към обяд в града (Шумен - б.а.) пристигнаха  въстанически отряд от Варна с над 200 души и сборния Шуменско-Търговищки партизански отряд. Едно след друго бяха овладени пощата и другите учреждения. През цялото време на бурни тържества във II полицейски участък, в околийското управление и в щаба на Бранник се подготвяше съпротива от офицери, жандармеристи, стражари и укрили се други местни фашистки управници. Опитът им да окажат съпротива в присъствието на Червената армия придобиваше друг смисъл. Подпомогнати от съветски картечари, въстаниците обкръжиха вражеските гнезда, сломиха ги с огън и арестуваха намиращите се там бивши властници... В отделни случи при установяването на властта на Отечествения фронт и в близките няколко дни се стигна и до въоръжен сблъсък. (Хасково, Дупница, Шумен, Габрово, с Юнаците Пазарджишко, Д. Лозен, Софийско и др.). В отделни случаи обаче стихийният гняв се изля в саморазправа с омразни фашисти - издевателствали над населението. Това бяха преди всичко някои известни с фашистките си престъпления генерали (Варна, Плевен, Айтос и др.), кметове и други местни фашисти. Прибягнаха към оръжието отделни войнишки комитети при опита им да овладеят поделенията, за да ги присъединят към ОФ. В тези случаи се дадоха жертви и от двете страни. (Владая, Радомир, Дупница, гара Крумово и др.). Свалената от политическата власт реакция не се примири със своето поражение и още в първите дни след завземането на властта от народа започна въоръжени терористични действия с реставраторска цел.    ", "date": "2019.12.27", "title": "Жандармерията готви преврат след 9 септември 1944 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404104-%D0%B7%D0%B0-%D0%B7%D0%BD%D0%B0%D1%87%D0%B8%D0%BC%D0%BE%D1%81%D1%82%D1%82%D0%B0-%D0%B8-%D0%B2%D0%B0%D0%B6%D0%BD%D0%BE%D1%81%D1%82%D1%82%D0%B0-%D0%BE%D1%82-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%BE-%D0%BD%D0%B8%D0%B2%D0%BE-%D0%BD%D0%B0-%D0%BF%D1%80%D1%8F%D0%BA%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Все още е рано за оценки на инициирания от президента дебат. Въпреки това, доколкото както предварително, така и в досегашното му развитие, (ако не трансформиран, в неговия ход именуван като консултации, което е нещо различно), с изявите на участващите в него не би могъл да бъде очертан ясен и точен предмет, а в най-добрия случай да се забележат някои контури във връзка с въведена тема свързана с постигането на определен резултат, не би било прибързано и излишно да се спомене в тази връзка, споделяйки гледището на Джон Дюи, че: „Една капка опит е по-ценна от хиляди килограми теория.“. Тъй като и според Дюи: ”Демокрацията е повече от форма на управление – това е преди всичко начин на съвместен живот, на общо споделен опит.”, а: „Достигането на една цел е отправна точка за друга.”. За Фридрих Ницше  , формираща   манталитет, който отдава предпочитание на най-малкия общ знаменател, а не на най-висшите форми на развитие. Непосредствен свидетел на атинската демокрация, Платон определя мястото на демокрацията единствено над тиранията. За обществото при демокрация ключово е понятието  , практическият смисъл и измерение на които при нея, според него се свежда до неконтролируема всепозволеност, когато  . И понеже както в обществения живот, така и в управлението,   няма мъдрост, тя е лоша. За не малка част от съвременниците споменатите възгледи като елитаристки са отживелица. Ако обаче към тях се подходи непредубедено, не би могъл, ако не да се отхвърли напълно, да бъде игнориран очевидния факт, че мнозинството не притежава способността и опита за компетентно занимание с въпроси за политическото устройство и управление. Както отбелязва и Андрей Пантев:  . Защото демокрацията все пак дава право на глас, независимо от образованието и произхода, от ценностите и възгледите. Като обединение на съдружници с цел взаимна полза обществото се характеризира едновременно както с конфликт, така и с общност на интереси. И според Джон Ролс несъмнено сътрудничеството осигурява по-добър живот от онзи, какъвто би имал отделният човек, ако живее единствено от собствените си усилия. Конфликти възникват във връзка с разпределянето на съвместно произведения обществен продукт. Принципите на социалната справедливост определят методите за възлагане на права и задължения на основните институции на обществото за съответно разпределение на тежестта и ползите. Кои са тези принципи на социална справедливост? Ние приемаме интуитивно справедливостта. Когато има преразпределение, винаги присъства и идеята за справедливост. Но не става дума само за преразпределение. Хората споделят един общ възглед относно справедливостта като равнопоставеност и при прилагането на способите, възлагайки основни права и задължения, по които основните обществени институции определят подялбата на облагите от социалното сътрудничество, вкл. относно законовата защита на свободата и правата на човека, на мисълта и съвестта, частната собственост, конкуренцията и пр. Под институция разбираме обществена система от правила, които определят служби и длъжности и техните права и задължения. Съответно институциите са справедливи, когато не действат произволно. Главен обект на справедливостта поради това, вкл. според Ролс, е базисната структура на обществото като система от основни принципи, норми и правила, определящи начина за формиране, назначаване и функциониране на институциите и длъжностните лица, респ. техните права и задължения. От тази гледна точка основен критерий и мярка за достойнство на обществените институции е справедливостта, към която трябва се придържат и спазват преди всичко в тяхната дейност. Законите регламентиращи нормите и правилата, както и институциите могат да бъдат променяни или премахвани, независимо от тяхната ефикасност и качество на функциониране, ако са несправедливи. Тъй като всеки човек притежава неприкосновеност, основана на справедливостта, която дори благоденствието на обществото като цяло не може да наруши. Справедливостта отрича, че загубата на личната свобода за някои се оправдава с придобиването на повече блага от други. Тя не признава, че жертвите на неколцина се компенсират от повече предимства за другите. Фундамент и същностна характеристика на концепцията за справедливостта е приоритетът и предимство на правото пред благополучието. Идеалът на справедливостта като равнопоставеност е заложен в основните принципи на етическата теория, присъщи на възгледите за естествените права, за разлика в т. ч. от теорията на утилитаризма. Разликата в обуславящите ги концепции за обществото произтича от контраста между класическия утилитаризъм, основаващ се на изгодата, и теорията за справедливостта основана на равнопоставеността. В едната добре уреденото общество се разглежда като схема за сътрудничество с цел взаимна изгода, основана на множество индивидуални желания, приети за даденост. В другата, регулирана от принципи, които хората биха избрали в първоначална ситуация като система от институции за ефикасно администриране на обществените ресурси, цел е не максимално увеличаване удовлетворението на комплекса от желания, а справедливостта. Разликата между теорията на утилитаризма и теорията на справедливостта би могла да се определи и като стремеж при утилитаризма към най-много полза за най-много хора, а при теорията за справедливостта стремеж към ползи за всички, и по-специално най-онеправданите. Ако за утилитаризма ползите за по-голяма група са за сметка на онеправдаването на някоя друга група, няма проблем и всичко е ОК. Напротив, дори в случай, че сумарно ползите са повече, отколкото ако се осигурят ползи за всички, според теорията за справедливостта това е несправедливо. Справедливостта винаги предполага някакво равенство. При формалната справедливост това означава при администрирането на законите и институциите те да се прилагат еднакво. Тук трябва да се има предвид и самата природа на закона. Законодателят трябва да приема справедливи закони, които освен всичко друго стимулират и към тяхното спазване. Тъй като, ако законите са несправедливи, да не се спазват не означава задължително, че се постъпва справедливо. Дори и несправедливи, законите трябва да се спазват, тъй като иначе се стига до произвол, разрушителен за цялата правна система като фундамент на справедливостта. Затова е по-добре и разумно да се облекчава състоянието на несправедливо третираните. Хората могат и се споразумяват, вкл. за признаване правосубектност от момента на раждането и на заченатите преди откриване на наследството техни потомци като бъдещи поколения, за да знаят какво място ще заемат в обществото, какви са основните принципи, от които то се ръководи. Защото като знаят какви са, ще се стремят към най-широкия общ знаменател – най-много общи условия и най-голяма справедливост. По повод демокрацията Алексис дьо Токвил признава:  . Същевременно, във връзка с тиранията на мнозинството, дьо Токвил изрично подчертава:  .     Нищо не е съвършено в т. ч. и демокрацията. Аристотел класифицира доброто в три категории: 1/ Доброто като цел, желана като достойно битие в завършена цялостна природа, извън което няма нищо; цел, на която са основани идеите за съвършенство, висшата цел; 2/ Доброто като средства, т. е. не в своята пълнота като цялостна природа на битието, а като действителен резултат от тях; 3/ Доброто също като средства, които за разлика от предшестващата категория не са постоянни, и макар не винаги да имат за резултат добри последици; от тази категория добри са средствата, спомагащи за подсилване на благоприятните условия. Ако сме склонни да възприемем концепцията на Аристотел за евдемонията като централна част от неговата философия и се съгласим с изразеното в „Никомахова етика” мнение, според което: , не би било претенциозно, опитвайки се да вникнем в по-задълбочено разбиране за демокрацията да се постараем да открием как тя би могла да функционира, ако не съвършено възможно по-добре. Защото как действа тя и дали въобще реално е налице не се свежда единствено до формата, а най-вече до нейната същност и съдържание. С оглед предназначението на настоящото изложение тук се въздържам от навлизане в третиране на въпроса за демокрацията като сполучлива или не форма за управление във връзка с критиките на изтъкнати интелектуалци като Вилфредо Парето и Гаетано Моска за нейната илюзорност, вкл. от идеолози на теорията на епистократизма като Джейсън Бренан и др. представители от позициите на тези възгледи. Намирам за уместно да огранича бележката си по този повод, че и за тези критики проблемът за справедливостта не е чужд, макар разглеждан от гледна точка на нейното нарушаване като резултат от a priori възприеманото от техните автори политическо неравенство. Що се отнася до аргументации в критиките на демокрацията със случая за осъждането на Сократ, основани вкл. на непълно позоваване на „ “, не намирам за по-удачно освен да се присъединя към отговора на Марк Тулий Цицерон: „ “. Бих добавил в тази връзка заслужаващия отдаване на неговото значение факт, че за разлика от когото да било, освен за някои познавачи и на неговите обвинители, да не говорим за който и да е от участвалите в съда на демоса, Сократ е в паметта на мнозинството от хората като несправедливо осъден, не за да служи неговия случай като пример за критика на демокрацията, а за върховенството на правото. Дори когато то се прилага несправедливо. В това е трагедията не на Сократ, а на демоса, потвърдена като резултат и от поражението на Атина пред Спарта. Оставям настрана дали и какво е останало не само като материални, а и каквито да било други паметници за победителя в Пелопонеската война, освен онова, предмет на занимание от ограничен кръг специалисти, което е извън настоящата тема. Като основана на консенсус форма на управление, демокрацията се проявява както пряко, така и опосредствано чрез представители. Става дума не само за исторически установили се, но практически функциониращи и в съвременността проявления на демокрацията, независимо от това дали са конституционно и законодателно регламентирани или не. Конституцията и законодателството на САЩ напр. не предвиждат пряка демокрация, но е неоспорим факт, че въпреки това ad hoc тя се проявява там и така посредством различни средства вкл. като референдума. И така е в много страни по света. Отбелязването на този факт не е за пренебрегване, а цели да потвърди, че в търсене на най-добрите решения в своето обществено битие хората не се ограничават единствено в писаното право. Защото и то не е съвършено. А не е поради простия факт, че животът е нещо освен по-богато, и динамично. А като такова не е възможно да бъде обхванат и затворен в каквито и да е норми на едно или друго време. Затова и конституциите не са свещено писание, съдържащо догми, какъвто възглед е в очевидно противоречие с рационалното мислене и несъвместим със здравия разум. Доколкото все пак демокрацията не е извънпланетарен феномен, възникнал независимо от историческото и културно развитие на което и да е човешко общество и неговите традиции, не би било неоправдано в зависимост от тях в уредбата от конституционно естество да бъде включен и ясен регламент за двете нейни проявления. Става въпрос за комбинация на конституционно равнище, според която за компонентите, съставляващи и устройващи базисната структура на обществото да е приложима пряката демокрация, а за останалите непряка. Такава регламентация не противоречи и не би накърнила принципа за разделение на властите от гледна точка на всепризнатите и възприети като същностен признак и неоспоримо правило при демокрацията, че цялата власт произтича и принадлежи на народа. Напротив, без това условие демокрацията не може да съществува въобще. Механизмите за осъществяване на такова действие несъмнено са предмет на допълнително обсъждане в търсене на най-добри законодателни решения, обусловени съобразно конституцията. Тук става дума за принципно въвеждане и на пряко проявление на демокрацията в конституционна уредба като комбинирано нейно функциониране, подсилващо не само гаранциите за спазването на принципа за разделение на властите, доколкото структурирането им би било резултат от проявление на пряко действие от страна на гражданите, възприели такава форма на управление, но и обществения контрол както над тях, така вкл. и на системите, чрез които те функционират. Не без значение и заслужаващо да се отбележи в тази връзка е и очакваното стимулиране на гражданите при такава уредба към активно участие в решаването на основните и най-важни въпроси на общественото устройство. Тъй като непосредственото участие в този процес несъмнено има по-силен мотивиращ ефект, в сравнение с предоставянето на представители, които да решават тези въпроси. Доказателство за това е фактът, че там където е приложима пряката демокрация активността и участието на гласоподавателите са традиционно по-големи, отколкото при представителната. При съвременните технологии, за прилагането на пряка демокрация не съществуват неразрешими проблеми от техническо естество. А по-голямото участие освен всичко ограничава и възможностите за спекулации в процеса на гласоподаване от всички онези, за които демокрацията се свежда само до форма, злоупотребявайки в стремежа си към неограничена власт в противоречие с нейната същност съобразно дефиниции като на Бенито Мусолини, според които:  От само себе си е разбираемо, че има множество други принципни въпроси, решения на които е наложително да бъдат заложени в една нова конституционна уредба, които са извън предмета на настоящото изложение, в което по повод инициирания от президента и очевидно намиращ проявление и извън организираните консултативни срещи дебат накратко споделих виждане за значимостта и важността от въвеждане на конституционно ниво на пряко действие на демокрацията като първоначална цел, отправна точка за следващи.  ", "date": "2019.12.27", "title": "За значимостта и важността от въвеждане на конституционно ниво на пряко действие на демокрацията"}
{"url": "http://www.classa.bg/%D1%81%D0%B2%D1%8F%D1%82/item/404105-%D1%80%D1%83%D1%81%D0%BE%D1%84%D0%BE%D0%B1%D0%B8%D1%8F%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D0%B8%D0%B7%D1%82%D1%80%D0%B8%D0%B5-%D0%BE%D1%82-%D0%BF%D0%B0%D0%BC%D0%B5%D1%82%D1%82%D0%B0-%D1%80%D0%BE%D0%BC%D0%B0%D0%BD%D0%B0-%D1%81%D0%B8-%D1%81-%D1%85%D0%B8%D1%82%D0%BB%D0%B5%D1%80", "text": "Владимир Путин отново се спря на темата за избухването на Втората световна война. На разширено заседание на Министерството на отбраната той осъди събарянето на паметници на съветските войници в Европа и нарече полския посланик в Берлин през 1938 г., който обещава да издигне паметник на Хитлер във Варшава, \"копеле и антисемитска свиня\". Президентът е възмутен от желанието на Запада да прехвърли отговорността за започването на войната върху Русия. Не за първи път през последните дни Владимир Путин припомня ролята на Полша и западните страни в началото на Втората световна война. Първият път той направи това на голямата пресконференция, след това на срещата на високо равнище на ОНД в Санкт Петербург и във вторник по време на заседание на Министерството на отбраната в Москва и на среща с депутатите. Президентът писа статия за причините за избухването на войната, изучава различни архивни документи и се възмущава от двуличието на онези, които днес обвиняват СССР в започване на война, приравнявайки страната с нацистка Германия, както беше направено в неотдавнашна резолюция на Европейския парламент. И „забравящи“ за ролята на своите собствени държави в предвоенния период. Във вторник Путин припомни как през онези години Берлин и Варшава обсъждат „еврейския въпрос“. Президентът цитира доклада на полския посланик в Германия Йозеф Липски за външния министър Йозеф Бек. Държавният глава вече цитира този документ в петък по време на речта си пред лидерите на страните от ОНД: „ .  Днес Путин коментира този запис от Липски: „ Путин призна, че е изумен от това и отбеляза, че именно такива са хората, които преговарят с Хитлер, разрушават днес паметниците на войниците-освободители и на Червената армия, която е освобождавала страните от Европа и европейските народи от нацизма: „ Забележката по време на заседанието на Министерството на отбраната беше малка, за разлика от речта в Санкт Петербург, по време на която Путин разгледа подробно, по-специално как през 1938 г. Англия и Франция, с активното подбуждане на Полша, хранят Хитлер с Чехословакия. Всъщност тогава започва Втората световна война. Страната ни защитава тезата за фаталната роля на „Мюнхенската конспирация“ през годините на Студената война, а и преди това през самата 1938 година. Нищо чудно, че Путин припомни думите на ръководителя на съветското външно министерство Максим Литвинов с предупреждение, че удовлетворяването на апетитите на ненаситните агресори и унищожаването на суверенни държави, за да се избегне война днес, може да доведе до истинска и всеобхватна война утре. Но проблемът с избухването на Втората световна война е по-дълбок от конспирацията от 1938 година. И в речта си в Санкт Петербург Путин засегна и самите ѝ източници. Тоест, краят на Първата световна война с несправедливия Версайски мир, в който, между другото, вече болшевишка Русия не участва. Грубо казано, Версай залага следващата война. Нещо повече, умните хора в страните победители също разбират това. Путин цитира френския маршал Фош, казал, че „Това не е мирен договор, а примирие от двадесет години“. Путин припомни, че репарациите, наложени на Германия, възлизат на почти пет трилиона долара по текущи цени (което е повече от сегашния БВП на Германия), а за Германия като цяло Версай се превръща в символ на дълбока несправедливост и национално унижение, ограбващ страната. В резултат на това в страната започват да нарастват радикални и реваншистки настроения. Освен това Версай създава множество териториални спорове. Защото границите на много държави са начертани от Англия и Франция доста произволно. Судетската област, населена от германци, се озовава в Чехословакия - и в същото време тази страна има споразумение за взаимна помощ с Франция. Но когато Хитлер иска завръщането на Судетите, Париж решава да не подкрепи Прага. Освен това, заедно с Лондон, Париж на практика нахранва с Чехословакия Хитлер и съседите му, като дава част от земята ѝ на Унгария и Полша. Ролята на последната във Втората световна война, на която тя става първата военна жертва, като цяло е много важна и интересна. И сега по всякакъв начин е приглушена в Европа, както и ролята на Франция и Великобритания. Затова и Путин толкова подробно проучи ролята на Полша в разделението на Чехословакия (тя не само подкрепя германците, но и отказва да пропусне съветските войски да помогнат на Прага) и нейните отношения с Хитлер в предвоенния период. Докладът за „паметника на Хитлер“ е само малка част от полския роман с Берлин, който има ясно изразена антируска ориентация. Нещо повече, това напълно устройва Франция и Великобритания, тъй като насочва Берлин и Варшава на Изток. Говорейки за разделението на Чехословакия, Путин заяви: „ \" Тогава Полша получава своята част от Чехословакия и продължи романа с Хитлер на същата антируска основа. Путин цитира още един документ - запис на разговора на Хитлер с Йозеф Бек, полският външен министър, на когото посланик Липски пише за паметника на фюрера. Президентът нарече този документ циничен и демонстрира контурите на германско-полския съюз като ударна сила, насочена срещу Русия. В крайна сметка тогава Хитлер обявява на Бек (а между двете страни тогава има пакт за неизползване на сила , тоест пакт за ненападение), че „при всички обстоятелства Германия ще бъде заинтересована да поддържа силна национална Полша, независимо от ситуацията в Русия“: „ Путин обосновано отбеляза, че „като цяло това изглежда като военен съюз срещу Съветския съюз“. Така е. В допълнение към това Франция и Великобритания, които знаят доколко германците имат претенции към тях след Първата световна война, имат интерес да насочат германското чувство за реванш на изток. И съветското ръководство от онези години отлично разбира това. Сталин вижда, че нещата вървят към война между двете части на Запада, и той вижда как се опитват да завлекат Русия в тази война и как се опитват да настроят Русия срещу Германия. Нова война категорично не е била нужна на Русия, както през 1914г. Но тогава тя е свързана с Англия и Франция от съюзнически отношения. През 1914 г. Англия има нужда от войната, която с опасения гледа на непрекъснато нарастващата сила на Германия и ревниво пази позицията си на господарка на моретата. Изправили европейските държави помежду им, Обединеното кралство и неговата задморска дъщеря САЩ станаха победители. Но прекомерната алчност на победителите, желанието им да стъпчат и обезкървят Германия, доведоха до отложено отмъщение, до нова война. Сталин не иска нова война за Русия и се опитва да играе на противоречията между Великобритания и Франция от една страна - и Германия от друга. Разбирайки, че и двете сили виждат Русия като заплаха и няма да спрат, преди да я атакуват. Въпросът дали Лондон и Париж ще настроят Германия срещу СССР, или дали самата Германия ще атакува, е , разбира се, важен, но не и основополагащ. Ето защо Сталин се съгласява на договор с Германия през август 1939 г., когато Хитлер решава да ликвидира Полша и да влезе във войната с Франция и Великобритания. Войната между двете части на Запада е логично продължение на Първата световна и несправедливия Версайски мир. И, разбира се, Сталин не може да не се възползва от възможността да спаси Русия да не бъде завлечена в нея. Това в крайна сметка не се получи - Хитлер победи Франция и нападна СССР (освен това изпрати заместника си Хес във Великобритания, тайните на преговорите няма да бъдат разкрити от британските архиви ). Но опитът да се запази СССР от голяма война е напълно оправдан. Освен това Кремъл не храни никакви илюзии за това как германците, британците и французите са разположени към Русия. И в момента няма илюзии. Не по отношение на плановете за война на сегашните лидери на западните страни, а за причините за политиката за прехвърляне на отговорността към Русия за Втората световна война. Говорейки за премахването на паметници на съветските войници-освободители, Путин заяви: „ В същото време, за да се представят в бяло, те използват русофобска рецепта, изпитана през вековете: „ Русия много добре разбира какви игри играе сега на историческия и на геополитическия фронт. А има ли разлика между тях?  ", "date": "2019.12.27", "title": "Русофобията няма да помогне на Европа да изтрие от паметта романа си с Хитлер"}
{"url": "http://www.classa.bg/%D1%81%D0%B2%D1%8F%D1%82/item/404106-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%BA%D0%B8%D1%8F-%C2%AB%D0%BF%D0%B5%D1%80%D0%B5%D0%BA%D0%BE%D0%BF%C2%BB-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%BE%D1%80%D1%8F%D1%86%D0%B8-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D0%B2-%D0%BC%D0%BE%D1%80%D0%B5%D1%82%D0%BE", "text": "Британският патрулен кораб HMS Tyne отпразнува тази Коледа в морето, пише Daily Express. Вината за това е на руският кораб «Перекоп», който мина през Ламанша край териториалните води на Великобритания.         На Бъдни вечер британският патрулен кораб HMS Tyne отплава от Портсмут и остана да празнува в морето, за да следи руския «Перекоп», пише Daily Express, позовавайки се на ВМС на Великобритания. Последният премина по Ламанша близо до териториалните води на Обединеното кралство. «Да напуснем семействата си по това време на годината е особено трудно“, оплака се командирът на патрулния кораб Джон Браует. «Но националната сигурност трябва да се гарантира и по Коледа. И като едно от дежурните подразделения за празниците, ние опаковахме нещата си и бяхме готови да отплаваме“. „Нашите семейства разбират ролята ни и несъмнено дават осезаемия си принос за националната сигурност чрез постоянната си подкрепа“, подчерта Браует. След операцията по наблюдение на руския кораб британският патрулен кораб се отправи обратно към Портсмут, където военните ще прекарат останалата част от празниците в пълна готовност да пристъпят към изпълнение на задачите си. Британският министър на отбраната Бен Уолис от своя страна благодари на моряците за службата. Петя Паликрушева", "date": "2019.12.27", "title": "Заради руския «Перекоп» британските моряци посрещнаха Рождество в морето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404107-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B7%D0%B0%D1%89%D0%B8%D1%82%D0%BD%D0%B8%D0%BA-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B0-%D0%BD%D0%B0%D0%B9-%D0%BD%D0%B8%D1%81%D0%BA%D0%B0%D1%82%D0%B0-%D0%BF%D0%B5%D0%BD%D1%81%D0%B8%D1%8F-%D0%B4%D0%B0-%D0%BD%D0%B5-%D0%B5-%D0%BF%D0%BE%D0%B4-%D0%BB%D0%B8%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "В писмо до социалния министър Деница Сачева и до управителя на НОИ Ивайло Иванов омбудсманът Диана Ковачева препоръча да се намери механизъм, който да направи възможно актуализирането на най-ниската пенсия за осигурителен стаж и възраст да не е под линията на бедност.     „По данни на Националния осигурителен институт към момента размерът на минималната пенсия за осигурителен стаж и възраст е 219, 43 лв., при линия на бедността за тази година от 348 лева. От 1 януари 2020 г. линията на бедност ще бъде 363 лева, а от 1 юли 2020 г. минималният размер на пенсията за осигурителен стаж и възраст ще се повиши на 250 лв.“, пише в становището си омбудсманът. Повод за писмото на Ковачева са стотиците жалби, както и петиция от 1800 души до институцията на обществения защитник, в която граждани се оплакват именно от факта, че и с очакваното индексиране на пенсиите от юли 2020 година от 6.7 на сто, предвид ръста на цените и инфлацията, техните доходи ще бъдат под линията на бедността, а полученото увеличение те определят като крайно недостатъчно за реално подобряване на жизнения им стандарт. „Предвид очакванията от страна на възрастните хора към компетентните държавни институции за предприемане на действия, които да им осигурят доходи за достойно съществуване, се обръщам към Вас с препоръката да се потърси правен механизъм, който да направи възможно актуализирането на пенсиите до нива, които да им гарантират достоен живот и да ги изведат от групата на хората, живеещи под прага на бедност. С надежда за лична ангажираност на представляваните от Вас институции очаквам да бъда информирана в разумен срок за вижданията Ви и действията, които ще предприемете за решаването на изложените проблеми“, завършва омбудсманът.", "date": "2019.12.27", "title": "Общественият защитник препоръча най-ниската пенсия да не е под линията на бедността"}
{"url": "http://www.classa.bg/%D1%81%D0%B2%D1%8F%D1%82/item/404088-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B6%D0%B5%D0%BD%D0%B8%D1%82%D0%B5-%D0%BD%D0%B0-%D0%BA%D0%BE%D0%BB%D0%B5%D0%B4%D0%B0-%D1%82%D1%83%D0%B8%D1%82%D0%BD%D0%B0-%E2%80%9E%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B5-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5%E2%80%9C", "text": "Отговорните изглежда напълно са загубили разсъдъка си, а коледната почивка в UN Women е започнала явно отрано, показва низненадващо неуместен туит на агенцията за майчинството, точно по Коледните празници. Докато 1,3 милиарда католици по целия свят разсъждават върху чудото за младо момиче, родило Спасителя преди малко повече от 2000 години, жените от ООН, иронично отговарящи за равенството между половете и овластяването на жените, излъчиха съобщение, в което подробно описват недостатъците на майчинството в нещо като някаква политическа оценка. В съобщението - от вида, който обикновено е надпис на феминистка чаша за кафе в общата кухня - са изброени „наказанията на майчинството\", сякаш жените с деца по света се нуждаят от някакво напомняне. Първото наказание е „неплатените грижа и работа в домашни условия\", която обикновено минава под термина „родителство\", но ей, това е Коледа, така че ще го приемем за шега. Следваща в списъка е „нередовната работа\", след това „намалената заетост\". Отново това са компромисите, които милиони хора по света правят, за да отгледат децата си. Изборът е или да нямат деца, или да плащат за грижи за децата, което в повечето случаи напълно обезсмисля работата, тъй като спечелените пари просто се изплащат на гледача. Същността на този аргумент е един от приоритетите, който зависи от индивидуалното решение, а не от социалната държава или работодателите, които търсят стабилна и надеждна работна сила. И след това имаме още „наказания\" - „ограничени обезщетения за майчинство\" (различни по държави) и сочните за агенцията проблеми на „професионалната сегрегация, основана на пола\" и „разликите в заплащането по пол\". Извинете, но какво общо имат тези две неща с майчинството? Очевидно всички жени, независимо дали имат деца или не, са изправени пред тези проблеми. Що се отнася до окончателното предположение за „по-високи нива на бедност в напреднала възраст\", да, това е проблем, но отново е много променлив сред нациите по света. Как ООН представя този вид политическо позиране с онези неща, за които трябва да се грижи, като намаляване на детската смъртност в развиващия се свят или гарантирането жените да не умират при естествения акт на раждане? Майчинството не е проблем, който се нуждае от някакво пост-иронично послание, споделено от UN Women с последователите си в социалните медии. Разбира се, че има своите минуси, но както ще ви каже всяка майка - и баща, плюсовете са много по-големи.   Така че да изберете точно Коледния ден, от останалите налични 364, за да обидите католическата вяра в светостта на Дева Мария и всичко, което тя като майка е жертвала, е не просто небрежност или индивидуална тъпота на отделен служител, а е невежество, глупост и престъпление. Просто изчакайте, докато възрастните се върнат на работа от празничната си почивка.", "date": "2019.12.27", "title": "Агенцията на ООН за правата на жените (!) на Коледа туитна „Майчинството е наказание“ ???"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404089-%D0%BC%D0%BE%D1%80%D1%8A%D1%82-%D0%B2-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2%E2%80%9D-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC-%D0%BE%D1%82-%D0%BE%D1%87%D0%B0%D0%BA%D0%B2%D0%B0%D0%BD%D0%BE%D1%82%D0%BE", "text": "Морът в „Пирогов\" се оказа по-голям от първоначалните данни. БЛИЦ припомня, че преди дни се появи информация, че дежурните екипи в лечебното заведение са прегледали 1850 пациенти за 2 дни. Сега стана ясно, че през трите празнични дни в „Пирогов\" са прегледани повече от 2500 пациенти. Най-натоварените кабинети са били по вътрешни болести, травматология, хирургия и педиатрия„Това е сериозна бройка. В празнични дни се оказва, че сме обслужили пациенти колкото през работните. Всички бяха обслужени в рамките на нормалното време\", каза директорът на „Пирогов\" проф. Асен Балтов в сутрешния блок на bTV.      За лечение са приети 310 възрастни и 60 деца. Извършени са 70 оперативни интервенции – 20 при деца и 50 при възрастни.„Слава Богу нямаше сериозни премеждия с препили и преяли по време на празниците. Имаше само един случай с пиратки. Надявам се така да бъде и на Нова година\", каза проф. Балтов. Във връзка с взрива във Второ вътрешно отделение в болницата, който стана преди месец, той обясни, че все още не са ясни причините. Очакват се резултатите от пожарната и прокуратурата. Отделението вече е ремонтирано. Останала е само една стая, която е затворена. Отделението работи на пълен капацитет.", "date": "2019.12.27", "title": "Морът в „Пирогов” се оказа по-голям от очакваното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404090-%D0%BD%D0%B0%D0%B9-%D0%BB%D0%BE%D1%88%D0%B8%D1%82%D0%B5-%D1%81%D0%B2%D0%B0%D1%82%D0%B1%D0%B5%D0%BD%D0%B8-%D1%81%D0%BD%D0%B8%D0%BC%D0%BA%D0%B8", "text": "Сватбата винаги е радостно събитие, за което всички внимателно се подготвят. Но понякога дори и най-щастливото събитие в живота на една влюбена двойка може да се окаже най-кошмарното преживяване.   Сега обаче попаднахме на едни от най-лошите сватбени снимки, които взириха мрежата. И така - вижте фотосите и се молете и вие да не попаднете в тази трагична класация. Не, че нещо, но едва ли някои иска да се изложи толкова много. Приятно гледане... ако това е възможно!                                               ", "date": "2019.12.27", "title": "Най-лошите сватбени СНИМКИ"}
{"url": "http://www.classa.bg/%D1%81%D0%B2%D1%8F%D1%82/item/404091-%D1%80%D1%83%D1%81%D0%BA%D0%B8-%D0%BA%D0%BE%D0%BC%D0%B0%D0%BD%D0%B4%D0%BE%D1%81%D0%B8-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BF%D0%BE-%D0%BF%D0%BE%D1%80%D1%8A%D1%87%D0%BA%D0%B0", "text": "Тримa вeтeрaни oт cпeциaлнитe cили нa руcкaтa Фeдeрaлнa cлужбa зa cигурнocт бяхa aрecтувaни при cъвмecтнa aкция нa някoлкo cилoви cтруктури. Aкциятa e прoвeдeнa при cъвмecтни дeйcтвия нa Cлeдcтвeния кoмитeт, Рocгвaрдиятa, кaктo и cпeциaлнитe пoдрaздeлeния нa МВР и ФCБ. Тримa cпeцнaзoвe ca aрecтувaни, a други тримa души имaт cтaтут нa cвидeтeли пo дeлoтo. Зaдържaнитe cлужитeли нa ФCБ ca oбвинeни в убийcтвoтo нa мocкoвcки бизнecмeни прeз 2008 и 2012 гoдинa, рaзкри изтoчник. Прeди пoвeчe oт дeceт гoдини eдин oт oбвиняeмитe e cъздaл прecтъпнa групa. Първoтo прecтъплeниe e билo извършeнo прeз 2008 гoдинa в cтoлицaтa Мocквa нa улицa „Дoнcкoй\". Бизнecмeн e бил рaзcтрeлян в aвтoмoбилa cи, в кoйтo e нocил гoлямa cумa пaри. Бизнecмeнът e зaгинaл, кaктo и нeгoвият шoфьoр. Прeз 2012 гoдинa прecтъпнaтa групa нaпaдa друг бизнecмeн, житeл нa Мocквa, и му нaнacя тeжки тeлecни нaрaнявaния, кoитo ce oкaзвaт фaтaлни. Нa зaдържaнитe щe им бъдaт пoвдигнaти oбвинeния – в зaвиcимocт oт рoлятa нa вceки eдин oт тях в убийcтвaтa.", "date": "2019.12.27", "title": "Руски командоси ликвидирали бизнесмени по поръчка"}
{"url": "http://www.classa.bg/%D1%81%D0%B2%D1%8F%D1%82/item/404092-%D0%BC%D0%BB%D0%B0%D0%B4%D0%B0-%D0%B5%D0%B2%D1%80%D0%B5%D0%B9%D0%BA%D0%B0-%D1%81%D0%B5-%D0%BE%D0%BC%D1%8A%D0%B6%D0%B8-%D0%B7%D0%B0-%D0%B4%D1%8A%D1%80%D1%82-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BE%D1%82-%D1%81%D0%B0%D1%89,-%D0%B0-%D0%BC%D0%B0%D0%BB%D0%BA%D0%BE-%D1%81%D0%BB%D0%B5%D0%B4-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BE%D0%BF%D0%B8%D1%82%D0%B0-%D0%B4%D0%B0", "text": "Младо момиче от Израел се омъжи в САЩ за възрастен бизнесмен, а няколко месеца по-късно опита да открадне 1 млн. долара от сметката му, съобщава американското издание Tampa Bay Times. През август тази година 26-годишната Лин Хелена Халфон станала законна съпруга на 77-годишния Ричард Рапопорт. На 7 ноември тя отишла до клон на американската банка Amscot и помолила да й бъде осребрен чек за 1 млн. долара. Младата госпожа обяснила, че парите са от мъжа й за покупка на яхта. Служителите на банката отказали да изпълнят операцията и изискали личното присъствие на съпруга й. По-късно същия ден Халфон се върнала в банката с три чека, всеки на стойност 333,3 хил. долара. Банковите служители заподозрели измама и се обърнали към полицията. Оттам се свързали с бизнесмена. Той заявил, че му се иска да вярва на жена си и помолил следователите да не я депортират в родината й. Пред полицията Халфон обяснила, че изпратила трите чека от по 333,3 хил. долара, „подписани\" Рапопорт, на сестра си в Израел. След по-малко от две седмици обаче неизвестен мъж ги осребрил в банка в Ню Джърси. Самоличността на престъпника към момента е неустановена. По данни на разследващите, той е действал в комбина с Халфон. На 16 декември младата израелка е арестувана на международното летище „Тампа\". По-късно Ричард Рапопорт признал, че не е подписвал нито един от чековете. И се оплакал, че се чувства жертва на измамна схема. По случая се води разследване.", "date": "2019.12.27", "title": "Млада еврейка се омъжи за дърт бизнесмен от САЩ, а малко след сватбата опита да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404093-%D1%82%D0%B5%D0%BB%D0%B5%D1%81%D0%BA%D0%BE%D0%BF%D1%8A%D1%82-%E2%80%9E%D1%85%D1%8A%D0%B1%D1%8A%D0%BB%E2%80%9D-%D0%B7%D0%B0%D1%81%D0%BD%D0%B5-%E2%80%9E%D0%BB%D0%B5%D1%82%D1%8F%D1%89%D0%B0-%D1%87%D0%B8%D0%BD%D0%B8%D1%8F%E2%80%9D", "text": "Космическият телескоп „Хъбъл\" е заснел обект в съзвездието Маса (Mensa), наподобяващ летяща чиния, съобщава сайтът Phys.org, цитиран от БТА. Учените поясняват, че обектът всъщност е спиралната галактика IC 2051.Въпросната формация се намира на 85 милиона светлинни години от Земята. На снимката се виждат характерните въртящи се „ръкави\" и звездна ивица, прорязваща центъра.     Спиралните галактики са съставени от ядро - ярка „издатина\" в центъра и ръкави. Специалистите смятат, че централната изпъкналост играе важна роля в еволюцията на звездните струпвания. Тя оказва влияние и върху растежа на черните дупки, спотайващи се в центровете на повечето спирални галактики. На базата на предишни изследвания специалистите допускат, че повечето, ако не и всички галактически издатини имат по-скоро сложна структура и са съставени от смесени сферични, дисковидни или кубовидни компоненти.", "date": "2019.12.27", "title": "Телескопът „Хъбъл” засне „летяща чиния”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404094-%D0%BD%D0%B0%D1%85%D0%BB%D1%83%D0%B2%D0%B0-%D1%81%D1%82%D1%83%D0%B4%D0%B5%D0%BD-%D0%B2%D1%8A%D0%B7%D0%B4%D1%83%D1%85", "text": "Ще продължи да духа слаб до умерен вятър от запад-северозапад и с него ще нахлува студен въздух. Максималните температури ще са между 2° и 7°. Днес облачността ще бъде променлива, след обяд по-често значителна, но само на отделни места ще превали слаб дъжд, в планинските райони – слаб сняг. Ще продължи да духа слаб до умерен вятър от запад-северозапад и с него ще нахлува студен въздух. Максималните температури ще са между 2° и 7°.  Атмосферното налягане е близко до средното за месеца.  Преди обяд по Черноморието ще има разкъсана облачност, на много места – до предимно слънчево. След обяд облачността ще е значителна, но ще остане почти без валежи. Ще духа до умерен северозападен вятър. Максималните температури ще са 7° - 8°, температурата на морската вода е 11° - 12°. Вълнението на морето ще е около 1 бал.  В планините облачността ще е променлива, често значителна, но само на отделни места ще превали слаб сняг. Ще духа умерен, по високите и открити части – силен вятър от запад-северозапад. Максималната температура на височина 1200 метра ще е около минус 2°, на 2000 метра – около минус 8°.   \r\n  ", "date": "2019.12.27", "title": "Нахлува студен въздух"}
{"url": "http://www.classa.bg/%D1%81%D0%B2%D1%8F%D1%82/item/404095-%D0%B3%D0%B5%D0%BD-%D0%B4%D0%B0%D0%BD%D0%B8%D0%B5%D0%BB-%D0%B1%D0%BE%D0%BB%D0%B3%D1%8A%D1%80-%D0%BD%D0%B0%D1%88%D0%B0%D1%82%D0%B0-%D0%B0%D1%80%D0%BE%D0%B3%D0%B0%D0%BD%D1%82%D0%BD%D0%BE%D1%81%D1%82-%D0%BD%D0%B8-%D0%BF%D0%BE%D0%BF%D1%80%D0%B5%D1%87%D0%B8-%D0%B4%D0%B0-%D0%BF%D1%80%D0%B8%D0%BB%D0%BE%D0%B6%D0%B8%D0%BC-%D1%83%D1%80%D0%BE%D1%86%D0%B8%D1%82%D0%B5,-%D0%BD%D0%B0%D1%83%D1%87%D0%B5%D0%BD%D0%B8-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC", "text": "    - Публикуването на “афганистанските досиета” от “Вашингтон пост” съживи стария и разгорещен дебат за външните интервенции. Изненадахте ли се от тези доклади? - Прочетох статията във “Вашингтон Пост” и започнах да преглеждам документите. Те дават задния план на личния опит, който преживях в Афганистан от 2011 до 2013 година. Бих искал да кажа, че бях изненадан. Но изобщо не съм, защото съм чул на място всички цитирани хора да говорят по тези теми… Когато отивахме в селата с афганистанските сили, виждахме ясно, че афганистанската военна полиция не е готова да поеме щафетата! Афганистанците бяха много зависими от силите на НАТО, нашите военни части винаги бяха с тях. Селяните впрочем нямаха никакво доверие в нас. Така че беше почти невъзможно да получим информация. Те не искаха чужденци у дома си. Това беше мисия, която не работеше. - В тези документи ген. Дъглас Лют, който беше военен съветник на Джордж У. Буш и Барак Обама, ясно заявява: “Липсваше ни основно разбиране за Афганистан, не знаехме какво правим”. - Генерал Дъглас Лют е прав. Бих могъл да развия отговора му. Ние не бяхме идентифицирали врага, следователно не можехме да разработим печеливша стратегия. Нахлухме в Афганистан в отговор на атаките на “Ал Кайда” от 11 септември 2001 година. Но не успяхме да локализираме позицията на ръководството на “Ал Кайда”. Така че разширихме усилията си, насочвайки се към враг, когото можехме да атакуваме: талибаните, които бяха приели “Ал Кайда” и бяха слаби във военно отношение. Забъркахме се в гражданска война срещу враг, който не ни беше нападнал на 11 септември. Първоначалните ни операции успяха много бързо. Но не бяхме обмислили добре какво ще последва. С подкрепата на НАТО, и особено на Франция, САЩ решиха да подкрепят създаването на ново афганистанско правителство, което да замени талибаните. Това означаваше създаване на мисия без ясен срок. За да влошим нещата, открихме нов фронт, сваляйки баасисткото правителство на Ирак, което бе сериозно грешка. - Американските военни са известни с културата си на самокритика. Защо не успяха да призоват за прекратяване на афганистанската авантюра, която се превърна в “бавна смърт”, както вие я наричате? - Мисля, че нашата гордост ни попречи да препоръчаме изтегляне. В Афганистан, както и в Ирак, ние не загубихме битката в смисъл, че нашите противници са ни победили на бойното поле. В една партизанска война врагът печели, просто защото не губи. От опита си във Виетнам би трябвало да го разберем. Но ние не го разбрахме. Това е и мой личен провал, като висш офицер, който беше на командна позиция в Ирак, както и в Афганистан. Бяхме си научили уроците от войната във Виетнам, но не ги приложихме след 11 септември. Със своята арогантност, и аз се включвам в тази критика, смятахме, че нашите чудесни мъже и жени в униформи биха могли да намерят начин да спечелят. Но това не беше стратегия. Беше триумф на надеждата над опита. Не се получи. Има тъжен прецедент за този тип лоша преценка. През 1965 г. американците знаеха, че французите са водели война, осъдена на провал във Виетнам (1945-1954 г.). Но си казахме: “Ние не сме французите!”. И на свой ред загубихме. В Афганистан много добре знаехме, че Съветите са се провалили във военната си окупация от 1979 до 1989 година. Но си казахме: “Ние не сме руснаците!”. - Спорд вас е нереалистично да се смята, че американците биха могли да обучат афганистанската армия и после да се изтеглят, защото обучението на армия и създаването на военна култура “е стогодишна работа”. Илюзорна ли беше идеята на Обама за подсилване на военните части, с цел да предадат контрола на афганистанците, след като бъдат обучени? - Осемнадесетмесечният краен срок беше свързан с американската вътрешна политика. Той даде възможност да се избегне публичен дебат за дългосрочен ангажимент. Ако това се бе случило през 2009 г., законодателната власт щеше да откаже да даде подкрепата си за неограничен военен ангажимент. Американският народ вече бе сменил тона. Днес нашите сили представляват 10 процента от това, което бяха през 2010 година. Казваме, че сме се посветили на изграждането на жизнеспособна афганистанска държава и армия. Но по-голямата част от парите и оборудването бяха похарчени на чиста загуба, защото не подписахме дългосрочно. Не можеш да купиш добра армия. - През 2009 г., когато Обама обяви операция  , той го направи срещу първоначалния си инстинкт да си тръгне. Кой го убеди? - И в Ирак (2007-2009), и в Афганистан (2009-2011),  направи всичко, което бе възможно да се направи. Допълнителите сили ни купиха двегодишна отстрочка в двете страни. Но партизанските отряди просто отстъпиха и изчакаха да си тръгнем. Когато започнахме изтеглянето, противниците ни запълниха празнотата. От самото начало военните бяха разделени по въпроса за  . Гейтс беше много скептичен, тъй като вече бе видял през 2009 г. в Ирак как избледняват положителните ефекти от операцията и иракските сили не успяваха да поддържат реда! Стратегията на противодействието, защитавана от генералите Дейвид Петреъс, Стан Маккристъл и Джак Кийн, се основаваше на погрешна идея: идеята, че американците могат да защитават иракчаните и афганистанците от собствените им корумпирани правителства. Но по дефиниция този сценарий може да проработи, само ако Америка и НАТО останат за десетилетия и то със значителни военни части. Ангажимент, който народите отказват. - Кой е подходящият момент за напускане? - Трябва да напуснем, когато мисията е изпълнена, което означава на първо място да знаем защо сме се намесили, да идентифицираме противника и да определим печеливша стратегия без да разширяваме мисията безмислено. Съединените щати трябваше да си тръгнат от Афганистан, след като прогониха талибаните от власт. НАТО не биваше да се ангажира. А що се отнася до Ирак, изобщо не трябваше да нахлуваме в него. Въздушната и морската блокада работеха доста добре. - В Сирия американците използваха военновъздушния си капацитет, за да се борят срещу “Ислямска държава”, но руснаците спечелиха залога. Как оценявате операцията им? - Обама и Тръмп извлякоха поуки от предишните провали. Американският народ не искаше да се ангажираме в Сирия, въпреки ужасите, които се случваха там и предизвикателството на “Ислямска държава”. Сражавахме се от въздуха, но по суша това създаде празнота, която руснаците, турците и иранците запълниха. Владимир Путин изигра тази партия много мъдро, като направи много ограничен разход за много висока стратегическа печалба. Той се споразумя с Турция, което е необичаен ход. Руснаците са си научили урока от Афганистан. Това затъване впрочем беше изключение, защото по време на Студената война Съветите използваха съветници, разузнаване и много целенасочени сили в Третия свят. Независимо дали губеха или печелеха, цената беше ниска. - Кое според вас е главното военно предизвикателство пред САЩ? - Америка е изправена пред Русия и Китай. Москва и Пекин си нямат доверие, но се противопоставят на САЩ и следователно в случая са съюзници. Война, предизвикана от грешна преценка, представлява реална опасност както в Източна Европа, така и в териториалните води на Източна Азия. Следователно възпирането е решаващо. Терористичната заплаха е проблем на полицията и разузнаването. Америка и нейните съюзници не могат да променят ислямския свят. Ако искате да разберете как Америка ще използва своята армия през следващото десетилетие, вижте администрацията на Рейгън: разузнаване, специални сили, военновъздушни и морски сили. Без сухопътни интервенции. - Ако в Балтийските страни или другаде се появи заплаха, ще се поколебаят ли американците да се включат, след като се опариха от загубените войни? - Случаят с Европа няма нищо общо с Близкия изток. Американците разглеждат НАТО като зона от жизненоважен интерес. Те със сигурност разбраха, че изпращането на войски в Близкия изток не е добра идея. Но било съвсем различен въпрос, ако поляците или балтийците са заплашени. Това е червената линия и ние трябва да сме ясни по този въпрос, за да не изпратим послание за слабост, което може да накара руснаците да ни изпробват.    ", "date": "2019.12.27", "title": "Ген. Даниел Болгър: Нашата арогантност ни попречи да приложим уроците, научени във Виетнам"}
{"url": "http://www.classa.bg/%D1%81%D0%B2%D1%8F%D1%82/item/404096-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D1%82%D0%B0%D0%B2%D0%B0-%D0%BD%D0%BE%D0%B2%D0%B0-%D1%80%D0%B5%D0%BB%D0%B8%D0%B3%D0%B8%D1%8F", "text": "Президентът на Чехия Милош Земан разкритикува глобалната борба с климатичните промени като прекомерна и я сравни с нова религия, предаде ДПА. \"Разискванията около климатичните промени се превръщат в нова религия. Затова позволете ми да бъда еретик\", заяви 75-годишният Земан в традиционното си коледно обръщение. Земан предупреди, че Европа трябва да е нащрек да не изостане икономически от други райони в света заради множеството мерки за защита от климатичните промени. \"На теория е възможно ЕС да се превърне в екологичен музей с по-нисък стандарт на живот за жителите си\", каза Земан.     Чешкият президент също така разкритикува стотиците хиляди протестиращи, които в редица масови демонстрации поискаха оставката на премиера Андрей Бабиш, който е разследван за измама със субсидии от ЕС. \"В една парламентарна демокрация, каквато ние сме и ще продължим да бъдем, правителствените ръководители идват и си тръгват от власт въз основа на резултатите от свободни избори. Точка\", заяви чешкият президент.  ", "date": "2019.12.27", "title": "Борбата с климатичните промени става нова религия"}
{"url": "http://www.classa.bg/%D1%81%D0%B2%D1%8F%D1%82/item/404097-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%E2%80%9E%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8%E2%80%9C-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D0%B4%D0%B0%D0%B4%D0%B5-%D0%B5%D0%B4%D0%B8%D0%BD-%D0%B4%D0%BE%D0%B1%D1%8A%D1%80-%D1%83%D1%80%D0%BE%D0%BA", "text": "Боклуците са особено разпространени във вселената на „Междузвездни войни“, играейки роля в почти всеки филм от поредицата. В „Невидима заплаха“ се срещаме с младия Анакин Скайуокър – бъдещият Дарт Вейдър, работещ на малко бунище за скрап. В „Нова надежда“ чичото на Люк Скайуокър купува роботите R2-D2 и C-3PO от пясъчни хора, придвижващи се с огромни, пълни с боклуци камионоподобни машини. Последният филм „Възходът на Скайуокър“ до голяма степен представлява лента за съзряването на главната героиня Рей, която прекарва детството и младостта си събирайки скрап на планетата Джаку.     Като трето поколение потомък на хора, занимаващи се с рециклирането на отпадъци, аз се посветих на това да изгледам неведнъж всички филми за „Междузвездни войни“ (дори и лошите), за да мога да хвана всички интересни подробности за отпадъци, пише колумнистът на Bloomberg Адам Минтнър в свой материал. През годините си създадох няколко теории за икономиката на отпадъците и рециклирането в поредицата, които през 2018 г. осъзнах, че може да са интересни и на по-широката аудитория. През тази година Китай – която от десетилетия е най-големият вносител на суровини за рециклиране в света, започна да налага по-строги ограничения върху вноса си от чужбина. В резултат цените на суровините за рециклиране намаляха драстично, увеличавайки разходите и намалявайки печалбата за бизнеса по света. Уви, „Междузвездни войни“ не предлага съвети за това как да се намерят нови пазари за използвани туби от белина. И не, Рей не може да използва Силата, за да увеличи цените на използвани картонени кашони. Но ако сте гледали филмите внимателно, те разказват интересна история за превръщането на отпадъците в нещо, което хората биха искали да притежават – и дори още по-добре, да купят. Вселената на „Междузвездни войни“ генерира тонове боклук, голяма част от които годен за рециклиране. Но на фона на многото бунища и вехтошари, няма да видите рециклиране. По-често металът, пластмасата и хартията изглежда се изхвърлят с боклука. Любимият ми пример е в „Империята отвръща на удара“. В един от ключовите моменти имперски разрушител изхвърля метални парчета с размер на стадион в космоса, преди да превключи на хиперскорост. От земна гледна точка това си е чисто търговско самоубийство – металите са най-често рециклираните материали на планетата и дори злодеите знаят, че от продажбата им се правят пари. Тази тенденция обаче се среща и на други места в поредицата. В „Силата се пробужда“ началните сцени показват останки от разрушен космически кораб, които напомнят много на огромните плавателни съдове по бреговете на Индия, Бангладеш и Пакистан, които се разглабят на ръка и металите от тях се преработват, като всичко това става в рамките на няколко месеца. Ако някой от космическите кораби на Империята се разбие близо до Аланг в Индия – един от основните световни скрап центрове за плавателни съдове, то части от него ще се продават на местния пазар до обяд. Причината за това на пръв поглед странно поведение е, че вселената на „Междузвездни войни“ не страда от липса на ресурси. Десетки центрове за добив се споменават в поредицата и сякаш винаги има по още някоя планета, която очаква да бъде проучена. В една галактика, която се радва на подобно изобилие, преработването на метали не е особено доходоносно начинание. И Империята със своите огромни разходи за унищожаващи планети оръжия като Звездата на смъртта например, изглежда не се притеснява особено за околната среда. Какъв тогава е моделът, който стимулира съществуването на толкова много бунища и вехтошари. Рей, както и всички останали образи, живеещи от скрап, изглежда осъзнават, че в една работеща джаджа или резервна част има много повече стойност, отколкото в суровия материал, който я изгражда. Стойността идва от енергията, инженерната мисъл и промишлената дейност, необходима за нейното създаване. Така например космическият кораб на Империята, разбил се на планетата Джаку, не е разглобен за вторични суровини, вместо това Рей рискува живота си в търсене на работещи компоненти, които може да продаде. Този бизнес модел би работил отлично при рециклирането на пластмаса тук на Земята. Индустрията за електронни отпадъци, които включват всичко от използвани слушалки за телефон до сървърни части, се насочва бързо към бизнес модел, наподобяващ дейността на Рей. Така вместо да се опитват да се снабдят със суровини, които не са толкова финансово изгодни, представителите на този вид бизнес търсят цели джаджи и елементите, които ги съставляват. Робин Ингентрон, ръководител на Good Point Recycling, казва, че неговата компания е изкарвала по около 60 долара седмично от продажба а части, открити на бунището, през 2015 г. На фона на намаляващите цени на суровините той е успял да преориентира бизнеса си и днес изкарва около 50 000 долара месечно – една трета от общите приходи. Sims Recycling Solutions Inc. – една от най-големите в света компании за рециклиране, постепенно се отдалечава от модела си на рециклиране на метала, залагайки повече на повторната употреба. Всичко това може и да е изненада за земната икономика, но във вселената на „Междузвездни войни“ бизнесът винаги е бил такъв. В това отношение поне поредицата може да послужи като модел, който да работи тук също толкова добре, колкото и в една много далечна галактика.    ", "date": "2019.12.27", "title": "Икономиката на „Междузвездни войни“ може да ни даде един добър урок"}
{"url": "http://www.classa.bg/%D1%81%D0%B2%D1%8F%D1%82/item/404078-%C2%AB%D1%82%D0%BE%D0%B2%D0%B0-%D0%B5-%D0%BC%D0%BE%D1%89%D0%B5%D0%BD-%D0%B5%D0%BA%D0%B7%D0%BE%D1%81%D0%BA%D0%B5%D0%BB%D0%B5%D1%82%C2%BB-%D1%80%D1%83%D1%81%D0%B8%D1%8F-%D0%B6%D0%BE%D0%BD%D0%B3%D0%BB%D0%B8%D1%80%D0%B0-%D1%81%D1%8A%D1%81-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D1%83%D0%BC%D0%BE%D0%B2%D0%B5", "text": "Преди пет години администрацията на бившия президент на САЩ Барак Обама нарече Русия «регионална сила». Кога тя успя да се превърне в страховит и мощен противник на Запада? След само две десетилетия управление на „хитрия офицер от КГБ“, Москва успя да се издигне до самия връх. За този главозамайващ успех съобщава Андрю Хигинс, политически наблюдател и известен журналист от The New York Times.         Най-добрата година на Русия? Авторът започва анализа си с този въпрос и отговаря: „несъмнено“. Докато Вашингтон се тресе от конвулсиите на импийчмънта, Русия се развива, макар и с трудности, отнемайки сферата на влияние на САЩ една след друга. Според автора, точно до Вашингтон, почиващ са лаврите на предишната си слава, е израснала мощна сила, диктуваща волята си на половината свят, която вече се приближава към цитаделата на Белия дом. Всичко това е очевидно непропорционално на реалните сили! Но те успяха да го направят, с примирение прави извода си Хигинс. Както отбелязва авторът на изследването, руският президент Владимир Путин винаги играе, дори и картите му да са слаби. Той просто не играе «пас”. Неслучайно съветникът на Путин казва, че „Русия жонглира със западните умове“, както и със собствените си, добавя Хигинс. Според него тайната на успеха на Путин е, че той умело обърква врага. Авторът цитира стара история, която се е превърнала в легенда за това как учителката на Путин разказвала: Владимир играе баскетбол добре, защото «той е висок». Това е тайната на президента: той е успял да израсне толкова много в очите на учителката си, че реалните му показатели вече не били толкова важни. Нещо подобно лидерът на Русия практикува и в геополитиката. Това е феноменът на Путин: да може да представи себе си и страната си като нещо по-голямо и по-могъщо, отколкото всъщност е, въз основа на реални факти. И когато врагът е объркан, тогава той може да бъде победен с голи ръце, заключава авторът. В края на статията си Хигинс цитира любимата си метафора за Русия от политолога Глеб Павловски: на пръв поглед това е мощен екзоскелет, а вътре има слаб и вероятно изплашен човек, който обаче е страшен само отвън. Но при всички положения, обобщава Хигинс, отсега нататък Русия не се занимава с подражание на силните в света, а със създаването на собствени геополитически норми.    ", "date": "2019.12.27", "title": "«Това е мощен екзоскелет»: Русия жонглира със западните умове"}
{"url": "http://www.classa.bg/%D1%81%D0%B2%D1%8F%D1%82/item/404079-%D0%BC%D1%8A%D1%80%D1%82%D0%B2%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D0%B7%D0%B0%D1%89%D0%B8%D1%82%D1%8F%D1%82-%D0%B7%D0%B0-%D0%BC%D0%B5%D1%80%D0%B7%D0%BA%D0%B0%D1%82%D0%B0-%D1%81%D1%82%D0%B0%D1%82%D0%B8%D1%8F-%D0%BD%D0%B0-%C2%AB%D1%80%D0%B0%D0%B4%D0%B8%D0%BE-%D1%81%D0%B2%D0%BE%D0%B1%D0%BE%D0%B4%D0%B0%C2%BB", "text": "В ефира на предаването «Вечер с Владимир Соловьов» водещият и депута от Държавната дума  на Русия Александър Хинщайн обсъди материала на «Радио Свобода» под заглавието «Резерват на гоблините». Статията е посветена на служителите на съветските специални служби, които са били хвърлени в германския тил по време на Великата отечествена война, съобщава «Русия 1».         „Публикувана е доста гнусна голяма статия, в която има твърдения без каквато и да е научност, и която е посветена на дейността на органите на държавна сигурност през военните години зад фронта“, заяви Александър Хинщайн. «Разбира се, ние имаме свобода на словото, но не и свобода на лъжата. Особено когато става въпрос за герои, чиито легендарни операции в крайна сметка определиха резултата от Втората световна война», подчерта Владимир Соловьов. Според версията на «Радио Свобода» жестоките сталинистки диверсанти убивали мирните нацисти, които донесли на народите си освобождението от болшевизма. Не по-малко миролюбивите полицаи, работещи за нацистките окупатори, също пострадали от болшевиките на СССР. Александър Хинщайн подробно разказа за тези хора — Николай Кузнецов, Дмитрий Медведев, Павел Судоплатов и други разузнавачи. Той изпрати депутатски искания до «Роскомнадзор» и Главната прокуратура на Русия във връзка с публикациите на «Радио Свобода». Според политика, статията е откровено лъжлива и има за цел да обезцени подвига на съветския народ в освободителната война.    ", "date": "2019.12.27", "title": "Мъртвите не могат да се защитят. За мерзката статия на «Радио Свобода»"}
{"url": "http://www.classa.bg/%D1%81%D0%B2%D1%8F%D1%82/item/404080-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D0%BB%D0%B8%D0%B1%D0%B8%D1%8F", "text": "Турция ще изпрати войски в Либия след молба от властите в Триполи. Това ще стане може би още следващия месец, стана ясно от думите на турския президент Реджеп Таип Ердоган. Международното признатото либийско Правителство на националното съгласие (GNA) от месеци се отбранява от офанзива от силите на генерал Халифа Хафтар в източните части на Либия. Хафтар има подкрепата на Русия, Египет и Обединените арабски емирства. \"След като сега има покана (от Либия), ние ще я приемем\", обясни Ердоган в четвъртък пред представители на своята партия. Също в четвъртък обаче вътрешният министър на Либия коментира, че такова искане до момента не е изпращано и допълни, че \"ако ситуацията ескалира... ще изпратим официално искане до турското правителство за военна подкрепа, за да прогоним духа на наемническите войски\". Турция миналият месец подписа два отделни договора с GNA - за военно сътрудничество и за морските граници в източното Средиземнорие. Очаква се решението за изпращане на войски да бъде прието около 8 или 9 януари.", "date": "2019.12.27", "title": "Реджеп Ердоган: Турция ще изпрати войски в Либия"}
{"url": "http://www.classa.bg/%D1%81%D0%B2%D1%8F%D1%82/item/404081-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%B4%D0%BE%D0%B9%D0%B4%D0%B5-%D0%BB%D0%B8-%D0%B2%D0%BC%D1%80%D0%BE-%D0%B4%D0%BF%D0%BC%D0%BD%D0%B5-%D0%BD%D0%B0-%D0%B2%D0%BB%D0%B0%D1%81%D1%82,-%D1%89%D0%B5-%D0%B8%D0%BC%D0%B0-%D0%BA%D0%B0%D0%B2%D0%B3%D0%B8-%D1%81-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BC%D0%B8%D1%86%D0%BE%D1%82%D0%B0%D0%BA%D0%B8%D1%81", "text": "Той се обърна към опозиционния лидер с предложение онзи, който загуби на изборите, да се откаже от политиката Македонският премиер Зоран Заев подчерта, че гражданите са наясно, че ако ВМРО-ДПМНЕ се върне на власт, у дома ще възникнат нови междуетнически конфронтации и нови кавги с Гърция и България, съобщава БНТ. „Доказателство и неоспорим факт е, че има нула албанци, които ще гласуват за тях, както показват всички анкети. Гражданите знаят какво означава този риск. Второто нещо са незабавни кавги с Мицотакис и Борисов, ново вето, нови горчивини, ново задръстване в калта и застой на едно място“, подчерта Заев.  Гражданите знаят, добави той, че сме на прав път и няма друг начин.  „Същността на политиките оказва пряко влияние върху гражданите, които са нашите избиратели. Убеден съм, че ще получа нов мандат за премиер, защото политиките, които провеждаме, са насочени към държавата“, каза премиерът Зоран Заев на днешното заседание на парламента, посветено на парламентарните въпроси.  „Няколко пъти съм казвал, че разликата между СДСМ и ВМРО-ДПМНЕ в предсрочните избори ще бъде от 60 до 120 000 гласа. Това е безспорен факт и сега го потвърждава последната анкета“, каза Заев.  Той посочи, че МЦМС, изготвила анкетата, е неправителствена организация, финансирана от международни институции и е изградила своята репутация и доверие през годините.  Премиерът се обърна към опозиционния лидер с предложението онзи, който загуби на изборите, да се откаже от политиката.  „Моята амбиция не е да съм депутат. Амбицията ми е – да търся честен мандат, в който ще се решат основните проблеми на държавата и интеграцията ще е завършен въпрос. Убеден съм, че ще получа нов премиерски мандат, защото политиките, които провеждаме, са искрени, държавно ориентирани и нямаме предразсъдъци. Няма повече тайни, всичко се знае в страната. Променете политиките си, за да не останете в опозиция за по-дълго“, подчерта Заев в обръщение към опозиционните страни.    ", "date": "2019.12.27", "title": "Зоран Заев: Дойде ли ВМРО-ДПМНЕ на власт, ще има кавги с Борисов и Мицотакис"}
{"url": "http://www.classa.bg/%D1%81%D0%B2%D1%8F%D1%82/item/404082-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D1%82%D1%80%D1%8A%D0%BC%D0%BF-%D0%B5-%D0%BF%D0%BE-%D0%BE%D0%BF%D0%B0%D1%81%D0%B5%D0%BD-%D0%BE%D1%82-%D0%BF%D1%83%D1%82%D0%B8%D0%BD,-%D0%BA%D0%B8%D0%BC,-%D1%85%D0%B0%D0%BC%D0%B5%D0%BD%D0%B5%D0%B9-%D0%B8-%D1%81%D0%B8-%D1%86%D0%B7%D0%B8%D0%BD%D0%BF%D0%B8%D0%BD", "text": "Четиридесет и един процента от участвалите в проучването казват, че сред петимата лидери Тръмп представлява най-голямата заплаха за световния мир Германците смятат американския президент Доналд Тръмп за по-опасен от руския държавен глава Владимир Путин или севернокорейския лидер Ким Чен-ун. Това сочат резултатите от социологическо проучване на института YouGov, предават ДПА и БТА.  Анкетираните 2000 души виждат Тръмп и като по-опасен от иранския върховен лидер аятолях Али Хаменей и китайския президент Си Цзинпин.  Четиридесет и един процента от участвалите в проучването казват, че сред петимата лидери Тръмп представлява най-голямата заплаха за световния мир.  Според 17 процента такава заплаха представлява Ким Чен-ун, осем процента са посочили Путин и Хаменей, а седем процента - Си Цзинпин.   \r\n  ", "date": "2019.12.27", "title": "Германците смятат, че Тръмп е по-опасен от Путин, Ким, Хаменей и Си Цзинпин"}
{"url": "http://www.classa.bg/%D1%81%D0%B2%D1%8F%D1%82/item/404083-%D0%BA%D0%B8%D1%82%D0%B0%D0%B9-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D1%81%D0%B0%D1%89-%D0%B7%D0%B0-%D0%BA%D0%BE%D0%BD%D0%BA%D1%80%D0%B5%D1%82%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%BF%D0%BE-%D0%B4%D0%BE%D0%B3%D0%BE%D0%B2%D0%BE%D1%80%D0%B5%D0%BD%D0%BE%D1%81%D1%82%D0%B8%D1%82%D0%B5-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Китай призова Съединените щати да предприемат конкретни стъпки за изпълнение на това, което бе договорено между Северна Корея и САЩ по време на срещата на върха в Сингапур миналата година. Пекин също поиска от двете страни да изработят твърда пътна карта за установяване на постоянен мирен режим и осъществяване на пълна денуклеаризация на полуострова. \"Китай ще продължи да играе конструктивна роля за тази цел\", каза външният министър Ван Йи.   Неотдавнашното напрежение между Пхенян и Вашингтон нарасна главно поради факта, че обявеното в съвместно изявление след срещата на върха в Сингапур, не бе изпълнено, заяви Уанг пред People's Daily. Легитимните опасения на Северна Корея не са взети на сериозно и не им е обърнато внимание, добави министърът. \"Прозорецът на възможност за мир отново се измества и шансовете за диалог бързо избледняват\", каза Уанг.ь", "date": "2019.12.27", "title": "Китай призовава САЩ за конкретни стъпки по договореностите от срещата на върха със Северна Корея"}
{"url": "http://www.classa.bg/%D1%81%D0%B2%D1%8F%D1%82/item/404084-%D1%80%D1%83%D1%81%D0%B8%D1%8F-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D1%87%D1%80%D0%B5%D0%B7-%D1%82%D1%8F%D1%81%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81-%D0%B5%D0%B2%D1%80%D0%BE%D0%BF%D0%B0", "text": "Съединените щати могат да засилят натиска върху руския газопровод \"Северен поток 2\", заяви вицепремиерът Дмитрий Козак. Въпреки това енергийната сигурност е основен приоритет на Европа, независимо от американските санкции, отбеляза той. „Сигурни сме, че ще разрешим този проблем и ще постигнем компромиси в сътрудничество с европейските страни, с Европейския съюз\", каза Козак пред канал „Росия 24\". \"Натискът вероятно ще нараства, но капацитетът на този натиск не е неограничен, като се вземе предвид позицията на ключовите държави-членки на ЕС, които се интересуват от необходимото им ниво на енергийна сигурност\", каза той. Според Козак руският газ ще бъде с 30 процента по-евтин за Европа от американския втечнен природен газ. Вашингтон въведе санкции срещу \"Северен поток 2\" този месец, като заяви, че ръководеният от Русия проект представлява опасност за европейската сигурност. Този ход настъпи въпреки призивите на Берлин САЩ да не се намесват във вътрешните работи на Германия. Газопроводът от 11 милиарда долара, който се простира от Русия до Германия през дъното на Балтийско море, е завършен на 93,5 процента. Швейцарско-холандска компания Allseas, която полага тръбопровода, се оттегли от проекта тази седмица, под натиска на американските санкции. Путин веднага обяви, че Русия разполага с кораб за тази дейност.", "date": "2019.12.27", "title": "Русия се противопоставя на натиска на Вашингтон за \"Северен поток 2\" чрез тясно сътрудничество с Европа"}
{"url": "http://www.classa.bg/%D1%81%D0%B2%D1%8F%D1%82/item/404085-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BE%D1%81%D0%B8%D0%B3%D1%83%D1%80%D0%B8%D1%85%D0%B0-%D0%BD%D0%BE%D0%B2-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD-%D0%BE%D1%82-%D1%81%D0%B0%D1%89-%D0%BF%D0%BE%D1%81%D1%82-%D0%B2-%D1%81%D0%B8%D1%80%D0%B8%D1%8F", "text": "Руските военни полицаи обезпечиха село близо до Ракка, преди това окупирано от американските войски, като Москва продължава да патрулира в стратегически райони по турско-сирийската граница.   Военнослужещите са пристигнали в Тал Самин, на около 25 км северно от Ракка, бившата столица на Ислямска държава, по-рано тази седмица. Видеото, публикувано от телевизионния канал \"Звезда\", показа танкове и бронирани джипове с руски знамена, влизащи в селото, като десетки въоръжени войници обезопасяват района. Тал Самин се намира близо до стратегическо кръстовище на магистралата, която свързва Ракка с централната и северната част на страната. САЩ поддържаха там пост, като американските войници бързо напуснаха района през октомври. Русия и Турция по-рано се споразумяха Москва да улесни изтеглянето на кюрдските сили от 30-километровата (18,5 мили) \"безопасна зона\" по сирийско-турската граница. Сега те провеждат съвместни патрули в рамките на определената зона. Преди това полицаите осигуриха няколко американски бази, включително летището в Кобани, които бяха изоставени, след като президентът на САЩ Доналд Тръмп обяви изтеглянето на американските сили от Сирия.", "date": "2019.12.27", "title": "Руските военни полицаи осигуриха нов изоставен от САЩ пост в Сирия"}
{"url": "http://www.classa.bg/%D1%81%D0%B2%D1%8F%D1%82/item/404086-%D0%BD-%D0%BC%D0%BE%D0%B4%D0%B8-%E2%80%9E%D0%B1%D0%BE%D1%80%D0%B5%D1%82%D0%B5-%D1%81%D0%B5-%D0%B7%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8,-%D0%BD%D0%BE-%D0%BD%D0%B5-%D0%B7%D0%B0%D0%B1%D1%80%D0%B0%D0%B2%D1%8F%D0%B9%D1%82%D0%B5-%D0%B7%D0%B0-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D1%8F%D1%82%D0%B0-%D1%81%D0%B8%E2%80%9C", "text": "Премиерът Нарендра Моди призова критиците на спорния законопроект за гражданството да останат цивилизовани, коментирайки безредиците, които нанесоха щети на обществената собственост. Той отново предупреди индийския народ да не пада в капана на слухове и дезинформация. „Хората, които са повредили публичната собственост и са били замесени в насилие в името на протестите в Утар Прадеш, трябва да се запитат дали това, което са направили, е правилно. Те унищожиха автобуси и обществена собственост, принадлежащи на бъдещото поколение. Искам да кажа на всеки жител на Утар Прадеш, че след Независимостта ние настоявахме само за нашите права. Но дойде време да поставим акцент и върху нашите задължения.\", заяви Моди в обръщението си по време на церемония в Медицинския университет„ Атал Бихари \"в Лакнау в Лукнау. \"По-добрите пътища, транспорт и канализация са наши права, но наше задължение е да ги защитаваме. Качественото образование е наше право, но безопасността на образователните институции и уважението към учителите е наше задължение. Сигурната атмосфера е наше право, но също така е задължение на гражданите да уважавате работата на полицията \", каза той. По-рано администрацията на Утар Прадеш обеща да накаже причинителите на безредици с глоби, като оценява щетите, нанесени на публичната и държавната собственост, на над 14 милиона долара. Митингите в цялата държава се оказаха особено жестоки, което доведе до най-малко 18 жертви Законът за изменение на гражданството (CAA), който предизвика митинги в цяла Индия, предоставя бърза натурализация на религиозните малцинства от Пакистан, Афганистан и Бангладеш - но не се отнася до мюсюлманите. Ню Делхи категорично отхвърля критиките, като настоява, че този ход демонстрира „култура на състрадание\" към преследваните малцинства и няма да засегне индийските мюсюлмани по никакъв начин.", "date": "2019.12.27", "title": "Н.Моди: „Борете се за правата си, но не забравяйте за задълженията си“"}
{"url": "http://www.classa.bg/%D1%81%D0%B2%D1%8F%D1%82/item/404087-%D1%80%D1%83%D1%81%D0%B8%D1%8F-%D0%BF%D1%83%D1%81%D0%BD%D0%B0-%D0%BD%D0%B0-%D0%B2%D0%BE%D0%B4%D0%B0-%D0%BD%D0%B0%D0%B9-%D0%BC%D0%BE%D0%B4%D0%B5%D1%80%D0%BD%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Руската подводница Новосибирск с ядрено задвижване по проект 885M Ясен-М, бе пусната на вода в сряда в корабостроителниците Севмаш в района на Архангелск, северозападна Русия.   Проектът Ясен-M (наречен Graney по кодирането на НАТО) е най-скъп и усъвършенстван в руската военноморска история и според някои източници, единичната цена на всеки такъв съд възлиза на почти 3,330 милиона долара.   Днес руският флот разполага с шест подводници от проекта 885M в различни етапи на изграждане. През 2019 г. беше подписан договор за изграждането на още две подводници от този клас.   Подводниците по този проект имат 24 крилати ракети в осем вертикални силоза и са изработени от немагнитна и дълготрайна стомана, което им позволява да се потапят на дълбочина до 600 метра. Те са практически недостъпни за всеки съществуващ тип модерно противо-подводни оръжия.   Осемте й вертикални силоза са многофункционални и могат да бъдат заредени както с противокорабни ракети 3M55 Оникс - 24 ракети, по три във всеки силоз, така и с противокорабни ракети X-35, крилати ракети с ядрени бойни глави X-101 или ракети за атака по наземни цели 14E P-900 Клуб, с обсег от 5000 километра.", "date": "2019.12.27", "title": "Русия пусна на вода най-модерната ядрена подводница в историята на страната"}
{"url": "http://www.classa.bg/%D1%81%D0%B2%D1%8F%D1%82/item/404068-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D0%B2-%D0%BC%D0%B5%D0%B4%D0%B8%D0%B8%D1%82%D0%B5", "text": "През 1996 г. Бил Гейтс заяви, че “съдържанието е цар” и думите му се превърнаха в нeщо банално за медийната и телекомуникационната индустрия. Но през последните 10 години се оказа, че разпространителите на съдържание - в САЩ в лицето на AT&T, Verizon, Comcast и Netflix, наистина се превърнаха в царе на пазара, харчейки милиарди за оригинално съдържание и оставяйки по-малките медийни компании да се борят да намерят купувачи. Същевременно рекламните приходи рязко се пренасочиха от собствениците на съдържание към онлайн гигантите, които разчитат почти напълно на други за съдържание, пише CNBC. Десетилетие на промяна Погледът назад към 2010 г. ни напомня, че: -  Time Warner и News Corp . бяха изпреварени само от Disney по приходи през 2010 г., радвайки се на нарастващите средства от кабелните мрежи, но страдаха от слабия рекламен пазар през 2009 г., свързан с финансовата криза. -  DirecTV  беше най-големият доставчик на платена телвизия с над 28 млн. клиенти в Северна и Южна Америка към края на 2010 г. -  Yahoo  беше интернет гигант за 24 млрд. долара през януари 2010 г., като само две години по-рано беше отказала предложение за 44 млрд. долара от Microsoft. -  General Electric  все още притежаваше NBC Universal. Тя запази пълната собственост до януари 2011 г., а след това държеше 49% от NBCUniversal до 2013 г. През януари 2010 г. пазарната оценка на GE беше 161 млрд. долара. Днес е 96 млрд. долара. -  Netflix  имаше пазарна капитализация от 2,9 млрд. долара и беше в зората на насочването си от DVD към стрийминг.  AT&T все още не беше купила DirecTV или Time Warner. -  Charter Communications  беше малко известна регионална кабелна компания за 4 млрд. долара. По-рано този месец  Viacom и CBS  се сляха, обединявайки двете най-големи компании за съдържание от 2010 г. Споразумението им подсказва за една развила се през десетилетието тенденция - ерата на компаниите само за съдържание приключва. Въпреки че  Disney  все още съществува като такъв тип фирма с пазарна капитализация от 266 млрд. долара, следващите по големина играчи са Discovery и ViacomCBS, всяка от които е с капитализация под 40 млрд. долара. (Sony има капитализация от 82 млрд. долара, но развлеченията са само част от по-голямата компания). От праха на някога доминиращите медийни и интернет компании,  Facebook, Twitter, Spotify и Snap  се пррвърнаха в големи модерни медийни играчи. Всяка една от тях стана публична след 1 януари 2010 г. и всички са с капитализация от 20 млрд. долара или повече.       Facebook и Google бяха най-доминиращите сили онлайн през последното десетилетие. Като токазателство за това е пазарната им капитализация. Тази на Facebook днес е 564 млрд. долара. Тази на Alphabet (компанията майка на Google) е 938 млрд. долара, като това я прави третата по големина публично търгувана компания в САЩ след Apple и Microsoft. Рекламната доминация на Google е в две посоки - тя разчита на търсачката си, но и на YouTube, която тя придоби през 2006 г. Миналата година Pivotal Research оцени, че Google и Facebook са отговорни за 90% на ръста на дигиталната реклама. Този огромен мащаб и бизнес моделите им изтласкаха много нови дигитални медийни компании през десетилетието. Tumblr, Buzzfeed, Zynga и други дигитални играчи не успяха да се задържат на гребена на вълната. Растежът на Facebook беше подкрепен от две ключови придобивания - покупката на Instagram за 1 млрд. долара през 2012 г. и тази на WhatsApp две години по-късно за 19 млрд. долара. Миналата година Bloomberg оцени, че Instagram може да е на има 100 млрд. долара стойност, ако е самостоятелна компания. Все по-голяма доминация Netflix  се радва на най-голям ръст сред компаниите в сектора за последните 10 години. От организация за 2,9 млрд. долара през 2010 г., тя се превърна в гигант за 132 млрд. долара в края на 2019 г. Въпреки че Netflix се насочи към видео стрийминга до 2010 г., по това време все още не беше започнала да купува оригинално съдържание. Това се случи за първи път през 2013 г. с “House of Cards”, скоро последван от “Hemlock Grove” и “Orange Is the New Black”. Charter и T-Mobile  се радват на почти идентичен ръст на стойността, макар че поеха по различни пътища. Пазарните оценки и на двете нараснаха с по над 2300%. Charter се трансформира от четвъртата по големина американска кабелна компания до втория по големина кабелен оператор след придобиването на Time Warner Cable през 2015 г. за 79 млрд. долара, включително дълга. T-Mobile се насочи към третото място на пазара на телекоми, а сега има за цел да стане още по-голяма, като очаква одобрение от регулаторите за сливането си със Sprint. Сред компаниите с ръст от над 1000% се нарежда и  Amazon , която използва доминацията си в търговията на дребно, за да се насочи към медийния свят с Amazon Prime Video, както и в няколко други нови бизнес области. Въпреки че някои компании растяха в международен план, други използваха сливания и придобивания, за да растат. Comcast  придоби NBCUniversal от General Electric, плюс Dreamworks Animation и Sky, трансформирайки кабелния оператор в голяма международна компания за съдържание. Сега е над 300% по-голяма отколкото преди десетилетие. Disney  придоби Marvel, Lucasfilm и мажоритарен дял от активите на 21st Century Fox. По този начин тя се превърна от компания за тематични паркове и развлечения в медиен гигант под ръководството на Боб Айгър.    ", "date": "2019.12.27", "title": "Десетилетието в медиите"}
{"url": "http://www.classa.bg/%D1%81%D0%B2%D1%8F%D1%82/item/404069-%D1%82%D0%B5%D0%BB%D0%B5%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%BF%D1%80%D0%B5%D0%B7-2019-%D0%B3", "text": "Поредна смяна на собствеността на Vivacom и силен фокус върху бъдещето на 5G мрежите у нас белязаха българския телекомуникационен сектор през изминалата година. Придобиването През последните две години виждаме активни промени в собствеността на телекомите у нас. След като през 2018 г. Telenor България премина в ръцете на PPF Group, тази година същия Vivacom попадна в ръцете на сръбската United Group. Сделката е на стойност 1,2 млрд. долара. Все още не е ясно какво предстои за Vivacom след финализирането на трансакцията, очаквано през второто тримесечие на 2020 г. United Group е собственост на BC Partners, който я купи от американския фонд KKR. Тя е най-голямата кабелна компания в Сърбия, която развива бизнес в още 6 държави в региона на Югоизточна Европа. Така 2019 г. се превърна в годината, в която Vivacom смени собственика си за шести път откакто беше приватизирана през 2004 г. На въпрос дали наблюдаваната консолидация на сектора в Югоизточна Европа не е притеснителна в интервю за предаването  , директор Политика и регулации в GSMA Европа, заяви, че на този етап конкуренцията в сектора е в здравословни граници, като се има предвид, че на всеки от пазарите има поне по три оператора. 5G треска Без съмнение новото поколение мрежови технологии беше тема номер едно в телекомуникационната индустрия в глобален мащаб. В момент, в който треската около 4G най-сетне взе да затихва, предстои новата технологична стъпка напред. Големият въпрос, който вълнува сектора в България, е дали ще успее да пусне 5G навреме, така че да не изостане спрямо Европа. За всички големи предизвикателства пред тази крачка напред предстои да се намерят решения. Вече чухме заявки от правителството за облекчаване на строителното законодателство, така че обновяването на базовите станции да се случва в значително по-кратки срокове от досегашните. Едно от най-важните постижения на трите оператора у нас беше, че успяха да се договорят за по-ниска тарифа за спектъра. Без това инвестицията в 5G щеше да е непосилна. Основният регулатор - Комисията за регулиране на съобщенията, също се включи активно в дебатите и дейностите, свързани с пускането на 5G, и се ангажира със срок за освобождаване на честотите догодина. И трите мобилни оператора получиха временно разрешение да ползват честоти за тестване на 5G у нас. Уви, няма да сме сред първите в Европа, които ще се радват на новото поколение мрежи. В част от държавите в Западна Европа спектърът вече е разпределен, а търговете минаха преди няколко месеца. Сега важното е да не забавим процесите. На този етап от сектора очакват да видим реално 5G през 2021 г., каквито бяха и първоначалните прогнози.       Кризата с Huawei В глобален план опасенията на САЩ, че Huawei използва телекомуникационното си оборудване за шпионаж в полза на Китай, предизвика остри дебати в някои страни. Редица правителства продължават да се колебаят дали да използват предложенията на китайския технологичен гигант за изграждането на новите си мрежи. Докато САЩ са категорични, че не биха допуснали компанията до критично важната инфраструктура, други - като Португалия например, не са готови с лека ръка да изключат лидера в индустрията. У нас подобни дебати нямаше. Телекомите ползват оборудване от Huawei, но засега няма сигнали, че планират да го премахнат. На европейско ниво не се стигна до единно решение по темата, така че всяка държава трябва да реши сама как да процедира. България остава готова да работи по досегашния начин. Разбира се, трябва да имаме предвид, че никой все още не е доказал, че оборудването на Huawei включва уязвимости, които са заплаха за националната сигурност на страните, както твърди американският президент Доналд Тръмп. Това, което се коментира по-широко в България, е необходимостта да се осигури максимална защита на мрежите - нещо, което ще бъде договорено в европейски мащаб. Други начинания 2019 г. беше показателна за това в каква посока се движат телекомите. Мобилните оператори у нас не изостават от глобалните тенденции компаниите в сектора да предлагат все по-голямо портфолио от продукти и услуги. След като приключи процеса по ребrандирането си, А1 България се фокусира върху предлагането на съдържание, а през октомври пусна своята   A1 Xplore TV. Компанията започна да предлага и смартфони под шапката на своя бранд и разшири предложенията си за корпоративни клиенти. Не бива да пропускаме и приключението, в което компанията се впусна със своята лига за електронни спортове A1 Gaming League. В интервю за Investor.bg главният оперативен директор на A1 Group  Алехандро Платер разкри , че компанията се насочва все повече към IT услугите.  Vivacom остава вярна на започнатата преди няколко години работа по   и отвори Vivacom Tech Hall, където иска да работи повече със стартъп общността и с различни партньори по разгръщането и тестването на нови технологии. За поредна година телекомът продължава да развива и своя регионален грант, в рамките на който подкрепя добри идеи. За Telenor годината премина в усилия за подобряване на потребителското преживяване. Операторът добави редица услуги, които предлага на частните си клиенти, но не спира да предлага и бизнес услуги на корпоративните си клиенти. За пета поредна година компанията продължава  , по която посрещна четирима нови служители в началото на ноември. Какво да очакваме през 2020 г.? Най-важното за телекомуникационния сектор през следващите 12 месеца ще е свързано с освобождаването на честотите от спектъра, необходими за пускането на 5G мрежите. За целта от Комисията за регулиране на съобщенията дадоха заявка, че това ще се случи през второто тримесечие на 2020 г. След това ще бъде направено и самото разпределение на честотите. За телекомите всичко това ще е равнозначно на огромна инвестиция. По-важното е, че компаниите в сектора у нас дадоха заявка, че биха могли да работят заедно за изграждането на 5G инфраструктурата, за да поделят разходите, но пред тях все още стоят няколко бариери, които могат да им попречат. И все пак, въпреки ожесточената конкуренция, можем да станем свидетели как, подобно на случващото се в други държави, телекомите загърбват враждата и работят заедно. От страна на Telenor може да видим и очакваното ребрандиране, тъй като компанията има срок, в който да ползва този бранд.      ", "date": "2019.12.27", "title": "Телекомуникациите през 2019 г."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/404070-%D0%BF%D0%B8%D0%B1,-%E2%80%9E%D0%B4%D0%BE%D0%B2%D0%B5%D1%80%D0%B8%D0%B5%E2%80%9C-%D0%B8-%E2%80%9E%D0%B0%D0%BB%D1%82%D0%B5%D1%80%D0%BA%D0%BE%E2%80%9C-%D0%B0%D0%BA%D1%82%D0%B8%D0%B2%D0%B8%D1%80%D0%B0%D1%85%D0%B0-%D0%BC%D0%B8%D1%81%D0%BB%D0%B5%D0%BD%D0%B5%D1%82%D0%BE-%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5", "text": "Новини от „Първа инвестиционна банка“, „Доверие обединен холдинг“ АД и „Алтерко“ АД активираха мисленето на инвеститорите до краен предел. Отдавна на борсата не е имало такава силна динамика, свързана с позитивни хипотези за развитие и печалби или загуби. В петък вечер (20 декември), „ ПИБ “ анонсира три новини. Първата бе, че на 19 декември 2019 г. са сключени договори за продажба на необслужвани кредитни портфейли от физически и юридически лица с приблизителен общ размер 538 млн. лв. Продаденият пакет съдържа основно обезпечени вземания. Продажбата е в изпълнение на стратегията на Банката за управление на необслужвани експозиции, като събирането на вземанията се прехвърля на купувачите в съответствие с най-добрите практики и закона. Цената на продажбите не се съобщава. Втората новина бе, че „ Първа инвестиционна банка “ АД успешно пласира чрез частно предлагане дългово-капиталов (хибриден) инструмент (емисия облигации), който възнамерява да включи в допълнителния капитал от първи ред съгласно чл. 33г от Наредба 2 на БНБ за лицензиите, одобренията и разрешенията, издавани от БНБ след разрешение от страна на централната банка за това. Облигациите са за 30 млн. евро, без дата на падеж (безсрочни), с фиксирана лихва от 8% годишно. Облигациите са безсрочни, дълбоко подчинени, необезпечени, неконвертируеми, емитирани при условията на първично частно предлагане. Банката възнамерява да използва допълнителния капитала за изпълнение на стратегията за кредитиране на малък и среден бизнес и граждани. И най-интересната новина. Банката започва увеличение на капитала при емисионна цена от 5 лв. на акция, при положение, че текущата цена на акция е около 3 лв. Но, от банката дават уточнението, че „емисионната цена на новите акции е възможно да претърпи промени, като в този случай ще бъде своевременно оповестено в проспекта или допълнение към проспекта на емитента, преди публикуване на съобщението за начало на публичното предлагане. При оределяне на емисионната цена същата ще се отрази върху броя акции, предлагани при условията на публично предлагане, и съотношението между броя на правата и новоемитирани акции. „Окончателната емисионна цена ще бъде определена в резултат на проведен маркетинг на емисията, съобразен с нормативните изисквания и може да се различава от оповестената цена“, се казва в съобщението на банката. Обявеният размер на емисията е до 40 млн. акции (с което ще се увеличат от 110 млн. броя до 150 млн. броя). Но минимума за успех на емисията е записването на 4 млн. акции. Отново пишем, че текущата цена на акция е 2,94 лв. на акция и посочените 5 лв. възбудиха въображението на спекулантите в  . „Алтерко“ АД И тъй като сме на вълна увеличения на капитала, преминваме към „Алтерко“ АД. Компанията обяви увеличение на капитала с 3 млн. акции, при сегашен капитал от 15 млн. акции или с 20%. Останалите параметри (условия) на емисията акции са предмет на допълнително решение на Съвета на директорите след провеждане на допълнителни консултации и калкулации за целите на изработване на проспект. Дружеството разчита да набере капитал за увеличаване на техническата обезпеченост на дружествата от холдинга с персонал и оборудване, развитие на дистрибуционната мрежа по държави, осигуряване на оборотен капитал за поддържане на складова база в САЩ и Хонг Конг, както и за други цели, които ще бъдат допълнително и конкретно определени в проспекта за публично предлагане. Съветът на директорите планира внасянето на проспект за одобрение от Комисията по финансов надзор в началото на 2020 г. Последната цена за акциите на „Алтерко“ АД е 3,8 лв., но от дружеството не си позволиха да рискуват репутацията си, като обявяват емисионна цена. През седмицата  . Най-голям брой потребители, възползвали се от намалението, са от Германия, следвани от Италия и Испания. „Доверие обединен холдинг“ АД Акциите на „Доверие обединен холдинг“ АД поскъпнаха с 19% през седмицата и със 159% в последните 12 месеца. Основната движеща сила е покупката на молдовската банка Moldindconbank. Акционерите коментират в  , че банката има 58 млн. лв. печалба за 11-те месеца на 2019 г., а текущата пазарна капитализация на „Доверие обединен холдинг“ АД е 74 млн. лв. Освен това в активите му има и болница в България, застрахователни дружества и веригата „Мосю Бриколаж“ в България. Разбира се трябва да се погледнат и пасивите на холдинга от 221 млн. лв., от които 117 млн. лв. към банки и свързани предприятия. Общите активи достигат 306 млн. лв., като се увеличават със 109 млн.лв. от началото на 2019 г. основно поради покупката на Moldindconbank. За 29 януари 2019 г. е свикано общо събрание на акционерите в Moldindconbank, включително с точка за промяна на ръководството и устава на банката. Според информация в Коментари на Investor.bg ще се гласуват двама допълнителни членове на Надзорни съвет на Moldindconbank. Акционерите ще гласуват избора на Херберт Степич (бивш изпълнителен директор на Raiffeisen Bank International в периода 2001 – 2013 г.) и на Томас Хигис (с над 25 години стаж в управлението на финансови институции; от 2017 г. е член на надзорния съвет на Токуда банк).  ", "date": "2019.12.27", "title": "ПИБ, „Доверие“ и „Алтерко“ активираха мисленето на инвеститорите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404071-%D0%B4%D0%BE%D0%BA%D0%BE%D0%BB%D0%BA%D0%BE-%D0%B2-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%BF%D1%80%D1%8F%D0%BA%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "Първо, кратко въведение към темата “демокрацията като политическа форма на управление на държавата”. Няма да привеждам прословутото мнение на видния английски дебелак, който започвал деня си със сто или двеста грама уиски и който нарежда на английските и американски бомбардировачи да разрушат София през 1943/44 г. , а след края на Втората световна война искал държавата България да не съществува, народа и територията й разпределени между нейните съседи. Ще напомня само на онези, които не четат книги, а само зяпат картинките по телевизията и вярват на казаното от “експертния” слугинаж на Еднокнижнка, че най-великите философи на Антична Атина (Гърция), живяли във времето на т.нар. “демокрация” Платон ( “Държавата”, “Законите”) и Аристотел ( “Политика”), едни от най-великите умове на човечеството поставят в своите класации на формите на политическото управление на последно място “демокрацияга”–властта на “демоса”.на улицата. Малко по-високо е охлокрацията- олигархията, властта на парите. При Платон първа е “аристократичната република”, а при Аристотел една смесица според областите, нивата на управление от различни форми , т.е , на специалистите. И още, че учителят на Платон Сократ, когото величаят не само философите, но и лидерите на големите световни религии, е бил осъден от Атинския демократичен съд да изпие чашата с отрова, защото развращавал младежта като я учел да търси и отстоява истината.? Самата Атинска демокрация е била упражнявана като “пряка демокрация”, т. е. чрез непосредствено избиране на съответния трибун, консул и т.н. В избора, който е ставал на Агората (градския площад – подобен на днешния украински Майдан) участват само мъжете, достигнали определена възраст и положение в обшеството т.е. няколко стотин души. Не жените, както и не робите, които са “говорещи оръдия” за работа. Всеки Кандидат за властта се предствавя от някой негов застъпник.После започва обсъждане – “за” и “против”.Обсъждането е по същество викане и надвикване. Побеждава оня, който събира най-голяма подкрепа от площада.. Повече от ясно е, че в епохата на Новото време и националните държави, които са десетократно и стократно по-масови от полисите (градове –държави) в антична Гърция пряка демокрация може да се упражнява само в някое село, а не за избор на хората, които да управляват дадена държава. С раждането на капитализма и възхода на идеите на либерализма започва да се налага “ формата на представителната демокрация” по идеи на Джон Лок ( “Два трактата за управлението”) и Шарл Л. Монтескьо ( “За духа на законите”). Разбира се, и при първите републики жените нямат права на избиратели, да не говорим на избирани. Едва до преди няколко години жените на прехвалената швейцарска демокрация с техните референдуми нямаха такива права. А в любимата на САЩ Саудитска Арабия разрешиха миналата година жените да карат автомобил и да ходят на футболни мачове, разбира се, в определен сектор. С възхода на капитализма възхожда и идеята за представителната демокрация – независимо било президентска република, конституционна монархия, както и смесени форми на парламентарна република с представителен президент. В мнозинството случаи представителството на народа се осъществява от политически партии, изповядващи определени идеологии. Но още от 18 в. , а особено от средата на 19 век работническите и селски маси започват да образуват свои политически партии, които понякога имат впечатляващи успехи в парламентарните избори и осигуряват високо представителство в националната и местна власт. Всичко това не се харесва на буржоазните партии, които са принудени да правят отстъпки и компромиси против своите интереси. И тук започва подмяната на представителната демокрация с охлокрацията, властта на олигархията с подкупи и всякакви форми и средства на дискредитация на опасните за нея кандидати на работническите и селски партии като правило ситуиращи се в левия сектор на обществото. Това разбира се обезсмисля и самата представителна демокрация и затова в края на 80-те години на ХХ в., когато рухна системата на държавния социализъм в СССР и страните от Централна и Източна Европа в страните на капиталистическия Запад участваха в парламентарните избори около половината от избирателите в съответните страни, от които онези партии, които набираха около 30% от преброените подадени гласове се обявяваха за победители. Позната до болка картина и в България през последните 10 години! Като куриоз трябва да се приема призива на вожда на болшевиките В. Ленин, че в управлението на държавата трябва да се включи народът, даже и последната домакиня (кухарка). И това е правено, а в България и досега в епохата на “демокрацията” в Парламента е пълно с бивши сервитьорки и въобще депутати не само без политическа, но и без елементарна обща култура. Един такъв даже беше министър на културата , а преди половин година БАН го избра за академик! Малко след последните Парламентарни избори (2017) авторът на текста беше свидетел на следния разговор в автобус 111. Възрастен прилично облечен мъж пита група млади мъже с лопати и кофи: “Момчета, като гледам нещо ще работите? “ “Да бе, ще бачкаме на вилата на един олигарх.””С каква надница?” “30 лева”. “А нещо социални и здравни осигуровки?”Какво приказваш ти, бе. Няма такова нещо!””А на последните избори за кого гласувахте?” “За бате Бойко?” “А защо за него???Как защо бе, защото е пич като нас!? Те бяха българи, а не цигани. Добавете и тях! Ясно ли ви е кой избира “демократично” простаците във властта и защо е в такова състояние образованието на всички нива в държавата ни!! Нужно ли е да изброявам имената на десетките диктатори, избрани “демократично”? Най-яркият пример е Адолф Хитлер довел човечеството до катастрофата на Втората световна война! А колко ислямистки лидери се пръкнаха от “Арабските пролети”? Но българите през последната година упоително дъвчат мантрата “Пряка демокрация”. Имаше даже протести с такива плакати –“пряка демокрация”. Участниците бяха вдъхновени не от прочетени книги, а от картинките по телевизиите и главно от шоуто на шоумена –чалгаджия С. Т. , който явно след десетилетия примитивно шоу, опростачило не една стотица млади българи реши да смени плочата и след кастингите за политици и “референдум”с въпроси умело забъркани с желани от властта сондажи реши да прави политическа партия - “Няма такава държава”. Естествено в сценария на новата поръчка влизаше опцията на първа инстанция съдът да не регистрира такава партия. Повод повече да се говори и насочва вниманието на тълпата и да се изострят заканите на чалгаджията. Недоумение обаче предизвиква позицията на някои, иначе сериозни журналисти, че новоизлюпеният спасител, довчерашен оглупител на масата бил “несистемен играч” –нещо като Борис Джонсън и Доналд Тръмп???.Видяла жабата, че подковават вола и тя вдигнала крак!Цялата българска политическа класа и “елит” е илюстрация на тази българска поговорка. Нестандартното поведение на Б. Джонсън, Д. Тръмп и много други “несистемни играчи” не е проява на простофилия, а на голяма подготовка и талант за нестандартно поведение в нестандартни ситуации и периоди на политическата сцена. Нестандартно подходи при възхода си и Борисов и имаше ефект до време, за да се разбере че това е поредният политически плондер, надут от някои, защото колкото и да го надуваш плондерът си остава плондер и в един момент се спуква.Моментът отдавна е дошел и затова режисьорите търсят нова яка патерица, защото тази на патреотарите отдавна е несигурна. Форма на пряка демокрация при действащата система на представителна демокрация у нас след 1991 г. се упражнява при избора на президент и в местната власт при избора на кмет. Но и тук това става не чрез директно изявление и пряк конкакт с публиката -избиратели, а след масово излъчване на публичните медии в полза на определен кандидат на управляващите политически сили. Илюзията, че референдумите предлагат възможност за упражняване на пряка демокрация се разсейва, когато до някой важен въпрос, повдигнат от народа организаторите пробутват по свое съображение редица уж доуточняващи, а в същност объркващи и отклоняващи въпроси. При това референдуми не могат да се правят за всякакви въпроси, а само за национално значими като например –включване в някакъв политически, икономически или военен съюз, закриване или откриване на енергетически мощности от значение за националната сигурност, отдаване или неотдаване на концесия подземни и надземни богатства или енергиини и индустриални мощности, и т.н. Опитът на Швейцарската република, една от най-старите в Европа, с провеждането на референдуми е добра база за изводи и решения.Но факт е, че референдумите в едно незряло демократично общество с множество нерешени въпроси от икономически, социален, демографски и друг характер не са и не могат да бъдг панацея, а са само поредната залагалка на наивната тълпа, в която е преврнато българското общество в епохата на глобалните медии. Всъщност принципите, формите и основните правила, в съответствие с които съществува и се развива една съвременна държава се залагат в Основния закон на тази държава – нейната Конституция. Именно Конституцията е фундамента, върху който се изгражда системата от принципи, закони, норми и правила, форми, в съответствие с които фунционира цялата обществена система. За да бъде ефективна Конституцията, в съответствие с духа на епохата и степента на развитост на даденото общество, опираща се на неговите исторически традиции и национална култура тя трябва да гарантира стабилността на държавата, суверенността, сигурността, справедливостта и хоризонт за развитие на всички нейни граждани. Сега действащата Конституция на България (1991г.)още при създаването си наруши тези фундаментални принципи и откри взможности за законовото им нарушаване. В голяма степен тя е продукт на елементарните представи за държавност на хората, които извършиха преврата на 10.11.1989 г. и които на вълната на еуфорията от демокрацията нарушиха баланса на властите като обявиха парламентарна демокрация, като форма на колективна безотговорност, а всъщност прикрита форма на доминация на изпълнителната власт над останалите власти. Не само, че бяха пренебрегнати хилядолетни национални традиции на формата на държавната власт, но беше поставен под въпрос и единнонационалния характер на България с узаконяването на етническа партия на турското малцинство. Нарушаваше се и принципът на демократическия избор на ръководствата на отделните власти от професионалистите в тях, а не от изпълнителната власт. При това не в текста, а в преамбюла на тази Конституция се обявяваше като пожелание, че България трябва да бъде “правова и социална държава”, което не се потвърди нито веднъж за 30-те години. И тъй като един от важните фактори това да се реализира е мястотото и ролята на Съдебната система в общата политическа система , която трябва да контролира Изпълнителната власт ( Министерския съвет) в реализацията на Основния закон и произтичащите от него други закони, изработвани от Законодателната власт ( Народното събрание), то през всичките тези тридесетилеетия тя беше постоянно ремонтирана.При това битката беше за мястото и ролята на Прокуратурата. Фундаменталното изискване е Прокуратурата като част от Съдебната система да е в тази система заедно със Следствието. При това изборът на ръководните органи и на ръководителя на съответната система/ подсистема трябва да става демократично не от “сульо и пульо” от улицата, който нищо не разбира от дадената материя, а от специалистите, от професионалистите в дадената област... Но заложеният в Конституцията оксиморон -Изпълнителната власт, т.е. Министерския съвет да задава тон, а в действителност да подчинява другите власти винаги намираше своите адепти тя да бъде в Изпълнителната власт, което на дело се практикуваше от правителството на Б.Борисов, т.е. от него лично.Публична тайна са невежеството и ограничените интелектуални възможности на този човек... В същото време в другите раздели се правеха частични корекции в някои закони . Като цяло това приличаше на пришиване на различни кръпки към дреха, шита в един период, когато е господствала една модна линия и стил. Резултатът? Отговорете си сами! Конституцията е жива правна система, която трябва да осигури свободна реализация на живата обществена система, за която е предназначена. Такава ли е днес Конституцията от 1991 г.? Конституцията на днешна България е смокинов лист, до който управляващите прибягват, когато трябва да се отчитат пред ЕС или САЩ и НАТО... Колкото и непълен да е предложеният по-горе анализ е достатъчен, за да се направят два важни извода: Първо, че действащата Конституция трябва да бъде променена, защото тя в много отношения е сбъркана и не отговаря нито на националните държавни и културни традиции на България, нито пък на духа и логиката на съвременната епоха. Второ, достатъчно е ясно, че в епохата на глобалните медии приложението на принципите и правилата на “пряката демокрация” е силно ограничено и е възможно само за определени ситуации и на определени нива на социума. . Главният извод- Промяна не само на модела на държавно управление но и промяна на самата форма на демокрацията като форма на управление и утвърждаване на принципите и правилата на “Участващата демокрация”. Участващата демокрация преодолява неплнотата на Пряката и Представителната демокрация която и в едната и другата форма приключва с избора на рководителя и ръководния орган на дадено ниво на обществената система и евентуалния контрол за спазване на предписаните и поетите ангажименти и отговорности от този рководите/орган както и санкциониране при нарушения и отклонения от тези правила и норми. При участващата демокрация народът- избирателите са заангажирани в целия процес на управлението – от изработването и приемането на съответните управленски решения до тяхното реализиране като действителност. Самият факт, че народът или просто дадената общност участва при изработването на решенията го прави не просто съпричастен в неговото изпълнение, но и отговорен за това. Разбира се, на всяко ниво при изработването на определено решение водеща ще бъде думата и ролята на професионалистите, специалистите. Именно те трябва да убедят избирателите в рационалността и ефективността на даденото решение. По такъв начин, без претенции че темата долколко е възможна пряка демоктрация в епохата на глобалните медии е изчерпана с предложиения анализ можем да заключим, че тази форма на управление може да намери своя адекватен израз на реализация в съвремеността във формата на участващата демокрация.", "date": "2019.12.27", "title": "Доколко в епохата на глобалните медии е възможна \"пряка демокрация\"?"}
{"url": "http://www.classa.bg/%D1%81%D0%B2%D1%8F%D1%82/item/404072-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D0%B3%D0%BE-%D0%BF%D0%BE%D1%81%D1%82%D0%B0%D0%B2%D1%8F-%D0%B2-%D0%B3%D0%BB%D1%83%D0%BF%D0%B0%D0%B2%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0", "text": "Скандалният финансист Джордж Сорос отново е обвинен в конспирация, при това срещу две държави наведнъж - Украйна и САЩ. Наглостта на описаните схеми, в които са участвали агентите на ФБР, украинското ръководство и Американският конгрес, е невероятна. И в същото време - бие образа на „филантропа“ и „гениалния манипулатор“ на най-неочакваното място. В политическата култура на руските държавници и „пазители” Джордж Сорос е близък до самия дявол - също толкова вездесъщ, хитър, циничен, всемогъщ и неуязвим. Кой подготвя \"цветната революция\" в Русия? Сорос. Кой финансира Евромайдана в Украйна? Сорос отново. Кой купува европейски депутати направо в залата, като ги настройва срещу Москва? Сорос отново. Сорос също покровителства военната агресия срещу Донбас, наводнява европейския континент с мигранти, зомбира американците чрез контролираните от него медии - нямат брой хитростите му. В същото време винаги възниква логичен въпрос - защо му е всичкото това на Сорос, който има повече от осем милиарда ( в долари) богатство? Най-популярният отговор на това при желание може да се смести в границите на теорията на конспирацията: уж Сорос е обсебен от световното господство или поне „разбива“ западния свят с проекта за глобализация, в който фанатично вярва, следвайки идеите на любимия си философ Карл Попър. Между тези обяснения има пропаст. В единия случай имаме работа с мозъка от супершпионски роман. Второто се обяснява с поговорката „богатите имат свои странности“. Но истината, както обикновено, е някъде по средата. Но каквато и да е средата, няма съмнение, че Сорос ненавижда самата концепция за националните държави, създаде мрежа от НПО, която е оплела повече от 40 страни по света и използва средствата си за наемане на високопоставени лобисти. Има версия, че тези НПО са нужни на финансиста за пране на пари, а политическото влияние - за достъп до вътрешна информация, от която той се нуждае, за да печели пари - спекулативна игра на световната фондова борса. В резултат на това структурите на т.нар. “Фондация Сорос” бяха признати от генералния прокурор на Руската федерация за нежелани организации и изгонени от страната. От Унгария - родината на Сорос - бяха изтласкани икономически, нарочно облагайки ги с огромни данъци. А в Съединените щати, настоящото правителство, което Сорос няма търпение да отстрани, за броени дни над 100 хиляди гласа бяха събрани в петиция с искане финансистът да се обяви за терорист и да се изземат активите от неговите организации за антидържавни дейности. Всичко това е неразделна част от образа на злодея Сорос, който едновременно с това в либералните медии (често спонсорирани от него самия) е представян като филантроп, защитник на слабите и двигател на световния прогрес. Този дебат или, най-просто казано, информационна война, продължава дълго и постоянно - но независимо от коя страна на фронта сте, финансистът е представян като влиятелна, изобретателна и проницателна личност, чужда на баналностите при воденето на бизнес. Разкритията, които Рудолф Джулиани изказва сега, са способни да обезценят този ореол. Защото дейностите на \"тактическия гений\", \"хитрия интригант\" и \"водещия член на световното правителство\" могат да бъдат много по-примитивни. Джулиани е преди всичко много опитен юрист, конкретно прокурор. В разгара на кариерата си той става кмет на най-големия град в Съединените щати, Ню Йорк, който ръководи именно като прокурор и е особено успешен в бруталните си, но ефективни методи за справяне с уличната престъпност, разпространени тогава. И сега Джулиани е един от ключовите сътрудници на Доналд Тръмп, негов личен адвокат и неформално специално поверен в делата около Украйна. Джулиани има две задачи, които са част от едно дело: да оправдае шефа си пред импийчмънта, доказвайки абсурда на обвиненията срещу него при изнудването на украинските власти и да намери мръсотия за Джо Байдън, най-вероятният противник на Тръмп на бъдещите избори. Джулиани трябваше да посети Украйна през май и да проведе преговори там със Зеленски, но това не се получи. Както той заявява сега, опитите му да посети украински информатори или да ги покани в САЩ са били блокирани от американското посолство в Украйна. Но след това посланик Йованович беше уволнена от Тръмп със скандал, Джулиани проведе серия срещи с хората, които му трябваха в трети страни - и накрая посети Киев, откъдето се върна щастлив като слон (между другото, слонът е символ на неговата и на Тръмп Републиканска партия). Сега адвокатът на Тръмп ни залива с разкриващи туитове, раздава интервюта на високо ниво и дори стартира специално телевизионно предаване в три части, където доказва, че ръководството на Демократическата партия е мръсна корупция, а участници в антидържавен заговор са предложили импийчмънта на Тръмп. Голяма част от казаното от Джулиани тези дни е достойно за отделна статия - разкритията там са наистина силни и ярки. Може да се говори за това как се опитват да отровят с живак бившия генерален прокурор на Украйна. Шокин е ключов свидетел на Джулиани, защото Байдън, изнудвайки Киев със заем от МВФ, нарежда оставката му след започването на разследване срещу “Бурисма”, благодарение на която синът му получава милиони долари само за присъствието си. Или как бившият посланик на САЩ в Украйна Мари Йованович лъже под клетва, че уж не пречи на разследването на новия генерален прокурор на Украйна - Юрий Луценко (той е вторият най-важен свидетел на Джулиани), който се заинтересува от кражбата на публични средства чрез “Франклин Темпълтън”, един от чиито инвеститори е влиятелният демократи Адам Шиф, ръководител на разузнавателния комитет и председател на комисията, която реши да започне импийчмънта на Тръмп. Друг генерален прокурор заслужава внимание - генералният прокурор на Латвия, чиято служба потвърди, че две седмици преди оставката на Шокин той е предупредил Киев за подозрителна сделка в Кипър. Компанията, получила тези средства, е собственост на олигарха Виктор Пинчук, който е тясно свързан със Сорос. И един от онези, които по-късно получиха част от тези пари, беше Хънтър Байдън. Така в тази плетеница се появява нашият „зъл гений“ - Сорос. Според Джулиани финансистът застава зад назначаването на четирима посланици в Украйна, включително Йованович, и използва услугите на ФБР, за да предотврати неприятни разследвания за него и Демократическата партия. Всичко това хармонично се вписва в образа на майстора, но тук Джулиани бие Сорос, всъщност обвинявайки го в банална кражба. Схемата е следната. Правителството на САЩ предоставя на Украйна финансова помощ - няколко милиарда долара. Разпределението ѝ се извършва в посолството от Йованович. Но парите отиват не за украински проекти, а за организации с нестопанска цел, контролирани от Сорос. Усетете разликата, както се казва. Това вече не е хитра мрежа от НПО и политици, използвана за легализиране на спекулативните приходи. Това е обичайна кражба на държавни пари с подкупи към правилните хора \"на място\". Цялата йезуитска схема с вицепрезиденти, агенти на ФБР и цветни революции само за кражбата на пари от бюджета ли е? Подобно нещо не подхожда на ранга на „член на световното правителство“ и не на „блестящ стратег“. По същия начин се преджобваше в крайните квартали през 90-те години. „Тези хора са способни да убиват. Те вече убиваха. И те имат медийна защита, каквато дори мафията не е имала ”, потвърждава разпалилият се Джулиани. На упоритостта на този човек може само да се завиди, но той все пак не е някакъв честен, безстрашен и благороден рицар, не само защото е адвокат на Тръмп. Смята се, че бившият кмет на Ню Йорк може да има личен интерес в борбата срещу Сорос и компания, а и всъщност това да е борба за газовия пазар на Украйна: уж Сорос контролира главата на \"Нафтогаз\", а хората от Джулиани искат да продадат американски втечнен газ на Киев през Полша. Там, където Украйна има пазар на газ, Русия има интерес по подразбиране, но като цяло за Русия няма значение кой от враговете - Сорос или Тръмп - ще има последната дума по този въпрос, тъй като тази дума ще бъде срещу нас. Има също така съмнение, че в крайна сметка Сорос ще бъде накаран да отговаря или че дори ще бъде притиснат към стената: скандали и мътни схеми го съпътстват от много години насам и той все още се чувства отлично. Но само няколко интервюта сведоха „господаря на тактическата игра“ и „злия гений“ до примитивен крадец - за това се изисква майсторство. За подобни щрихи по \"портрета на дявола\" Джулиани със сигурност ще си спечели аплодисменти. Оказва се, че \"принцът на мрака\" е много по-земен, предсказуем и прост, отколкото изглеждаше преди и това означава, че той все пак е уязвим.    ", "date": "2019.12.27", "title": "Разобличаването на Джордж Сорос го поставя в глупава светлина"}
{"url": "http://www.classa.bg/%D1%81%D0%B2%D1%8F%D1%82/item/404073-%D0%B2-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0%D1%80%D0%B5%D0%BA%D0%BE%D1%85%D0%B0-%D1%81%D0%B0%D1%89-%D1%84%D0%B0%D1%88%D0%B8%D1%81%D1%82%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "В САЩ няма \"напреднало общество\", страната става \"фашистка\" и задоволява нуждите само на богатите граждани, заяви конгресменът-демократ Александрия Окасио-Кортес. Окасио-Кортес изнесе реч та митинг в подкрепа на сенатора на щата Върмонт Бърни Сандърс в понеделник, 23 декември. По време на демонстрацията тя каза, че САЩ са страна с идеологията на фашизма, а заможните хора просто използват ресурсите на държавата, за да се обогатят още повече.     Политикът призова за борба със съществуващата държавна система. „Кой се интересува колко злато добиваме, ако не можем да създадем напреднало общество?“, Заяви членът на Конгреса и призова за „изхвърляне“ на президента Доналд Тръмп. Конгресменът многократно критикува политическата ситуация в Съединените щати. Демократът заяви, че Щатите изостават от останалите не само по въпросите на изменението на климата, но и в социалните и икономическите. Тя открито критикува капитализма за това, че някои стават милиардери, докато други едва имат достъп до системата на здравеопазването.", "date": "2019.12.27", "title": "В Конгреса нарекоха САЩ фашистка държава"}
{"url": "http://www.classa.bg/%D1%81%D0%B2%D1%8F%D1%82/item/404074-%D0%BA%D1%8A%D0%BC-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BA%D1%82%D0%BE%D0%B2%D0%B5%D1%82%D0%B5,-%D1%81%D0%BF%D0%BB%D0%BE%D1%82%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%B8-%D1%85%D0%B8%D1%82%D0%BB%D0%B5%D1%80", "text": "Историята на Втората световна война от известно време се превърна във война с истории. А преди 20, и 30, и 40 години въпросът за виновниците на онази война не предизвика спорове. Документите от Нюрнбергските процеси бяха достатъчни за всички - а тогава бяха времената на тогавашната „Желязна завеса“, с острата идеологическа борба на международната арена…. И изведнъж - пакт, секретен протокол към пакта, фалшифициране на историята, „комисия за борба с фалшификациите“, приемане от Парламентарната асамблея на Съвета на Европа на документи, които „приравняват“ СССР с международната му идеология и нацистка Германия с национал-социализма и расизма... Всичко се е сляло в притоците на една река. Устието на тази река са Мюнхенското споразумение и съветско-германският пакт за ненападение (Пакт Молотов-Рибентроп). Без преувеличение: тук е връхната точка на конфликтите в световната история на ХХ век. Предстоящата 75-годишнина от Голямата победа изисква потомците на онези, които направиха най-голям принос за Победата, да защитят историческата истина. На среща на Путин на 20 декември 2019 г. в Санкт Петербург с президентите на Русия, Азербайджан, Армения, Беларус, Киргизстан, Молдова, Таджикистан, Туркменистан, както и с първия президент на Казахстан, руският президент заяви: “ Президентът на Русия изброи дълга поредица от договори, споразумения, декларации, подписани от западните държави с Хитлер много преди съветско-германския договор за ненападение: - Пактът Пилсудски-Хитлер, подписан през 1934 г. (по същество пакт за ненападение); - Англо-германското морско споразумение от 1935 г .; - Англо-германската декларация на Чембърлейн и Хитлер на 30 септември 1938 г .; - Френско-германската декларация от 6 декември 1938 г., подписана от министрите на външните работи на Франция и Германия, Бон и Рибентроп; - Споразумение между Република Литва и Германския райх, подписано на 22 март 1939 г. в Берлин от министъра на външните работи на Литва и Рибентроп; - Пакт за ненападение между Германския Райх и Латвия от 7 юни 1939 г. Тези документи означаваха, че Европа, обединявайки се с Хитлер, се готви да участва в атаката му срещу Съветския съюз. Споразумението между Съветския съюз и Германия е последното в тази поредица. Основната му разлика от другите документи от тази поредица беше, че прекъсва веригата на подготовка на агресия срещу СССР. Най-важното сред споразуменията между Хитлер и останалата част от Европа е Мюнхенското споразумение от 1938г. Отклонението от времето ни пречи да разберем истинското му значение - много събития отпреди 80 години се сливат в едно. Трябва да се преоцени огромната разлика във военно-икономическата мощ на Германия-1938 и Германия-1939, за да се разбере. Мюнхен не е само година по-рано от съветско-германския договор. Мюнхен всъщност създава онази Хитлерова Германия, която обединява Европа на антисъветска основа. Основните параметри на експлозивния растеж на германската сила след Мюнхен са консолидирането на властта на фюрера и огромното увеличаване на военния и икономически потенциал след присъединяването на Чехословакия - световен оръжеен лидер (през 1938 г. - Първо място на света по износ на оръжие). Важен полузабравен факт. Германското разследване на случая с участниците в конспирацията срещу Хитлер през 1944 г. и съдебните процеси в Нюрнберг потвърждават: конспирацията на генералите, свалянето на Хитлер от „Черната капела“ - всичко това е замислено през лятото на 1938 г. преди Мюнхен! Малко преди това армията и Хитлер свалят щурмоваците на Рьом ( “Нощта на дългите ножове”), сега армията се опитва да свали Хитлер. За какво? По-добре е да попитате: „За да се избегне какво?“, За да се избегне гарантираното поражение на Германия в случай на безнадеждното ѝ нападение (през 1938 г.) срещу Чехословакия! Фелдмаршал Кайтел, началник на щаба на Върховното главно командване на Германия, свидетелства в Нюрнберг: Многозначителен детайл: през лятото на 1938 г. в Берлин гражданите спират да дават Хайл. Заместникът на Хитлер Рудолф Хес пише: „Хората в града престават да използват немския поздрав“. Фелдмаршал Вицлебен, който беше екзекутиран по-късно, репетира завземането на Райхсканцеларията, дори в СС тогава заемат изчакваща позиция... Причината за заговора е желанието на генералите да попречат на Хитлер да нападне Чехословакия, станала неуязвима за по-малко от 20 години. Чехословакия има няколко степени на защита. Русия - и Съветска, и Царска, участва в създаването на две от тях. Изразите „Судетски немци“, „Судетенланд“ изтласкват от общественото съзнание, че зад тях стои топоним и в края на краищата Судетите са планини. На карта от 1902 г. се вижда старото им име - Исполинските планини.     Възниква рядка комбинация от планински терен и укрепления. Огневата точка, стояща на поле и огневата точка в планински проход, са съвсем различни неща. В Судетската област е изградена линия от отбранителни структури, надминаваща “Мажино” и “Зигфрид”. Нейният строител е руски генерал, командирът на Пражкия военен окръг Сергей Николаевич Войцеховски, който заминава за Чехословакия, за да създаде армията на новородената славянска държава. Чешкият историк Иржи Фидлер пише: \"Той работи за новата си родина на границата на физическите възможности.\" В съдбовната нощ на 30 септември 1938 г., когато на заседание с президента на Чехословакия се решава дали да се приемат или не мюнхенските условия, само двама се изказват срещу капитулацията - ръководителят на президентската канцелария Прокоп Дртин и руският генерал Сергей Войцеховски ... Има обаче и друг руснак срещу капитулацията. Марина Цветаева дълго живее в Чехословакия: Бохемия! Бохемия! - Не лежи! Бог ви даде - И пак ще даде! От тук два основни извода. Първият. През 1938 г. Чехословакия има всички шансове да устои на Хитлер, но англо-френското предателство сломява волята на чехите да се съпротивляват. Второ. Феноменалният успех на Хитлер в Мюнхен, предоставен му от западните сили, дава на фюрера резерв на власт, който му достига до април 1945 г. Надявам се да продължа тези свои записки.    ", "date": "2019.12.27", "title": "Към историята на пактовете, сплотили Европа и Хитлер"}
{"url": "http://www.classa.bg/%D1%81%D0%B2%D1%8F%D1%82/item/404075-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B5-%D0%BF%D0%BE%D0%B4-%D0%BE%D0%B1%D1%81%D1%82%D1%80%D0%B5%D0%BB-%D0%B8-%D1%82%D0%BE%D0%B2%D0%B0-%D0%B5-%D0%BE%D0%BF%D0%B0%D1%81%D0%BD%D0%BE-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BD%D0%B0%D1%81", "text": "Честността е висша добродетел. Но това, което се разпространява днес, най-вече в социалните медии, са лъжите. Тенденцията е крайно опасна, смята Кристина Бергман и апелира към всички  да се противопоставят на лъжите.       Американският президент разпространява опровержими конспиративни теории, британският премиер мами кралицата и цяла международна армия от тролове има една-единствената задача да извършва дезинформация в социалните мрежи. Истината не изглежда да е на почит в края на 2019-а. Йозеф Гьобелс, пропагандният министър на Хитлер, би потрил ръце. Ако на него все още му се е налагало да използва медиите целенасочено и да арестува журналисти, за да осигури желаното първенство на информацията, днес на популистите им е много по-лесно: те пускат туитове и неуморно разпространяват полуистини и лъжи. Техните последователи тиражират опасните безсмислици - и дори само малка част от тях да се задържи в главите на хората, демагозите вече са успяли донякъде да разцепят нацията и да привържат своите поддръжници още по-тясно към себе си. Респективно - да се доближат до следващата изборна победа. \"Ако вярваш на това, което четеш, трябва да се прегледаш\" Този, който например във Фейсбук реши да потърси за четене нещо по-различно от обичайното, неминуемо много ще се изненада. \"Нанси Пелоси е отклонила 2,4 милиарда долара от социално-осигурителната система, за да финансира процедурата по импийчмънт срещу Доналд Тръмп\", гласи едно от заглавията. Само един клик стига, за да кажа на света, че съм вбесен. Още един клик, и съм споделил възмутителното заглавие. Как може тази жена да отнема пари от бедните и от пенсионерите! При това пак само един клик стига, за да се отвори съдържанието под заглавието. И този, който е дори само малко скептичен и се вглежда по-внимателно, ще разбере бързо - това не може да е истина, това не е истина. Статията е поствана в рубриката: \"Сатира, която настройва войнствено\". А малко по-надолу на сайта намираме и уточнението: \"Всичко на този сайт е измислено... Ако вярваш на това, което четеш, трябва да се прегледаш\". Но полза няма: заглавието усилено се тиражира и коментира, благодарение на което покрай алгоритмите на Фейсбук попада пред очите на все повече хора - в техния поток от новини. Отчайващо е. Как може някой да вярва на такива безсмислици? Тъй като не сме се научили да се справяме с такава лавина от информации, с каквато ни заливат социалните мрежи. Тъй като там никой не казва кое е важно и кое не, кое е вярно и кое не е. Всичко е едно и също, всичко тече в потока новини - и доброто и лошото, и полезното и опасното. Пък и нали всички във Фейсбук са ми \"приятели\". А на приятелите си вярвам. Повече компетентност и спокойствие Време е това сляпо доверие да се заклейми и да се предприеме нещо срещу него - и то чрез широка коалиция за истината и против дезинформацията и лъжливите новини. Някои наченки вече има: Туитър забрани като начало политическата реклама, Фейсбук и Гугъл още обмислят. Но те няма как да избягат от своята отговорност, ако искат да задържат обществения интерес. И Дойче веле участва в международен проект, който има за цел да проверява фактите в интернет и в социалните мрежи. Но активни в това отношение трябва да бъдат не само медиите, а и учебните заведения. Знанието за алгоритмите на Фейсбук, манипулираните снимки и правилният подход към социалните медии трябва да се изучава и в училищата и университетите, но също така - и в рамките на квалификационни курсове на работното място. А и в края на краищата всеки от нас може да направи нещо. Нека не споделяме това, за което изобщо не сме проверили дали отговаря на истината. За да могат приятелите ни да ни вярват. И нека поддържаме връзка и с хората, които са на точно противоположните политически позици. Нека поощрим със сърчице техните безобидни вицове. Но ако за пореден път се възбудят от някоя модерна приказка, нека им го кажем. И преди всичко: да не се отчайваме.", "date": "2019.12.27", "title": "Истината е под обстрел - и това е опасно за всички нас"}
{"url": "http://www.classa.bg/%D1%81%D0%B2%D1%8F%D1%82/item/404076-%D0%B3%D0%BE%D0%B4%D0%B8%D0%BD%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%82%D0%B5-%D0%B1%D0%B0%D0%BD%D0%BA%D0%B8-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D1%81%D0%BF%D0%B0%D1%81%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Намираме се почти в края на 2019 г. и смело можем да кажем, че през тази година много голямо внимание беше отделено на дейността на централните банки по цял свят. Тези институции бяха натоварени с отговорната задача да поддържат глобалният икономически растеж, затрудняван от различни фактори, като естествените икономически цикли или търговските войни, вoдени от президента на САЩ Доналд Тръмп, и продължаващата несигурност за бъдещето на ЕС, свързана с Brexit. Повече от половината от централните банки по света сега са предприели парични облекчения, което е най-големият дял след финансовата криза. До края на третото тримесечие 58,5 на сто от централните банки в световен мащаб намалиха лихвите си. Те реагираха на задълбочаващо се неразположение в глобалното производство, след като секторът регистрира най-дългия период на спад за последните седем години. Икономисти от UBS изчисляват, че глобалният растеж за третото тримесечие се движи с годишен темп от 2,3 на сто, близо до ниските си нива от последното тримесечие на 2018 г., когато търговската война беше в своя пик. Забавянето е в съответствие с „глобалния шок на доверието“, казаха експерти. Само три от 41 централни банки повишиха лихвените си проценти през третото тримесечие. Силният икономически растеж в Норвегия предизвика трето увеличение на лихвите през тази година, докато централната банка на Казахстан повиши лихвите заради притесненията от нарастващата инфлация. В Аржентина лихвените нива се повишиха, тъй като централната банка действаше в подкрепа на валутата след поражението на президента Маурисио Макри в изборите на първи август. На другия край на света Китайската централна банка се опитва да намали лошите дългове в системата на търговските банки и влиянието на износа върху индустрията за сметка на повече технологии, услуги и потребление. Междувременно икономиката се забави значително и централната банка предприема малки стъпки в посока на по-ниски лихви и повече ликвидност поради страха от твърде големия дълг.       Намаляването на лихвите продължи през четвъртото тримесечие. Австралия, Исландия и Индия отслабиха политиката си. \"Политиките по отрицателни лихвени проценти са изключително силен инструмент, когато се използват в правилния момент и в правилната дозировка. Несъмнено годините след кризата от 2008 бяха такъв момент и ниските лихви спасиха икономиката от пълен срив. Необходимо е да знаем обаче, че този инструмент е кoнcтpyиpaн ocнoвнo ĸaтo ĸpaтĸocpoчeн метод зa пoдĸpeпa нa иĸoнoмиĸaтa, зaeтocттa и инвecтициитe пpи ĸpизa, а не като постоянна политика.  Bъв финaнcитe cъщecтвyвa пoнятиeтo зa т.н \"peвepcивeн лиxвeн пpoцeнт\", или мoмeнтa, в ĸoйтo дoпълнитeлнoтo пoнижeниe нa ocнoвнитe лиxви нe вoди дo пoдoбpявaнe в иĸoнoмиĸaтa, a тoчнo oбpaтнo, вoди дo cтaгнaция и нaмaлявaнe в ĸpeдитиpaнeтo\", коментира за Investor.bg финасовият анализатор Преслав Райков. \"За момента, канала по който централните банки могат да стимулират икиномиката основно преминава през сектора на търговските банки. Необходимо е да се вземат мерки по облекчаване на тежките регулативни мерки, които се налагат върху финансовия сектор.  В ситуация, в която световните икономики изпитват все по-големи трудност да поддържат нивата си на растеж, централните банки имат един основен инструмент, с които могат да стимулират правителствата. Това са лихвените нива, но в положителна посока. Спирането на паричните стимули и повишаването на лихвените нива могат да накарат правителствата да разрешат структурните проблеми в икономиките си и да започнат отново да създават стойност, без да разчитат на безплатен финансов ресурс\", каза Райков. От друга страна Фед и ЕЦБ запазиха лихвените си проценти непроменени след последните си заседания за 2019 г. Годината на промените в ЕЦБ Тази година беше последната за Марио Драги на поста управител на Европейската централна банка. По време на последното заседание на Управителния съвет, което Драги председателстваше през октомври, той направи мрачна оценка на икономиката на еврозоната. Това се случи само седмици след като банката задейства един от най-противоречивите кръгове от стимули за целия мандат на италианеца. Гуверньорът на ЕЦБ заяви, че решението за запазване на равнището на лихвените проценти и за рестартиране на покупките на облигации е било \"единодушно\". Няколко бивши и сегашни централни банкери, включително германецът Йенс Вайдман и австриецът Роберт Холцман, се изказаха срещу последните парични стимули на Драги през септември. След 8 години като управител Драги напусна поста в момент на по-бавен икономически растеж и изчерпан паричен арсенал на ЕЦБ. Драги овладя дълговата криза в региона, но не успя да постигне целта на институцията за нивото на инфлация. През септември централната банка намали референтния си лихвен процент по депозитите до -0,5% и рестартира нетните покупки на активи. За някои това означава, че централната банка на еврозоната не може да продължи с намаляването на лихвите, без да навреди на икономиката. Нещо повече, в рамките на приблизително една година ЕЦБ може да достигне собствените си ограничения за програмата за количествени облекчения. Протоколът от заседанието на 11 и 12 септември показа, че някои членове на Управителния съвет са готови да подкрепят още по-задълбочено намаляване на лихвените проценти в замяна на отказ от предложението за подновяване на покупките на облигации. Но в същото време част от членовете са изразили притеснения за намаляване на лихвите като цяло заради опасността от все по-неблагоприятни последици за икономиката. Около една трета от 25-членния Управителен съвет тогава се обяви против решението за възобновяване на количествените облекчения. След срещата гуверньорът на Холандската централна банка Клаас Кнот предприе безпрецедентната стъпка да обяви своето несъгласие в изявление, като определи решението като непропорционално на икономическата ситуация, а гуверньорите от Германия, Австрия и Франция изразиха недоволсттвото си в различни интервюта. Членът на изпълнителния съвет Сабине Лаутеншлегер, която също бе против програмата за купуване на облигации, подаде оставка, макар и без да дава обяснения публично. Разделението помрачи последните седмици на Драги преди раздялата с поста на 31 октомври и постави неговия наследник под натиск да поправи нещата, докато еврозоната се бори с влошаващото се забавяне. Всички членове в ръководството на ЕЦБ обаче се обединиха около идеята правителствата с да се намесят и да увеличат разходите си „по ефективен и навременен начин“. Марио Драги, изрази подкрепата си за такива действия, казвайки: „Еврозоната е изградена на принципа на „паричното господство“, каза той и добави: „Паричното господство не изключва единодействието с правителствата, когато е ясно, че съгласуваните политики биха довели до по-бързо връщане към стабилността на цените. Това означава, че привеждането на политиките в съответствие, когато това е необходимо, трябва да служи на основната цел - осигуряване на парична стабилност“. Приоритетите на Лагард Кристин Лагард пое поста на управител на Европейската централна банка (ЕЦБ) във време на нарастващ скептицизъм за това колко е успешна паричната политика на институцията. Критиците казват, че централната банка на еврозоната не разполага с инструменти, които да ускорят инфлацията до желаното ниво от 2% и че ЕЦБ вече е безпомощен наблюдател, а силата да се насърчи икономическия ръст се намира изцяло в ръцете на националните правителства. В работен документ на ЕЦБ от октомври е записано, че отрицателните лихви не са разубедили спестителите да съхраняват парите си в банките. Документът свидетелства, че прехвърлянето на отрицателните лихви от страна на банките върху корпоративните им клиенти е стимулирало вторите да увеличат инвестициите си, което е в основата на тази парична политика. Съществуват основателни опасения относно рисковете за финансовата стабилност, но според банката те могат да бъдат предотвратени чрез други инструменти, включително увеличаване на съотношението между размера на кредитите и стойността на обезпеченията по тях. Европейската централна банка остави паричната си политика непроменена по време на първата официална среща на борда, откакто Кристин Лагард пое поста управител, която в същото време беше и последната среща на Управителния съвет за тази година. Това насочва вниманието към момента, в който французойката ще обяви началото на периода за преразглеждане на стратегията на институцията за защита на икономиката в еврозоната. ЕЦБ взе решение лихвеният процент по основните операции по рефинансиране и лихвените проценти по пределното кредитно улеснение и депозитното улеснение да останат непроменени – съответно 0,00%, 0,25% и минус 0,50%. Управителният съвет очаква основните лихвени проценти на ЕЦБ да се задържат на сегашното си или по-ниско равнище, докато той не отбележи, че перспективата за инфлацията устойчиво се е доближила до желаното равнище от достатъчно близко, но малко под 2%. Институцията също така оповести запазването на политиката за нетните покупки по програмата за закупуване на активи, с месечен темп от 20 млрд. евро. Управителният съвет очаква те да продължат толкова дълго, колкото е необходимо, за да засилят нерестриктивното въздействие на основните лихвени проценти на ЕЦБ, и да приключат малко преди той да започне да ги повишава. Инфлацията е на средно ниво от едва 1,2% през 2019 г., което е доста по-малко от целта на институцията въпреки годините на безпрецедентни и често спорни стимули, въвеждани от Марио Драги. В решението си за паричната политиката от декември Управителният съвет потвърди още, че възнамерява да продължи да реинвестира изцяло погашенията по главници на ценни книжа с настъпващ падеж, придобити по програмата за закупуване на активи, за продължителен период от време след датата, на която започне да повишава основните лихвени проценти на ЕЦБ, и във всеки случай толкова дълго, колкото е необходимо за поддържането на благоприятни условия на ликвидност и значителна степен на парично стимулиране. Всяка индикация за неясноти през следващите години повдига въпроса колко „боеприпаси“ са останали на централната банка. Дори служителите, които най-много подкрепят досегашния пакет от стимули, изразяват нежелание за по-нататъшно намаляване на лихвите по депозитите, а самата Лагард предупреди за пагубни странични ефекти като създаване на финансови балони, влошаване на банковата рентабилност и недоволство сред спестителите. \"Европейската икономика страда от много структурни проблеми, които тежат значително върху икономиката, съответно върху генерирането на здравословна доза инфлация. Ниските лихви създадоха структурно изкривена икономика, в която се наблюдава голям процент на т.н  “зомби компании”. Това са бизнеси и компании, които не могат да генерират достътъчно печалба за да инвестират в нови производства и технологии и съответно да генерират растеж. Тези компании обаче съществуват поради безплатният финансов ресурс, които се осигурява от ЕЦБ. Високото ниво на фрагментация във финансовия сектор също допринася за забавяне на европейската икономика спрямо нейните конкуренти. Европейските банки са изключително фрагментирани и лимитирани от регулативни мерки, а това се отразява в рисковия апетит към иновативни проекти и такива, които изискват финансиране в рамките на няколко държави. Такива проекти могат да задвижат икономиката и да бъдат конкурентоспособни в световен мащаб\", коментира Райков \"ЕЦБ все по-настоятелно се обръща към правителствата и инструментите на фискалната политика, но това не би решило проблема с липсата на инфлация. Желанието за фискални стимули от страна на ЕЦБ индикира голяма доза на безпомощност, и показва ясно факта, че монетарната политика и безплатния финансов ресурс не могат да продължават да задвижват икономиката. Необходими са мерки към преструктурирането на банковите активи и преразглеждането на регулациите върху финансовия сектор. ЕЦБ не трябва да позволява европейската икономика да става зависима от евтин кредит\", добави анализаторът. Икономистите обаче не очакват ЕЦБ да повиши лихвените си проценти преди края на 2022 г. Що се отнася до преразглеждането на стратегията, все по-често ЕЦБ се сблъсква с призиви за преосмисляне на целта за инфлацията. Критиците на целта от 2% цитират три общи аргумента. Първо, безполезно е да се борим със структурните сили, които стоят зад ниската инфлация, като технологиите и застаряването. Второ, на сегашните нива потребителите и инвеститорите почти не отчитат инфлацията, камо ли да основават решенията си на нея, и това може би е същността на ценовата стабилност. Трето, преследването на 2-процентна инфлация надува цените на активите и посява семената на следващата криза. По отношение на преразглеждането на приоритетите на централната банка Райков коментира: \"Необходимо е централната банка да започне ясно да комуникира плана си за това как планира да прекрати количествените улеснения, както и какъв ще бъде процеса по вдигане на лихвите. Макар и да изглеждат далечни тези процеси трябва да бъдат ясно изразени, а пазарните участници подготвени с процесите, които ще се приложат. ЕЦБ е необходимо да се обърне към въпроса по тежките и постоянно увеличаващи се банкови регулации, които поставят банковия сектор в много тежка позиция. В Европа е необходимо да има здрав и жизнен банков сектор, защото именно през банковия сектор се канализира монетарната политика, която ЕЦБ води. В ситуация, в която повечето търговски банки са притиснати от регулации, фрагментация и забавяща се икономика, финансовия ресурс отпускан от ЕЦБ отива основно във финансови активи, а не в реалната икономика. Това създава дисбаланси, и води до понижена икономическа активност, затваряйки порочния кръг\". В същото време банковият регулатор е под натиск относно засилването на действията за справяне с климатичните промени, а по-заможните страни като Германия разглеждат прегледа на ЕЦБ като шанс да поставят под въпрос ултра експанзивната ѝ политика. Междувременно природозащитниците притискат ЕЦБ да \"екологизира\" както собствените си операции, така и инвестициите си в по-широката икономика чрез схемата за изкупуване на облигации. По-рано Лагард заяви, че климатичните рискове могат да бъдат вградени в нейното икономическо прогнозиране и в другите аспекти на нейната дейност, като банков надзор, без да се нарушава целта за ценова стабилност. Французойката също се ангажира да сближи ЕЦБ с обществеността, като премахне излишния жаргон на банката, където една дума може да промени пазарите, но в същото време да остане неразбрана за масовия наблюдател. Обратният завой на Фед  По-полюсна бе политиката на Федералния резерв на САЩ.   Фед увеличи четири пъти лихвените проценти през 2018 г. ,  тъй като ръководителите се притесняваха, че комбинацията от стимулираща фискална политика във формата на понижаване на данъците и затегнатия пазар на труда може да тласне инфлацията над целта от 2%. По-късно централната банка промени курса си и понижи лихвите три пъти между юли и октомври на фона на опасенията, че забавянето на световната икономика може да засегне и САЩ и да доведе до още по-ниска инфлация. Въпреки желанието за предприемане на облекчена политика, Фед не се поддаде на натиска на президента на САЩ Доналд Тръмп и не пренесе лихвите си на негативна територия. \"За момента Американската икономика е здрава и регистрира задоволителен растеж. Понижението на лихвите през 2019 беше основно продиктувано от леко забавяне в САЩ, което бързо се преодоля. Администрацията на Тръмп оказа силен натиск върху решениета на ФЕД, като можем да очакваме и още такива призиви в близко бъдеще. За момента ФЕД има буфер от 1,5%, с който може да повлие негативните ефекти от търговските войни и да подкрепи икономиката в средносрочен мащаб. Не мисля, че е удачно този буфер да бъде използван за гоненето на краткосрочни политически цели. Очаквам, че натиска към ФЕД ще продължи, ако Тръмп бъде преизбран през 2020. ФЕД от своя страна обяви в средата на 2019, че ще бъде много по-гъвкъв и не е изключено, динамично движение на лихвените нива съобразени със състоянието на икономиката. За момента обаче ФЕД трябва да се справи с проблема по осигуряване на ликвидност на репо пазара, защото се видя, че там съществува сериозен проблем и ФЕД продължи да увеличава баланса си, вливайки нови средства, които да осигурят ликвидност на пазара\", коментира Райков. След последното си за тази година двудневно заседание Фед остави основните си лихвени проценти непроменени и даде знак, че е малко вероятно да предприеме действия за понижаване на лихвите догодина на фона на ниската инфлация \"Вероятността от още едно покачване на лихвите изчезна, защото Фед прецени, че останалите централни банки няма да повишават лихвите догодина. Това би довело до допълнителни дисбаланси, особено на фона на продължаващата несигурност на търговския фронт\", коментира Генади Гешев, ръководител на отдел „Международни финансови пазари“ в ЕЛАНА Трейдинг, в предаването \"В развитие\" на Bloomberg TV Bulgaria. Той е на мнение, че в момента лихвите отговарят на състоянието на икономиката. Гуверньорът на Федералния резерв Джером Пауъл заяви, че предпочита да позволи на инфлацията да нарасне и да се задържи над целта на централната банка, преди да обмисли повишаване на лихвите в бъдеще. Той обаче предупреди, че нежеланието на централната банка да повиши отново лихвите не е стриктно, записано в закон правило. \"Вярваме, че монетарната ни политика е в добра позиция да служи на американския народ, подкрепяйки по-нататъшен икономически растеж, силен пазар на труда и инфлация близо до целта ни от 2 процента\", добави гуверньорът на Фед. Пауъл направи изявлението само няколко минути след като Федералната комисия по отворените пазари (ФОКП) реши да запази лихвите непроменени в последното си решение за политиката през 2019 г. Комисията посочи в комюнике, че паричната политика вероятно ще остане непроменена за известно време, въпреки че ръководителите ще продължат да наблюдават развитието на средата. Решението за запазване на лихвите е било единодушно след редица разногласия на предходните заседания. „Комисията смята, че настоящото състояние на паричната политика е подходящо за подкрепа на траен растеж на икономиката, силен трудов пазар и инфлация близо до симетричната ни цел от 2%“, се казва в съобщението. Чрез „точковия план“ (dot plot) с прогнозите за бъдещето на отделните членове ФКОП отбелязва, че е малко вероятно да се стигне до повишаване или понижаване на лихвите през 2020 г. На заседанието на комисията през септември отделните членове бяха разединени по въпроса какво ще стане догодина, като осем от тях не виждаха промяна, а деветима бяха на мнение, че са възможни едно или повече повишения на лихвите. Един от членовете дори прогнозира три повишения. Като цяло прогнозата тогава беше за поне едно повишение през 2020 г. През 2020 г. Фед предвижда ръст на БВП с 2%, безработица от 3,5% и основна инфлация от 1,9%. Тази година централната банка стартира обширна консултация за това как трябва да управлява паричната политика. Това, което прави Фед, задава тона на глобалните пазари и има голямо влияние върху световните икономики. Миналата зима притеснения за затягане на паричната политика от страна на щатската централна банка сринаха доверието в много икономики, които започнаха да се забавят. Сега Фед се старае да вливат достатъчно ликвидност в системата, за да допринесе за ускоряването на инфлацията. А сега на къде? Междувременно глобалният спад в промишлеността и силно конкурентните условия натискат надолу цените на всичко - от облекло до домакински стоки. Централните банки се борят да осмислят един свят с ниска инфлация, високи нива на дълг и бавен растеж. Основният проблем в момента се очертава начинът, по който те анализират икономиката, и предположенията, които правят за това как хората и бизнесът ще реагират на монетарните промени. Както призовават функционерите на ЕЦБ нужна е координация между паричната политика на централните банки и фискалната политика на правителствата. Но дали заради търговската несигурност или заради забавящата се глобална икономика не много правителства са готови да увеличат фискалните си разходи в момента.  ", "date": "2019.12.27", "title": "Годината, в която централните банки трябваше да спасят световната икономика"}
{"url": "http://www.classa.bg/%D1%81%D0%B2%D1%8F%D1%82/item/404077-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%B8%D0%BC%D0%B0-%D0%BA%D0%BE%D1%80%D0%B0%D0%B1,-%D1%81-%D0%BA%D0%BE%D0%B9%D1%82%D0%BE-%D0%B4%D0%B0-%D0%B7%D0%B0%D0%B2%D1%8A%D1%80%D1%88%D0%B8-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Руският президент Владимир Путин заяви, че Русия има кораб, който да полага тръби, за да бъде завършено изграждането на газопровода \"Северен поток 2\", предаде Ройтерс, като се позова на в. \"Комерсант\". Руският президент е говорил за кораба на среща на водещи руски бизнесмени вчера късно вечерта. Според изданието Путин е казал, че завършването на проекта може да се удължи във времето с няколко месеца заради санкциите. Американският президент Доналд Тръмп миналата седмица наложи санкции на \"Северен поток 2\", замислен от Москва да заобиколи Украйна и да увеличи газовите доставки през Балтийско море до Германия, най-големия енергиен потребител на Русия.     Швейцарско-холандската компания Allseas обаче преустанови работа по проекта заради санкциите, пише БТА. Нейни два кораба полагаха тръбите на \"Северен поток 2\". Газпром купи през 2016 г. кораб за полагане на тръби, наречен \"Академик Черски\", като идеята беше той да бъде използван като краен вариант, ако европейските компании преустановят работа по проекта. Източник от Газпром е заявил обаче, че средната скорост на \"Академик Черски\" по полагане на тръби е по-ниска от тази на единия от корабите на Allseas. Преди да бъдат наложени американските санкции на компании, строящи \"Северен поток 2\", руски представители бяха казали, че той ще бъде задействан преди или около средата на 2020 г.  ", "date": "2019.12.27", "title": "Путин: Русия има кораб, с който да завърши \"Северен поток 2\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404058-%D0%BA%D0%B0%D0%BA-%D0%BA%D0%BE%D0%BB%D0%B5%D0%B4%D0%B0-%D1%81%D1%8A%D1%81%D0%B8%D0%BF%D0%B2%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "За мнозина Коледа е едно приятно време от годината, което, по възможност, да прекараш с най-близките си хора, да разменяш подаръци с тях и да хапваш обилно. Някои природозащитни групи обаче не са така благосклонно настроени към празника, когото определят като \"най-голямото ежегодно бедствие за околната среда в света\". Коледа се отбелязва по различни начини, дори само на територията на Европа. В Швеция тържествата започват още от 13 декември, а в Испания празникът идва с лотарийна мания. Но без значение как се празнува, Коледа най-често е свързана най-вече с консумация. Проучване в осем европейски държави показва, че домакинствата там са похарчили средно по 445 евро през 2017 г. за храна и напитки по празниците, както и за подаръци. Начело на класацията е Великобритания със средно 639 похарчени евро на домакинство, а най-спестовни от участвалите в проучването са били холандците - с \"едва\" 341 евро, отлетели за храна и подаръци. Но до какво води тази огромна консумация на стоки? Ето пет начина, по които Коледа съсипва планетата: 1. Планини от боклук Всяка Коледа количеството боклук във Великобритания нараства с 30 процента, показва проучване на компанията за обработка на отпадъци Biffa. Тук попадат и около 365 000 км хартия за опаковане на подаръци, която не подлежи на рециклиране. Дължината й е достатъчна, за да бъде \"опакован\" екваторът девет пъти. 1 милиард картички също отиват в кошчето.     От природозащитната група \"Хъбъб\" предупреждават, че според прогнозите около 12 милиона коледни пуловера вероятно са били закупени тази година само от британците, въпреки че в гардеробите на Острова вече висят 65 милиона такива. Къде е проблемът? Според групата коледният пуловер е сред \"най-лошите примери за бърза мода\". Два на всеки пет пуловера се носи само веднъж в годината - по време на празниците. Освен че се добавят към традиционния коледен боклук, изследването на \"Хъбъб\" подчертава, че повечето нови пуловери съдържат пластмаси. 2. Спорът около коледните дръвчета \"Истинска или изкуствена елха\" е ежегодна дилема. И ако сте от хората, които мислят, че изкуствената елха е по-добрият избор, може би не сте напълно прави. Според организацията Carbon Trust истинската елха има \"значително по-малък\" въглероден отпечатък от изкуствено дърво, особено ако се подходи правилно към нейното изхвърляне. Изчисления на организацията са показали, че ако една двуметрова елха бъде изхвърлена в сметище, при гниенето си тя ще има отпечатък от около 16 килограма въглероден диоксид. Дърво, което бъде изгорено, засадено повторно или раздробено, ще произведе едва около 3,5 кг въглероден диоксид. От друга страна, двуметрова пластмасова елха има отпечатък от около 40 кг въглероден диоксид, заради енергоемките производствени процеси. Изводът е, че собствениците на изкуствена елха трябва да я използват поне десетилетие, за да е равно нейното отражение върху околната среда на това на едно изхвърлено по правилния начин истинско дърво. 3. Опасни подаръци Повечето от играчките, с които децата ще си играят под елхата, са произведени в Китай. През 2017 г. Европейският съюз (ЕС) е внесъл играчки на стойност 7,4 милиарда евро, докато износът се равнява на едва 1,4 милиарда. По данни на Евростат 86 процента от играчките са от Китай. Някои от тези продукти обаче могат да съдържат небезопасни нива на забранени химикали. Тази година национални власти са блокирали 248 вида играчки от продажба в ЕС (което се равнява на десетки милиони) след като тестове в тях са показали високи нива на токсични химикали. Повечето от тези проблемни продукти - 88%, са пристигнали от Китай, сочи доклад на НПО-то Европейско бюро за околна среда (EEB). Миналата година Шведската агенция по химикалите е тествала 106 продука от онлайн-продавачи извън ЕС и в 40 от тях открива забранени вещества като олово, фталат и кадмий. От EEB посочват, че в страните от ЕС се наблюдава вълна от подобни опасни китайски играчки. На местата, където инспекторите разполагат с достатъчно ресурси, се върши добра работа, но от организацията се чудят колко още опасни продукти остават незасечени. 4. Вечерята Най-голямото отражение върху околната среда, породено от (пред)коледната вечеря, идва от месото. Това какво месо ще изберете за трапезата влияе върху щетите за околната среда. Вечерята с пуешко например има по-малък въглероден отпечатък от тази с телешко или агнешко (а при вегетарианските опции отражението е още по-малко). Килограм протеин от телешко или агнешко месо може да генерира от 643 до 749 кг въглероден диоксид - което са повече емисии от тези на пасажер, летящ от Лондон до Ню Йорк. Изследване на Университета в Манчестър показва, че обичайната вечеря с пуйка има въглероден отпечатък от 20 кг CO2. Ястията на Бъдни вечер в България би трябвало да са постни, но колко са хората, които спазват изрично традицията? Вариант за любителите на месото е да пробват полското меню за празника, в което основно място има шарана. Проблем са и хранителните отпадъци. Във Великобритания всяка Коледа се изхвърлят около 2 милиона пуйки и 74 милиона пая с месо. 5. Да летиш към дома си по Коледа     Прогнозите са, че около 250 милиона европейци ще пътуват из континента, за да прекарат празниците със семействата и приятелите си. Средно на всеки се пада по 516 км - приблизителното разстояние от Париж до Амстердам. Една четвърт от тези пътници ще пътува със самолет. Това движение допълнително ще задълбочи проблемите с парниковите емисии в Европа. От 2005 г. насам въглеродният отпечатък на авиацията на Стария континент е нараснал с 20% и продължава да расте със средно 4 процента годишно. В момента е отговорен за около 2,5% от всички вредни емисии в света. Ако авиацията беше държава, тя щеше да е шестият най-голям замърсител - по-опасна за природата дори от Германия.  ", "date": "2019.12.27", "title": "Как Коледа съсипва планетата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404059-%D1%80%D0%B0%D0%B2%D0%BD%D0%BE%D1%81%D0%BC%D0%B5%D1%82%D0%BA%D0%B0-%D0%BD%D0%B0-2019-%D0%B3-%D0%BE%D1%82-%D0%BB%D1%8E%D0%B1%D0%BE%D0%BC%D0%B8%D1%80-%D0%B0%D0%BB%D0%B0%D0%BC%D0%B0%D0%BD%D0%BE%D0%B2", "text": "  С коя дума бихте описали годината и защо? За мен думата на годината е „комуникация“. Защото това беше годината, в която комуникациите доказаха своята същност, намериха правилното си място като една от най-важните функции в жизнения цикъл на всяка организация, станаха абсолютно незаменима част от управлението на какъвто и да е процес. Все повече се разбира, че вече даже липсата на комуникация може да доведе до кризисни ситуации. Кое е най-важното събитие, белязало 2019 г.? Не знам дали има едно събитие, което да е белязало цялата година. Изборите оказаха сериозно отражение върху дейността на политиците и институциите. И то два пъти. Което доста пренареди приоритетите на много сектори от обществения живот. Провалът с комуникацията на Стратегията за детето, както и с комуникацията на промените в Закона за социалните услуги, маркираха поредна стъпка в отстъплението пред ретроградни опити за връщане на обществото ни в средновековието. А кое събитие, което смятате за важно, е минало извън радара на медийното внимание? Много малко медии обърнаха внимание на новата официална дефиниция на ПР. И то от страна на ИПРА, една от най-големите световни организации на ПР-специалисти. А именно, че ПР-ът вече е неизменна и важна част от управленската функция във всяка една организация. Това, освен, че ще промени начина, по който работят всички организации - частни компании, държавни и административни институции, НПО-та и всички други, налага спешна промяна в разбирането за образователни потребности и смяна на всички програми по комуникация. Свидетели сме на тотална промяна на цял сектор, което не се случва често. Кои очаквания за 2019 г. не се оправдаха? Надявах се политиците през тази година да осъзнаят в по-голяма степен своята отговорност. Да мислят повече стратегически, а не за собствената си изгода или оцеляване. За съжаление мнозина от тях не се оказаха на нужното ниво за днешния ден. И се опитаха да компенсират функционалните си липси на стратегическа отговорност като манипулират хората към разделение, страх, застой. И говоря не само за България, а за целия свят. Вместо визия как да живеем по-добре в бъдещето, ние получавахме огромни порции носталгия към някакво минало. Кой беше най-големият абсурд за последните 12 месеца? Един от абсурдите беше липсата на избор. Политическата класа дотолкова е остаряла и неадекватна, че нямаше значение за кого се гласува. Отново говоря в глобален план. Корбин по никакъв начин не е алтернатива на Джонсън. Демократите така и не успяха да убедят хората, че са алтернатива на Тръмп. Даже Макрон се оказа, че не е никаква алтернатива на статуквото, а започна да търси враг, когото да набеди за вътрешните им френски проблеми. По целия свят нямаше и един визионер, който да начертае някакво възможно бъдеще. Не случайно хората търсеха водачество в бизнес лидери като Илон Мъск. Коя книга ви направи най-голямо впечатление тази година и защо? Мога да спомена три книги, които ми направиха впечатление от много, изчетени напоследък. Насим Талеб, \"Да заложиш своята кожа\". С малко остър език, и малко преразказана математика, показва как човек трябва да рискува, да сложи себе си на изпитание, за да може да постигне каквото и да е. Много е отрезвяваща и се надявам повече хора да я прочетат. Защото все още любимият национален спорт на българина е да стои вкъщи пред телевизора и да ругае външния свят за всичко, без да има желание да направи и най-малкото усилие. Джо Абъркромби и неговата фентъзи вселена. Прекрасни идеи, страхотна история, лек и увличащ стил. Още един нов свят. Есетата на Тери Пратчет. Някои от тях е писал след като разбира, че е болен от Алцхаймер и му остава много малко време. Жаждата за живот прозира от всяка страница. Разтърсващо. Кой филм ви хареса най-много тази година и защо? Несъмнено това е краят на сагата за \"Отмъстителите\". 10 години, повече от 20 филма, цяла една нова вселена. Всичко концентрирано в един филм. Въпреки негативната атака от страна на старото поколение режисьори, това ще е бъдещето на киното. По-добре ли е България на прага на 2020 г. в сравнение с края на 2019 г.? Някои сектори несъмнено са много по-добре. Някои не са. Няма еднозначен отговор. А и всеки лично си преживява успехите и проблемите. За съжаление, светът е едно тревожно място, където политиците все повече търсят лична изгода и разделение. А това не е позитивна тенденция. Какво очаквате от 2020 г.? Надявам се политиците да осъзнаят високата си отговорност да ни преведат през тези неспокойни води на съвремието. И поне малко да прозрат през мъглите на времето и да ни покажат пътят към бъдещето. Или по-скоро да не ни пречат да си го извървим. Очаквам и все повече развитие на комуникацията и установяването й като основна управленска функция. 2020 ще бъде още по-добра за целия комуникационен сектор.", "date": "2019.12.27", "title": "Равносметка на 2019 г. от Любомир Аламанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404060-%D0%B9%D0%BE%D0%BD%D1%87%D0%B5%D0%B2%D0%B0-%D0%B8%D1%81%D0%BA%D0%B0-%D0%BF%D0%BE%D0%BC%D0%BE%D1%89-%D0%BE%D1%82-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%81%D1%80%D0%B5%D1%89%D0%B0-%D1%81%D0%B5-%D1%81-%D0%BA%D1%8C%D0%BE%D0%B2%D0%B5%D1%88%D0%B8", "text": "България продължава да е най-корумпираната държава в ЕС, хората живеят в бедност, а журналистите са сплашвани и лишавани от възможност за работа. Тази картина на България описва българската евродепутатка Елена Йончева пред швейцарския вестник „Тагесанцайгер“. „Помогнете ни, госпожо Фон дер Лайен. Не е достатъчно да се правят само изявления, при Вашето посещение в София премиерът Борисов размонтира микрофоните на журналистите в залата за пресконференции, за да не могат да задават неудобни въпроси“ Йончева посочва и че сега, след като вече има европейски главен прокурор, тя ще се срещне с нея и ще й предаде документите от разследванията си за корупция в България. „Важно е да стане ясно на българските политици, че не могат да отклоняват европейски пари безнаказано“, обръща се Йончева. „2,5 милиона от общо 7 милиона души население са напуснали България, 1,5 милиона живеят под прага на бедността“, обобщава Йончева. Тя посочва и че 40-50% от парите еврофондовете за инфраструктурни проекти биват отклонявани към корумпирани политици. „Състоянието на улиците е катастрофално. 12 месеца след построяването им се налагат вече основни ремонти“, казва още тя. Пръскане против хлебарки  Евродепутатката описва и случая, в който според български журналисти олигарси, близки до премиера Борисов, са купили на негова млада приятелка къща за 800 000 швейцарски франка в Барселона. Тя посочва и че няма доказателства за това, а българската прокуратура не е отговорила на запитването й, затова сега очаква отговор от испанската, пише още Club Z. Йончева разказва и за повдигнатите срещу самата нея обвинения в пране на пари. „Като журналистка правих документални филми за телевизията на един банкер, срещу когото по-късно бе повдигнато обвинение в пране на пари. Сега ме обвиняват, че парите, с които съм работила, са мръсни пари и е трябвало аз да знам за това. По тази причина се иска имунитета ми. В очите на хората сега и аз излизам престъпница“, казва тя. Журналистите с критически глас срещу управляващите нямат шанс за работа. Наложи се една от най-популярните журналистки в страната да започне да кара такси, тъй като не й дават да работи, разказва в интервюто още българската евродепутатка. „Журналистите в България не биват убивани, правителството има други средства да ги унищожава. Те са заплашвани и се прави така, че да не могат да си намерят работа. Страхуват се, а това води до автоцензура. Най-лошото е, че преди имахме медийна свобода. Да, беше трудно и трябваше да се борим. Но бяхме по-напред от съседката ни Румъния. Днес сме на 11-о място и става все по-лошо. А медийната свобода е основата за всяка демократична система“, посочва тя. Европейските средства за медии се разпределят от правителството. Който пише срещу него, не получава от тях, обяснява още бившата журналистка. На въпрос защо Еврокомисията критикува липсата на демокрация в Унгария и Полша, а мълчи за България, тя отговаря: „Това се питат и хората в България. Много са убедени, че е имало сделка между бившия шеф на ЕК Юнкер – той да си затваря очите, а българските евродепутати да подкрепят политиката му“, казва Йончева  ", "date": "2019.12.27", "title": "Йончева иска помощ от Фон дер Лайен срещу корупцията в България, среща се с Кьовеши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404061-%D0%BA%D0%B0%D0%BA%D0%B2%D0%BE-%D0%B4%D1%80%D1%83%D0%B3%D0%BE-%D0%BE%D1%87%D0%B0%D0%BA%D0%B2%D0%B0%D1%82%D0%B5-%D0%B2-%D0%B0%D0%B1%D1%81%D1%83%D1%80%D0%B4%D0%B8%D1%81%D1%82%D0%B0%D0%BD-%E2%80%93-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B8-%D1%80%D0%B8%D0%BD%D0%B0%D1%82-%D0%B1%D0%B5%D0%B7-%D1%81%D0%BD%D1%8F%D0%B3,-%D0%B3%D1%80%D0%B0%D0%B4%D0%BE%D0%B2%D0%B5-%D0%B4%D0%BE-%D1%8F%D0%B7%D0%BE%D0%B2%D0%B8%D1%80%D0%B8-%D1%81%D0%B0-%D0%BD%D0%B0-%D0%B2%D0%BE%D0%B4%D0%B5%D0%BD-%D1%80%D0%B5%D0%B6%D0%B8%D0%BC", "text": "По празниците се опитах да съм малко по-позитивен, но просто не се сдържах. Пак ли ще ни спасяваш, Бойко?  Пак ли спасителю? Ама ти от себе си трябва да ни спасиш и от цялата ти некадърна и корумпирана кохорта довела ни до това положение. Не е ли смешно – България да е в челните места в Европа по водни ресурси, и да има източени язовири и режим на водата? Няма такъв цинизъм – воден режим в град до голям язовир. А знаете ли също, че са изхарчени и усвоени стотици милиони левове от Европа за водни проекти? Как да знаете! И в същото време бащицата на нацията излиза безпардонно обграден от камери и лични ПР-и да си прави реклама как ще ни спасява. И пред камерите дава инструкции и разпорежда! После да му целуваме ръка. Всеки изминал ден от това престъпно управление ни води към дъното. Само за месец Декември вижте още какво се случи. Депутатите най-нагло си гласуваха си 8 лева субсидия, Хюндай Електрик обяви, че напуска България, медицинските ни сестри продължават да протестират, хванаха 800 тона незаконен боклук предназначен за България, а пък баце Бойко иска да си купува нов правителствен самолет. До там я е докарал. Спасил ни е от всички проблеми, време е да си купи нов самолет. Все пак имаше излишък. А 4 от 5те най-бедни района в Европейския Съюз продължават да са в България, според Евростат. А ние ще продължаваме да си пием калната вода, ще дишаме мръсният въздух и ще си броим излишъците Имаше и един комичен, но много показателен случай – снегорин в София навъртял над 3000 километра без да има сняг. Какво друго очаквате в Абсурдистан – снегорини ринат без сняг, градове до язовири са на воден режим. А тези, които си правят реклама по телевизията и са реално отговорни – трябва да са с пранги, а не заобградени от ПР-и и камери.      ", "date": "2019.12.27", "title": "Какво друго очаквате в Абсурдистан – снегорини ринат без сняг, градове до язовири са на воден режим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404062-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B7%D0%B0%D0%B1%D0%BB%D1%83%D0%B4%D0%B8,-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D0%BA%D0%BE%D0%BB%D0%B5%D0%B4%D0%B0", "text": "Коледата - този най-светъл семеен празник и тържество на християнските добродетели е същевременно символ на голямото преяждане и на многото заблуди. Ето най-разпространените от тях.       Божият син е роден в ясла Поне така се твърди. Но е погрешно. Никъде в Библията не се споменава нищо за ясла, споменава се само това, че наблизо е имало вол и магаре. Оттук и заключението, че рождествената сцена е в ясла. А мястото на всяка ясла е в конюшнята.     Дядо Коледа е творение на \"Кока-Кола\" Това твърдение също издиша. Вярно е, че историческата личност Свети Николай Мирликийски и епископ на Мира е бил човек по-скоро със стройна фигура. Но не производителят на безалкохолната напитка, а един германски имигрант в САЩ за първи път е изобразил добрия старец такъв, какъвто го познаваме днес: закръглен и със зачервени, издути бузи. Томас Наст, родом от германската област Пфалц, нарисувал през 1862 година за списание \"Harper's Weekly\" добродушния и белобрад старец като приносител на дарове. Неговият \"Санта Клаус\" се наложил бързо и до днес първообразът му е използван за изобразяването на Дядо Коледа.     Коледата е бяла... Статистиката сочи, че снежните Коледи са по-скоро изключение, отколкото правило. Дори в Мюнхен, където обичайно е най-заснежено в Германия, само две от всеки пет Коледи са бели. И колкото пó на север се върви, толкова по-зелено става. ... и настъпва на 24 декември Грешка! На 24-ти отбелязваме Бъдни вечер. Неслучайно германците наричат празника \"Свята вечер\" (Heiligabend) - т.е. вечерта, която предшества големия празник Рождество Христово. На 26 декември всичко свършва Според католическия канон, Коледа не приключва на втория ден от коледните празници - 26 декемви, нито на 6 януари, Богоявление. Празникът всъщност продължава чак до Сретение Господне (2 февруари). На този ден божията майка Мария отишла с Младенеца в храма, за да го представи на Бога, както изисквал Мойсеевият закон. Поверието гласи, че на 40-тия ден след раждането на мъжка рожба майката е чиста и отново може да прекрачва Божия храм.     На Фарьорските острови Коледата продължава цели 21 дни, а на Филипините - от 16 до 24 декември. Филипинците вярват, че ако ходят на черква всеки ден по време коледните празници, всичките им желания ще се изпълнят. Коледната елха - прастара традиция Мнозина са убедени, че обичаят да се украсява дърво за Коледа е много стар. В действителност традицията води началото си едва от 19 век, като първоначално само богатите са можели да си позволят да притежават жива елха за празника. Именно те обаче слагат началото на истинска надпревара в украсяването, пред която днешните представи за скъпа или разточителна украса направо бледнеят. Така например през 1807 г. по-малкият брат на Наполеон - Жером Бонапарт - отрупал елхата си със свидетелства за направени от него дарения на поземлени имоти.", "date": "2019.12.27", "title": "Най-големите заблуди, свързани с Коледа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404063-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B8%D1%87%D0%BA%D0%BE-%D0%B2%D1%8A%D1%80%D0%B2%D0%B8-%D0%BF%D0%BE-%D0%BF%D0%BB%D0%B0%D0%BD-%D0%BF%D0%BE-%D1%82%D0%B5%D1%85%D0%BD%D0%B8%D1%8F-%D0%BF%D0%BB%D0%B0%D0%BD", "text": "За онези, които дърпат конците в България, изминаващата 2019 година бе радостна и ползотворна. Всичко върви \"по план\". А най-голямата \"радост\" бе успешната \"смяна на караула\" в прокуратурата       Готвейки се за този текст, ми се стори, че е редно да започна с нещо като извинение. Но се сетих, че вече съм го правил, и открих това: \"Тази тема не е подходяща за Коледа и хич не се връзва с празничната атмосфера. Мнозина обаче не ѝ обръщат внимание и през останалата част от годината - защото изобщо не я забелязват, не им се вярва, или просто не искат да си развалят настроението. Тя обаче отдавна е тук. Първоначално тих и подмолен, напоследък процесът става все по-видим - правовата държава в България се изпразва от съдържание.\" Символът на 2019 година Написал съм тези думи точно преди година. Но когато нещата се повтарят, човек може да препише от себе си. Още повече, че сега процесът, за който става дума, е значително напреднал и още по-видим. Поне за мен най-яркият и концентриран образ на този процес изглежда така:  Центърът на София, граждани протестират срещу избора на нов главен прокурор. Сред тях - незнайно откъде събрани и докарани групи малки, големи и още по-големи мутри. Телевизионна репортерка пита неколцина защо са тук. \"Срещу Гешев\", \"Долу Гешев!\", казва един. \"Закона Гешев, за Гешев\", казва друг. \"За Гешев, да!\", поправя се първият. Трети носи лист с надпис: \"Гешев е расист\". \"Знаете ли какво пише тук?\", го пита репортерката. \"Да, Гешев - радост!\", отвръща той и раздава от същите листове на останалите. Никой не го поправя. Така командированите по улиците на София неграмотни менте-протестиращи родиха крилатата фраза, която символизира подмяната, лъжата и смисъла на цялата година. И може да послужи като нейна равносметка. За кого 2019 беше ползотворна? Да, за онези, които дърпат конците в държавата, изтичащата година бе видимо радостна и ползотворна. Тук става дума не толкова за разпределянето в правилна посока и усвояването на публични ресурси, за придобиването на нови активи и натрупванията по офшорни сметки. На този фронт нещата изглежда също си вървят както трябва, или поне не се е чуло за някакви неблагополучия или провали. Е, стават дребни гафове - например да се разчуе за някой и друг апартамент или къща за гости, но за това си има предпазни бушони, следите бързо се потулват и всичко се забравя. Нещата са под контрол, защото отдавна овладените най-различни регулаторни, надзорни и контролни органи и институции изпълняват възложените им задачи перфектно, като напълно \"независимо\" прилагат закона в зависимост от това за кого се отнася. Затова, например, може една и съща сделка да е забранена за един и позволена на друг; може голяма чужда компания непрекъснато да опитва и все да не успява да се освободи от бизнеса си, понеже явно още не си е намерила \"подходящия\" купувач; може очевидно най-ниската оферта в концесионен търг да бъде предпочетена пред останалите... Най-голямата \"радост\" Всичко това обаче не би било възможно без контрола върху прокуратурата - най-могъщата институция в държавата, ядрото на системата. Затова основната цел, свръхзадачата на 2019 година бе инсталирането на този пост на \"правилния\" човек. А успешното ѝ изпълнение, за което бе впрегнат целият властови, политически и медиен ресурс, е най-голямата \"радост\" на годината. Впрочем, \"радостта\" стана двойна, след като старият главен прокурор с почти пълно парламентарно единодушие бе настанен на овакантената ръководна длъжност в т.нар. антикорупционна комисия. Така че, пасиансът се нареди идеално и двете законодателно побратимени силови институции, които практически могат да правят каквото си поискат, ще продължат работа в приемственост и синхрон между своите ръководители. Кой какво да очаква? Те се кълнат, че няма да вършат тази работа \"селективно\" и ще се отнасят еднакво към всички. Човек би могъл да им повярва, ако не е чувал за пълната липса на присъди за корупция по високите етажи на властта. Ако е забравил как едни и същи разследвания и обвинения ту се активираха и повдигаха, ту се спираха и снемаха според това дали съответните хора са на власт или не. Или ако не бяха набиващите се на очи големи отсъствия в разследването и сред обвиняемите за аферата КТБ. \"Следва да се притесняват всички хора, които нарушават закона и така е във всяка демократична държава\", казва новоизбраният главен прокурор. Проблемът е обаче, че далеч повече основания да се притесняват имат останалите. И особено несъгласните, неудобните, конкурентите, пречещите по един или друг начин в политиката, в бизнеса, в медиите. Мнозина вече станаха жертва на системен тормоз и произвол. Всичко това обаче не би било възможно без контрола върху прокуратурата - най-могъщата институция в държавата, ядрото на системата. Затова основната цел, свръхзадачата на 2019 година бе инсталирането на този пост на \"правилния\" човек. А успешното ѝ изпълнение, за което бе впрегнат целият властови, политически и медиен ресурс, е най-голямата \"радост\" на годината. Впрочем, \"радостта\" стана двойна, след като старият главен прокурор с почти пълно парламентарно единодушие бе настанен на овакантената ръководна длъжност в т.нар. антикорупционна комисия. Така че, пасиансът се нареди идеално и двете законодателно побратимени силови институции, които практически могат да правят каквото си поискат, ще продължат работа в приемственост и синхрон между своите ръководители. За да отбиват критиките, и новият, и старият главен прокурор ги определят като политически мотивирани. И се оплакват от политически натиск и политически опити за дестабилизиране и унищожаване на прокуратурата. Всъщност, въпросът кой кого контролира е доста спорен. По-скоро с информацията и инструментите, с които разполагат, двете силови институции могат да държат в зависимост, да изнудват и, когато преценят, да се разправят с всеки политик и всяка партия. Тъй че за някои в един момент може и да се окаже, че днешната голяма \"радост\" е била преждевременна и излишна.", "date": "2019.12.27", "title": "В България всичко върви \"по план\". По техния план."}
{"url": "http://www.classa.bg/%D1%81%D0%B2%D1%8F%D1%82/item/404064-%D0%B2-%D0%B8%D1%80%D0%B0%D0%BD-%D0%BD%D0%B5-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BD%D0%B8%D1%89%D0%BE-%D0%B4%D0%BE%D0%B1%D1%80%D0%BE", "text": "Военни заплахи, икономическа криза и брутално потушени протести - така изглежда отминаващата година за Иран. През март предстоят парламентарни избори, но изгледите за подобрение са незначителни.       \"От една криза преминаваме в следващата, без да настъпват подобрения.\" Бившият депутат Газем Шоле Сади не пести критиките: \"Политическата система е в задънена улица. Демократичните сили вече не са в състояние да вземат необходимите решения и да ни изведат от кризата\". Подобно на мнозина други, и Сади е разочарован от т.нар. \"реформи\" и от \"умерените\", които спечелиха парламентарните избори през 2016-а. \"Те ни показаха, че нямат какво да кажат. Възлови решения като повишаването на цените на бензина бяха взети без тях. А те дори нямаха смелостта да се противопоставят на това спорно решение.\" Изводът на бившия депутат: \"Духовният водач продължава да управлява сам тази страна\". Позицията на Хаменей укрепва Американската стратегия на \"максимален натиск\", изострените санкции на САЩ само укрепиха позициите на иранския духовен и политически водач Аятолах Али Хаменей. Той и водената от него мощна Революционна гвардия държат повече от всякога на засилването на съпротивителните способности на Иран срещу САЩ. И не допускат да им се опонира. През май 2018-а САЩ едностранно излязоха от ядреното споразумение с Иран и сега с \"максимален натиск\" искат да накарат Иран да подпише ново, всеобхватно споразумение. То би трябвало да включва и иранската регионална политика, и ракетната програма на страната. Действително - ислямската република се намира в най-тежката криза за 40-годишната си история. Но отстъпки не се очертават. Под натиска на санкциите духовният водач отхвърля каквито и да било преговори със САЩ, вместо това създаде съвет, който да развива и прилага политиката на \"максимален отпор\" срещу САЩ. Противник на Хаменей във Вашингтон е Службата за контрол на чуждестранните състояния към Министерството на външните работи, която отговаря и за санкциите срещу Иран. Именно тази служба наложи максимално строги санкции спрямо Иран, от които особено засегната е нефтената индустрия - основният източник на приходи за страната. В отговор Иран започна от май насам постепенно да излиза от ядреното споразумение. Освен това Техеран заплаши, че ще блокира Ормузкият проток, през който се транспортира една трета от изнасяния нефт. \"Или всички ще могат да продават нефта си, или никой\", заяви иранският президент Хасан Рохани. През лятото напрежението ескалира - след серията атаки срещу нефтени танкери (по отношение на които Иран отрича каквото и да било участие) и обстрела на един американски дрон се стигна на ръба на война. Поскъпването на бензина и неговите последствия Междувременно положението в Иран става все по-тежко. Създаденият от духовния водач Национален съвет за съпротива - който е противоконституционен, както посочва юристът Газем Шоле Сади, има за задача да провежда твърда политика на икономии и да намали субсидиите - парите не достигат. Заради американските санкции нефтеният износ на Иран се е свил с над 80 процента. Поради това в средата на ноември Съветът реши да въведе дажби за бензина и същевременно да увеличи цените на силно субсидираното гориво. Поскъпването неизбежно се отрази на хората със средни и ниски доходи, а и по линия на ефекта на доминото ръстът в цените на бензина доведе до увеличение на цените на следващи стоки и услуги. Очевидно бе, че поскъпването на цените на горивата ще предизвика протести, които силите за сигурност бяха готови брутално да потушат. Яснота по въпроса колко в крайна сметка са жертвите, няма. В последния доклад на Амнести Интернешънъл се говори за 304 загинали при вълненията. Правозащитникът Реза Кандан не храни никакъв оптимизъм за бъдещето: \"Никой не иска да поеме отговорността и никой няма решение. Въпрос на време е хората да излязат отново на улицата. Това, което ни чака, е време на терор и насилие\". Във връзка с парламентарните избори през март бившият депутат Газем Шоле Сади прогнозира, че избирателната активност ще е ниска - хората са твърде разочаровани от Рохани и от политиците-реформатори. От това печелят консерваторите и хардлайнерите, които могат да разчитат на твърд електорат. Но Сади казва също следното: \"Все едно е кой ще спечели изборите - накрая така и така само един човек взима решенията за всичко\". Това е 80-годишният аятолах Али Хаменей. Той е болен и краят на управлението му се вижда. Но какво ли ще се случи със страната оттам нататък? Сигурно е само, че консерваторите ще бъдат в още по-добра изходна позиция спрямо умерените в борбата за наследник на аятолаха.  ", "date": "2019.12.27", "title": "В Иран не предстои нищо добро"}
{"url": "http://www.classa.bg/%D1%81%D0%B2%D1%8F%D1%82/item/404065-%D1%89%D0%B5-%D1%81%D0%BF%D1%80%D0%B0%D1%82-%D0%BB%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%B6%D0%B5%D0%BD%D0%B8-%D0%B2-%D1%82%D1%83%D1%80%D1%86%D0%B8%D1%8F", "text": "Стотици жени в Турция загинаха от насилие и през тази година. Правителството разчита много на едно мобилно приложение за спешни случаи. Но в дългосрочен план му липсва политическа воля  за справянето с проблема.       Насилието срещу жени постоянно стъписва турската общественост - и през 2019-а   влязоха във вестникарските заглавия. Критиците твърдят, че турското правителство и правосъдието не се отнасят сериозно към този вид насилие. Но нарастващото възмущение в интернет-общността и твърдият ангажимент на групите в защита на женските права поставят турското правителство под натиск - политиците са принудени да се ангажират повече с темата. Затова през март 2018 година две министерства - на вътрешните работи и на семейството - се заеха със създаването на механизъм за спешни случаи - мобилното приложение \"KADES\". Програмата може да алармира в случай на опасност, например когато жена е подложена на насилие. Тя позволява още чрез GPS да се установи точното местонахождение на застрашеното лице, за да може полицията бързо да стигне дотам.  Успех ли е \"KADES\"? Както съобщават от вътрешното министерство, за 21 месеца 353 334 души са си инсталирали приложението, а 16 500 души вече са го използвали. \"Това, че програмата е била свалена толкова много пъти, показва, че има все повече  . Те си инсталират приложението от страх\", коментира правозащитничката Ялчънър Симсек. Становището на вътрешното министерство е, че програмата дава положителен ефект, тъй като в сравнение с предходната година случаите на домашно насилие са намалели с 19 процента. Но Ялчънър Симсек е скептична по отношение на това дали \"KADES\" защитава ефективно жертвите на този вид насилие. \"Ние пробвахме програмата, тя функционира\", казва тя. Но е по-важно след натискането на копчето да има последствия за извършителите на тези нападения. \"Искаме да бъде оповестена статистика за тези случаи\", казва още правозащитничката. 430 убийства през 2019 Организацията \"Ние ще спрем убийствата на жени\" вече е регистрирала 430 убийства от началото на годината. Наред с  , турската общественост беше шокирана от неотдавнашното убийство на Филиз Текин от Измир: преди две седмици жената беше пребита от алкохолизирания си мъж, тъй като не изглеждала достатъчно поддържана. И тъй като извършителят отказал на пострадалата лечение в болница, осем дни по-късно тя починала от раните си.      Групите, защитаващи правата на жените, се надяват, че общественият натиск, породен от случаи като този, ще доведе и до обществена промяна, която да бъде поддържана не само от гражданското общество, а и от политиците. Гюлсюм Кав от Платформата за борба с убийствата на жени смята, че \"програмата \"KADES\" естествено трябва да бъде изпробвана\". Същевременно тя подчертава, че законите за защита на жените трябва да се прилагат по-ефективно от правосъдието. \"Трябва да се предприемат стъпки за практическото приложение на  . Тя най-накрая трябва да бъде реализирана от отговорните институции\", подчертава Кав. Истанбулската конвенция е многостранно споразумение на Съвета на Европа за превенция и   от 2011-а година. Турция ратифицира конвенцията преди пет години и прие съответния закон за приложението ѝ. Но на практика, както посочват критиците, правните норми на конвенцията не се прилагат и предвидените мерки за помощ и за защита на жените не са реализирани. Липсва политическа воля Макар с пускането в действие на \"KADES\" правителството да демонстрира добра воля за предотвратяване на насилието срещу жени, засега липсва политическата воля за трайно разрешаване на проблема. Когато на 25 ноември 2 000 жени се събраха на протест в Истанбул в Международния ден срещу насилието спрямо жени, полицията разпръсна демонстрацията с гумени куршуми и сълзотворен газ.  ", "date": "2019.12.27", "title": "Ще спрат ли убийствата на жени в Турция?"}
{"url": "http://www.classa.bg/%D1%81%D0%B2%D1%8F%D1%82/item/404066-%D0%BE%D1%82-%D0%B7%D0%B0%D0%B3%D1%80%D0%B8%D0%B6%D0%B5%D0%BD%D0%BE%D1%81%D1%82-%D0%B7%D0%B0-%D1%82%D0%B8%D1%80%D0%B0%D0%B4%D0%B6%D0%B8%D0%B8%D1%82%D0%B5", "text": "Шофьорите на камиони, които по Коледа не могат да се приберат вкъщи, не са много. Но има и такива - предимно хора от Източна Европа, които остават по паркингите в Германия, далеч от семействата си, самотни и нещастни.       Пасторът Ханс-Георг Ортлауф-Блос от Майнц заедно със своите колеги, които говорят румънски и полски, се е впуснал да помага и да разведри самотниците и обикаля тировете от врата на врата. Влиза в ролята на душеспасител - шофьорите могат да разговарят с него за делника си, за своите грижи и нужди. \"Ако децата им са болни, а те са далеч и не могат да направят за тях нищо, няма как да се чувстват добре\", разказва Ортлауф-Блос пред радио SWR1. Радост, любопитство, но понякога и неприязън: на такива реакции се натъкват мисионерите, които не биха желали да създават безпокойство - ако видят, че завесите на кабинката са спуснати, просто отминават. Но ако установят, че шофьорът още е буден, чукат и се опитват да влязат в контакт. \"Повечето хора са от Източна Европа - към 80 процента. Затова сме превели определени текстове на различни езици. Когато разбера какъв език говори човекът, мога да му дам да прочете нещо. И това е някакво разбирателство, макар да не можем да подхванем разговор\", разказва Ортлауф-Блос. Междувременно душеспасителите на тираджиите са издали и книга, наречена \"On Tour\". Тя съдържа съвети, свързани с делничните задължения на шофьорите на камиони, както и \"храна\" за душата: текстове от Библията, импулси и молитви. Както посочва Ортлауф-Блос, професията на тези хора е много тежка: в продължение на месеци те са далеч от семейството и приятелите. Към което се добавят натискът на времето и ниското заплащане. \"По-рано това бяха царете на шосетата, а днес имат по-скоро лош имидж\", обобщава пасторът. За да не се чувстват самотни и нещастни Той вижда като своя задача това - да покаже на тираджиите, че са ценени, и да им изрази благодарност. \"Не става дума за мисия - шофьорите имат нужда от някого, който да се вслуша в тревогите и грижите им или просто да ги изслуша\", обяснява пасторът пред \"Кирхенцайтунг\". Около една трета от хората отказват да разговарят с него - ако например имат лоши спомени от \"Свидетелите на Йехова\", които също обикалят паркингите. \"Мислят, че и ние сме като тях\", споделя душеспасителят. Но ако приеме разговора, шофьорът получава от пастора и колегите му благословено дървено кръстче за кабината и книгата \"On Tour\". Раздадените досега екземпляри са над 350, като към книгата се предлага и компактдиск с избрани пасажи от нея и музика. Една от главите е пълна с полезни съвети към шофьорите - съдържа номерата за връзка с телефони на доверието, адресите на сайтове, предлагащи помощ за душата онлайн, координатите на синдикати, правни съветници, но също така - и идеи как да се избегне заспиването на волана или пък как би трябвало да изглежда здравословният хранителен режим. В края на книга са изброени църквите, разположени по германските автомагистрали. \"Те са важни за много от шофьорите\", посочва Ортлауф-Блос. В разговорите му с тираджиите централно място заемат проблемите и грижите, вярата и религията не са от решаващо значение. Но ако веднъж се установи доверие, мнозина започват да засипват пастора с думи - разказват за семействата си в родината, показват му снимки на децата си. Той е наясно, че не може да промени нищо в положението на шофьорите - но може да ги спаси от самотата. \"Наистина става дума за душеспасението като помощ\", казва Ортлауф-Блос.", "date": "2019.12.27", "title": "От загриженост за тираджиите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/404067-%D0%B4%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D1%88-%D0%B8%D0%B4%D0%B5%D0%B8", "text": "Изискванията при банковото финансиране и регулациите за кредитните институции често ограничават средствата за инвестиции при изпълнението на проекти, които обещават добър доход, но известен риск. Някои фирми, с подчертана иновационна насоченост, не са в състояние да отговорят на пазарните изисквания, въпреки че притежават оригинална и перспективна идея. От четири години и половина възможностите за среща на фирмите с инвеститорите са по-големи след създаването на Фонд мениджър за финансови инструменти в България.  С Фонд на фондовете държавата управлява средства от 1,2 млрд. лева по четири оперативни програми , които предоставят капитал в развитието на компании, смятани за рискови. В България, през програмния период 2014-2020 г. европарите, отделени от грантовете, се прилагат като финансови инструменти, обединени в една обща сметка – Фонд на фондовете.  Тези средства трябва да подкрепят проекти и дейности с добавена стойност, като повече от половината от  тях са насочени към кредитиране на общинска и екологична инфраструктура, а останалите към финансиране на предприемачество и социална икономика със заеми и дялови инвестиции. Стимули за икономиката Към момента  портфолиото на Фонда включва 18 инструмента с различна структура . Те са насочени към предоставянето на заеми (различни форми на кредитни подобрения, като гаранции или схеми за споделяне на риска) или финансиране на рискови инвестиции с различни по обхват и размер алтернативни инвестиционни фондове. Да срещнеш предприемачи Средствата са от  ОП “Развитие на човешките ресурси“, ОП “Иновации  конкурентоспособност“, ОП „Околна среда“ и ОП „Региони в растеж“ , са насочени към проекти, които потенциално биха могли да започнат да се самоиздържат, като осигуряват инвестиционна подкрепа чрез заеми, гаранции или дялово участие. Фонд на фондовете избира финансовите посредници – банки, фондове, кредитни и други финансови институции, а от  своя страна избраните финансови мениджъри мобилизират допълнителен частен капитал и значително увеличават публичния ресурс, за да стигне той до крайните получатели. Финансовите инструменти дават възможност за възвръщане (рециклиране) на средствата, които могат да бъдат използвани повторно. Да инвестираш в бъдещето Големите общините и утвърденият на пазара частен сектор в повечето случай са изградили или работят по изграждането на модели за проекти, кредитирани от банки, и в този смисъл дълговото финансиране е познато и се подкрепя от Фонда, за да се подобрят параметрите на финансирането (напр. лихви, размер на обезпечението, дългосрочност, гратисен период). Традиционният бизнес модел на банковото финансиране, обаче, както често и регулациите, ограничават предлагането на средства за рискови инвестиции, особено в стартиращи предприятия. Така стартъп компаниите, особено тези които залагат на  иновативни технологии  и процеси на работа, рядко са в състояние да си осигурят каквото и да е дългово финансиране, независимо колко е оригинална или перспективна тяхната идея, заради риска. Но за стратегическите цели, да се подпомогне икономическото развитие на България, най-перспективни се оказват новите и бързорастящи иновативни компании, които помагат за общия технологичен напредък на българското стопанство, като откриват нови пазари и по този начин генерират качествен растеж и заетост. Достъпът до бизнес експертиза, контакти и менторство осигуряват развитието на бизнеса. Очакванията обаче за реализиране на доходност от рискови инвестиции не винаги се случва. Световната практика показва, че в най-добрия случай едва 10% от компаниите са успешни и намират своята ниша в конкурентната пазарна среда. Тези, които прескочат бариерата, обаче връщат вложените пари  от три до пет години след  предоставянето на финансиране чрез продажба на дяловете на нови или съществуващи инвеститори, погасяват със средства от фирмата кредит, когато стартъпът се развие и получи банков заем, или вземат капитал чрез първично публично предлагане (IPO). Финансови инструменти като модел на растеж През настоящия програмен период  2014-2020 г. на европейските структурни и инвестиционни фондове (ЕСИФ), подобно на предходния, почти няма друга възможност за рисково финансиране в страната, извън подкрепата, предоставена  от бюджета на ЕС. Близо  една четвърт от средства, включени във Фонда на фондовете са насочени към реализиране на общо шест финансови инструмента за дялови и квази дялови инвестиции , включително и фонд за технологичен трансфер. Инструментите на Фонда за такива инвестиции обхващат почти целия жизнен път на едно предприятие – от бизнес идеята до експанзията на международните пазари. Така например, трите фонда за ускоряване и начално финансиране подпомагат най-ранната фаза – от идеята и започването на дейността. Фондът за рисков капитал от своя страна подкрепя високо-технологични компании в следващата фаза от тяхното развитие, когато бизнес моделът им е вече повече или по-малко установен. Фонд Мецанин/Растеж поема фирмите в сравнително зрял етап на развитие, като целта на финансирането  е разрастване на пазарните им позиции и засилване на конкурентоспособността им. Да последваме парите През тази година Фондът завърши редица процеси, свързани с тези инструменти, като успя да започне инвестиционните периоди по три различни инструменти, завърши процедурите по избор на фонд мениджъри за други два и започна процеса на избор за трети. По този начин, се реализират на пазара всички инструменти в портфолиото на Фонда на фондовете, свързани с дялови инвестиции. От конкурсите, които направи Фонд на фондовете, се разбра, че съществува  сериозна конкуренция и между фонд мениджърите , които управляват инвестиционните фондове. Първият от фондовете за ускоряване и начално финансиране, който е предназначен за предприемачи в най-ранен етап на развитие на своя бизнес, се управлява от “ Иновейшън Акселерейтър България “ АД.  Със средства в размер на 30,5 млн. лева ще се финансират иновативни бизнес идеи на стартъпи в сектори като здравеопазване, образованието, транспорт и логистика, лека промишленост, дигитализация и други. През избрания посредник, парите трябва да достигнат над 200 предприятия, като инвестициите във фаза ускоряване са до 100 хил. лева, а във фаза начален етап могат да достигнат до 2 млн. лева. Фонд на фондовете избира финансовите посредници – банки, фондове, кредитни и други финансови институции, а от  своя страна избраните финансови мениджъри мобилизират допълнителен частен капитал и значително увеличават публичния ресурс, за да стигне той до крайните получатели. Финансовите инструменти дават възможност за възвръщане (рециклиране) на средствата, които могат да бъдат използвани повторно.       Идеи за растеж Фонд на фондовете избра  Обединение „Витоша Венчър Партнърс“  да управлява втория публичен фонд за стартъпи в най-ранните фази от тяхното развитие, които оперират предимно във високотехнологичните индустрии.  Размерът на публичните средства е 35,6 млн. лева, като отделно ще бъде мобилизиран частен капитал от най-малко 10%. Избраният посредник ще финансира най-малко 76 предприятия, като размерът на инвестициите във всяко едно от тях е в диапазон от 30 хиляди до 2 млн. лева. Фондът ще идентифицира и подкрепи перспективни стартиращи компании като им помага с капитал и ноу-хау, срещу което ще придобие миноритарен дял в капитала им. Иновации за надграждане Финансовият посредник „ Ню вижън 3 “ ще реализира третия фонд за ускоряване и начално финансиране от 53,4 млн. лева за инвестиции в стартъпи с иновативни бизнес идеи.  Чрез него ще се стимулират високотехнологични предприятия със силен екип и доказан бизнес модел, като приоритетните сегменти са разработки на изкуствен интелект, блокчейн технологии и финтех иновации. Той също предоставя стратегическа и управленска подкрепа на компаниите, както и менторство. В края на май Фонд на фондовете подписа договор с „ Морнингсайд Хил “ ООД за управление на Фонд за рисков капитал, който ще инвестира 67 млн. лева, като 47,1 млн. лева от тях са предоставени от Фонд на фондовете, а останалите са под формата на частно съфинансиране. Високо-технологични фирми с изразен рисков профил кандидатстват за финансиране, за да разраснат дейността си. Това, което отличава инструментът, е значителният размер на индивидуалните инвестиции, които ще бъдат осъществени за всяка подкрепена компания, от 1,5 до 7 млн. лева. Прогнозите са през  януари да се подпишат и първите договори. Да стъпиш на пазара Уникален по рода си продукт предоставя Фонд Мецанин/Растеж. Фонд на фондовете проведе и процедура за избор на фонд мениджър за най-големия си фонд за дялово инвестиране, който предвижда реализация на публични средства в размер на 75,3 млн. лева, с допълнителното частно финансиране от минимум 28,5 млн. лева. Фондът ще финансира фирми в зряла фаза и с потенциал за растеж. Като доказателство за качеството на структурата на инструмента, процесът привлече четири изключителни като качество инвестиционни екипи с богат международен опит. Всеки един от тях би допринесъл значително към развитието на цялостната екосистема в страната, когато приключат всички елементи от процедурата за договаряне и се изпълнят условията за старт на инвестициите в компании. Догодина се очаква да заработи и уникалният по рода си  Фонд за технологичен трансфер , по който вече изтича срока за кандидатстване на професионален фонд мениджър. Целта на инструмента е да подпомага научно-базираното предприемачество и приложните изследвания, като се стреми да задълбочи връзката между науката и бизнеса. Заеми за по-красиви и удобни градове Най-големият по размер на публичните средства инструмент на Фонд на фондовете е  Фонд за градско развитие , насочен основно към финансирането на градската среда. Благодарение на заделените над 350 млн. лева публичен ресурс, ще бъде осигурено финансиране в размер над 540 млн. лева за развитие на българските градове. От близо година, Фонд на фондовете е договорил управлението на инструмента на два консорциума  Фонд за „Устойчиви градове“ и Регионален фонд за градско развитие , които включват водещи институции като ОББ, Банка ДСК, ФЛАГ, Фонд за устойчиви градове. Вече са разгледани и одобрени за финансиране проекти и инициативи, чиято реализация е в ход. Инвестиции в екология  Фонд на фондовете си партнира с Европейската банка за възстановяване и развитие за осигуряване на значително по размер финансиране на българските ВиК дружества чрез комплексен финансов инструмент, който допълва безвъзмездната финансова помощ. Вече се предоставят инвестиционни кредити в размер на почти 450 млн. лева. В подкрепа на социалното предприемачество От близо две години на пазара е финансов инструмент насочен към предоставянето на микрокредити за стартиращи предприемачи и социални предприятия. Партньорите на Фонд на фондовете, Микрофонд и СиС Кредит, вече са кредитирали над сто предприятия, като програмата беше разширена с допълнително договорени средства, като в изпълнението се включи и Първа инвестиционна банка. Друга подобна инициативата започва през следващата година за предоставяне на портфейлна гаранция към още български банки. Финансов инженеринг 2020 г. Европейските фондове ще функционират и след 2020 година, но вече изглеждат по различен начин, затова в приоритетите на Фонд а на фондовете е да ползва европейските пари от финансов инженеринг. Остава  немалък ресурс, заделен за финансови инструменти по оперативните програми. Фонд на фондовете ще продължи с микрокредити по ОП \"Иновации и конкурентоспособност\".  Другото интересно и важно е  финансирането за сектор  „ Отпадъци” .  По предварителна оценка е заложено по тази линия да се дават безлихвени кредити на обща стойност 50 млн. лева.  Прогнозите са по тази линия  привлеченият ресурс от бъдещите финансови посредници да е минимум от 10 %, като средствата от Фонд на фондовете ще са без лихви, такси и комисионни. Очаква се Европейската комисия да одобри промяна в оперативната програма, с което да бъдат допуснати за финансиране нови дейности. Фонд на фондовете ще обяви процедура и от догодина ще работи п ортфейлна гаранция по ОПИК, насочена към иновации и енергийна ефективност . Освен малки и средни фирми, до този ресурс достъп ще имат и големи предприятия. Гаранцията ще е безплатна и за банките, и за крайните получатели, като поетият риск ще е до 80%. От Фонд на фондовете информират, че една от целите е през 2020 г. да се разшири палитрата от инструменти с ресурс по други програми. Два нови инструмента  ще предоставят финансиране след като се подпишат  договори с Министерството на земеделието, храните и горите за кредитиране на земеделски стопани и по Програмата за морско дело и рибарство.  ", "date": "2019.12.27", "title": "Да финансираш идеи"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/404055-%D0%B7%D0%B0%D1%89%D0%BE-%D0%B2-%D1%81%D0%B5%D0%BB%D0%BE-%D0%B3%D1%80%D1%8A%D0%BD%D1%86%D0%B8-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BD%D0%B0-%D0%B1%D0%B0%D0%B1%D0%B8%D1%82%D0%B5-%D0%B4%D0%B0-%D0%B7%D0%B0%D0%BC%D1%80%D1%8A%D0%BA%D0%B2%D0%B0%D1%82-%D0%B2-%D1%81%D0%BA%D0%B5%D0%BD%D0%B5%D1%80%D0%B0", "text": "С редки изключения всеки, който идваше в славното балканско село Грънци, било да похапне от прочутото кисело мляко в глинено гърне, било да получи полезен съвет или обнадеждаващо напътствие, довтасваше по добре познатия стръмен, но изрядно поддържан планински път. Сега обаче неочакваните гости бяха избрали да хванат Клиничната пътека. Лесно ще се досетите, Клиничната пътека нямаше нищо общо със здравеопазването. По-точно казано, единственото общо между тях беше, че пешеходният туризъм укрепва здрав дух в здраво тяло. И толкоз. Зевзекът, кръстил точно така пътеката през чукарите, вероятно е имал предвид, че тя е толкова стръмна, та не знаеш дали изобщо някога ще смогнеш жив да я извървиш, преди да каталясаш и да се откажеш. Пришълците в бели престилки наистина имаха вид на каталясали туристи. Колкото пътеката им беше взела дъха, толкова и внушителната, продълговата метална кутия, която шестима от тях мъкнеха на рамо ги беше порядъчно омаломощила. Пришълците обаче не се предаваха и определено не даваха никакви признаци, че могат да се откажат насред път. Колоритът на групата допълваше една червендалеста леля на средна възраст и с понапреднали килограми, която крачеше встрани, като за по-голяма стабилност по камънака тя се подпираше на масивен бастун от яко дърво. Същият този бастун служеше не само за помощно средство в планинските условия, но и за утвърждаване на авторитета ѝ пред носачите в бели престилки, които, щом забавяха ход, се налагаше да опитат здравината на съоръжението в ръката на червендалестата леля. Така не оставаха никакви съмнения, кой е шефът. Затова, когато групата пристигна на площада насред славното балканско село Грънци и невинните данъкоплатци с огромна почуда видяха, че странният метален предмет е истински медицински скенер, те без колебание се обърнаха именно към дамата с бастуна: – Добре дошла, ти, както изглежда, си Здравната реформа, но защо мъкнете този скенер по урвите? Ние скенер отдавна си имаме.     – Точно такъв баш нямате – отвърна троснато Здравната реформа и потропа върху капака на скенера. Отвътре се чуха глухи стенания, прекъсвани от молба за помощ с изнемощял бабешки глас. – Я, по-тихо! – властно изрече Здравната реформа и пак тропна с бастуна по ламарината, този път доста заканително. – Ако не беше забравила паролата, отдавна да си навън. Сега ще мълчиш! – Защо тормозиш бабата? Или са ти възложили да намаляваш бройката на пенсионерите? Дефицита в пенсионния фонд така ли оправяш? – възмутиха се невинните данъкоплатци. – Нищо подобно! Ние винаги се грижим за бабите, но сега нещо се обърка и точно тази баба не можем да я извадим – взе да обяснява Здравната реформа. – Най-вероятно е сбъркала паролата и компютърът на скенера дал на късо. – Във вашия скенер с парола ли се влиза? – Не, влиза се с електронна здравна карта. С чип! – С чип? Като в банкомат? – Точно така! Внасяш си парите за здраве, зареждат ти чипа и, ако редовно си плащал, пъхаш се в скенера да ти разглеждат съставните части. Ако пък си забравил някоя вноска, няма излизане. – Е, как така? – чудят се невинните данъкоплатци. – Ами, ей така! – компетентно отвръща Здравната реформа. – Нарича се двойно осигуряване, че много тарикати се навъдиха напоследък. Кой платил, кой не платил, ходят при някакви хакери да им магерят чиповете и успяват да минат метър. Затова измислихме тази хватка с паролата. – Нещо като „Сезам, отвори се!”? – Точно тъй. Паролата получава само онзи, който си е платил. Толкова е сложна, че никой хакер не ще я разгадае. Влиза тарикатът в скенера, мисли си, че ни е надхитрил и остава безкрайно изненадан, като не може да излезе. Той хитър, ама и ние хитри. Казвай паролата! Забравил я бил. Като си я забравил, дай телефона на жена си, ще ѝ се обадим да ти плати здравните вноски, а щом дойде с платежното тук, веднага те пущаме. Страхотна система! Е, на това му се казва реформа, нали? Цъкат с езици невинните данъкоплатци от славното балканско село Грънци и не могат да повярват, колко са напреднали софиянци в здравеопазването. И все пак гложди ги един въпрос: – Хубаво, де, като ви е толкова страхотна системата, какво прави горката баба вътре? Нали за пенсионерите плаща любезната ви държава? – Бабешки работи! – отвръща Здравната реформа. – Объркала паролата, компютърът решил, че искат да го измамят,блокирал и ни напред ни назад. Как ли не се мъчихме, не ще и не ще. Добре някой се сети, че тук при вас има един факир на техническите науки, който всичко оправял. Затова сме се домъкнали, че ако почне бабата душа да бере, има да ни носят роднините по Страсбург, ще ни сринат рейтинга като едното нищо. – Доколкото разбираме, чакаш нашият човек да ти даде вярната парола? – Точно така. – Ами, опитай тогава тази: Varvi_po_diavolite! Паролата се оказа като „Сезам, отвори се!” и бабата, още замаяна, но с усмивка на лице изскочи пъргаво от скенера. Докато успеят да ѝ се нарадват, невинните данъкоплатци така и не разбраха, как Здравната реформа се беше изнесла на бегом надолу, за по пряко по Клиничната пътека. Ще си потроши краката от бързане. От универсалната парола ли се бе стреснала, що ли? Но видимо нямаше намерение да се връща по тези места. Оттогава по традиция в славното балканско село Грънци вече е забранено на бабите да замръкват в скенера. Ей, така, за всеки случай…     От  (  )", "date": "2019.12.27", "title": "Защо в село Грънци забраниха на бабите да замръкват в скенера?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404056-27-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 537 г. в присъствието на император Юстиниан I тържествено е осветена новата църква „Света София\" в Константинопол.   През 1703 г. е подписан е Метуенския договор между Португалия и Англия за преференции при внос на португалски вина в Англия.   През 1872 г. призори турски заптиета обграждат Къкринското ханче и след кратка схватка залавят Васил Левски.   През 1939 г. при земетресение с епицентър край град Ерзинджан (Турция) загиват около 39 000 души.   През 1945 г. е създадена Световната банка   През 1945 г. Белгия става членка на ООН.   През 1945 г. Корея е разделена на Северна Корея и Южна Корея.   През 1946 г. в България е създадена дирекция \"Въздушни съобщения\".   През 1978 г. в Испания се установява демокрация след 40-годишна диктатура на генерал Франциско Франко.   През 2003 г. петима военнослужещи от първия български батальон в Ирак загиват при терористично нападение срещу военната база \"Индия\" в иракския град Кербала.   През 2007 г. при самоубийствен атентат е ранена Беназир Бхуто, премиер на Пакистан. По-късно тя умира от раните си.  ", "date": "2019.12.27", "title": "27 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404057-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%BD%D0%B8-%D1%80%D0%B5%D0%BB%D0%B8%D0%B3%D0%B8%D1%8F-%D0%B2-%D1%83%D1%87%D0%B5%D0%B1%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "Рождество Христово е един от двата най-големи християнски празника. И макар идеята за Коледа, гирляндите, лампичките, подаръците и романтичната обстановка да измества значително религиозната част на празника, отново имаме повод да си спомним за нея и то по един полемичен начин. В интервю за БГНЕС белоградчишкият епископ Поликарп, викарий на софийския митрополит отново призова за въвеждането на задължително религиозно образование в училищата. За Светия синод тази позиция е повече от ясна. От години оттам настояват МОН да наложи в учебната програма за учениците изучаването на религията. Засега оттам още не се поддават на тези искания. Големият въпрос обаче е необходими ли са наистина подобни уроци по религия в училищата? Позицията на Синода е ясна и е продиктувана от собствения му интерес. Но какво може да изкара обществото от този предмет? Някой ще каже, че това ще доближи децата в училищна възраст до Бог, ще им помогне да разберат по-добре православните традиции и норми на поведение, и дори ще ги отвори към духовното в един свят на материализма. Напълно възможно е и това не трябва да се пропуска като фактор, особено като се има предвид, че живеем в един наистина материалистично настроен свят.     Това, което е проблемният момент обаче е, как точно ще се преподава този предмет, ако в крайна сметка бъде приет и наложен от МОН? И доколко самият Синод ще има решаваща роля за преподаването? Защото, каквото и да си говорим, в този си вид БПЦ е една от причините за това отдръпване на хората от религията. Загубата на социалната сила на Църквата, на движещия й благотворителен елемент, който да я издига като морален фактор, определено отблъсква много хора. Добавете към това и всички тези скандали през годините - от Мадона до ролексите, бентлитата и едрите момчета за охрана. На практика през последните десетилетия у нас Църквата беше далеч по-близка до бизнеса (да си спомним за съмнителното раздаване на архонтски титли), отколкото до обикновените хора. Така у нас религията отдавна е загубила верската си стойност - и заради 45 години комунизъм и агентурно внедряване в редиците й, и заради още 30 живот в сянката на едни по-големи дни. В момента православието вече случи не толкова за демонстриране на вяра, а по-скоро е социално-политическо самоопределение, с което очертаваме границите около себе си. Да, може би въвеждането на религиозно образование може и да преодолее тази стена и да обърне отново хората (и най-вече младите) към духовното. Но наистина много зависи как ще се преподава и от кого. Защото наистина има значение дали в учебната програма папата ще бъде наричан еретик, а кукерството и половината празнични обичаи от фолклора - излишно езичество, което трябва да бъде премахнато. Защото БПЦ все още запазва рязко ограничен и догматичен взор що се отнася до развиващия се свят. А това няма да помогне никому. Ако ще се преподава религия в училище, най-добрият вариант е да се преподава за религиите, а не директно, дървено богословие. За децата далеч по-ценно ще е да научат основните постулати и идеи на световните религии, отколкото да бъдат забити в канони и в отричане на всяка друга вяра извън православната. Истината е обаче, че вяра силом не се преподава. И дори религията да бъде вкарана в училище, дори тя да е под формата на някакво вероучение, ако в самото общество няма място за нея, тя едва ли ще поникне и там. Така че ако БПЦ иска наистина уроци по религия в учебната програма, трябва да се насочи първо към самото общество и да преоткрие ролята си в него. Едва тогава ще може да претендира за нещо повече.  ", "date": "2019.12.27", "title": "Трябва ли ни религия в учебната програма?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404048-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D0%B4%D0%BE%D0%BD%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "23-годишната дъщеря на Мадона напоследък попада в обективите на папараците дори по-често от известната си майка. П рипомняме, че преди време      Сега 23-годишната й наследничка Лурдес Мария Чиконе Леон бе изловена полугола. Не само това. Тя бе в компанията на гаджето й, а двамата бяха на плаж в Маями, За слънчевите бани Лурдес избра неоново жълти бикини.     Удобно седнало на шезлонг, момичето нанасяше слънцезащитен крем и се наслаждаваше на лъчите .   Гаджето й лежеше наблизо и периодично влизаше в диалог с любовника си.         Компанията им правеше и самата 61-годишната Мадона. По-рано звездата заяви, че отменя три свои концерта поради здравословни проблеми и реши да си поеме малко дъх, за да продължи турнето Madame X. „За мен е голямо удоволствие да се представям с шоуто си всяка вечер, а отмяната на изпълнения е малко наказание. Но сега изпитвам непреодолима болка. Трябва да почивам и да следвам препоръките на лекаря, за да се върна с нова сила и да продължа турнето“, написа преди време Мадона в Instagram. Певицата замина на почивка в Маями не само с дъщеря си и гаджето й, но и с новия си любовник - 26-годишният танцьор от екипа й Ахламалик Уилямс.", "date": "2019.12.27", "title": "Щерката на Мадона се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404049-%D0%B1%D0%B0%D1%89%D0%B0-%D0%BD%D0%B0-2-%D0%B4%D0%B5%D1%86%D0%B0-%D1%82%D1%80%D0%B8-%D0%B4%D0%BD%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0-12-%D0%B3%D0%BE%D0%B4%D0%B8%D1%88%D0%BD%D0%B0-%D1%83%D1%87%D0%B5%D0%BD%D0%B8%D1%87%D0%BA%D0%B0", "text": "47-годишен мъж изнасили 12-годишно момиче в Москва, като се предполага, че е правил секс и с друго още по-малко момиче - на 9 години. По-рано бе съобщено, че 12-годишната ученичка изчезна на 20 декември и бе открита три дни по-късно. През цялото това време тийнейджърката била в апартамент в компанията на 47-годишния Игор Толстошейн. Момичето се запознало с мъжа в Интернет. Игор наел жилището за интимни срещи. Там той извършил сексуални действия срещу момичето.      Става ясно още, че мъжът започнал да си пише с ученичката преди година. Полицаите намерили кореспонденции със стотици момичета в телефона му. В същото време Игор Толстошейн е известен организатор на тематични военни младежки игри, женен е и има две деца. Когато ученичката била в наетия от него апартамент, Игор я изнасилвал в продължение на три дни. Източниците знаят и за друг инцидент - според тях мъжът е правил секс с 9-годишно момиче от Беларус, с което е дошъл след няколко седмици чатене и според кореспонденцията той й е дал пари за това. Срещу Игор е образувано наказателно дело по член 132 от Наказателния кодекс на Руската федерация („Насилие над непълнолетни\"). Мъжът е арестуван от два месеца.", "date": "2019.12.27", "title": "Баща на 2 деца три дни изнасилва 12-годишна ученичка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404050-%D0%B0%D0%BD%D0%B4%D1%80%D0%B5%D0%B0-%D0%B8-%D0%BC%D0%B8%D1%82%D0%BA%D0%BE-%D1%81%D0%B5-%D0%BF%D0%BE%D0%BC%D0%B8%D1%80%D0%B8%D1%85%D0%B0", "text": "Андреа и Митко Димитров сложиха край на грандиозния скандал, който избухна заради публикация на певицата след концерта на „Планета“. Двамата вече са се помирили, въпреки острите думи, станали медийно достояние.   За обрата в отношенията им съобщи в социалните мрежи фолк звездата като изля в дълъг пост своите обяснения за новата ситуация и публикува обща снимка с бившия си продуцент. „Различните хора в една и съща структура, общо взето произвеждат качествено подобни резултати. Когато има проблеми или резултатите не са очакваните, не е трудно да намерим някой или нещо, с което да обвиним. По-често отколкото си даваме сметка обаче системите сами предизвикват кризите, а не външните сили на индивидуалните грешки.     Много често смятаме, че структурата е някакво външно ограничение за индивида. Обаче структурата в комплексните живи системи, означава базови взаимовръзки, които контролират поведението в човешките системи. В структурата се включва и начина по който хората вземат решения. “Оперативните политики”, чрез които превръщаме възприятия ,цели,правила и норми в действия. В човешките системи, хората често разполагат с потенциални лостове,които не използват. Защото са склонни да мислят единствено за собствените си решения и да пренебрегват начина, по който тези решения се отразяват на другите. Хората от света на бизнеса обичат герои. Отрупваме с похвали и повишения, тези които постигат видими резултати, ако обаче нещо се обърка интуитивно чувстваме, че някой нещо е сгрешил. Истински дълбоко и различно прозрение е да започнеш да виждаш,че системата причинява собственото си поведение.  Всички ние сме готови да обвиним някой друг – конкурентите,пресата,променливите настроения на пазара,правителството-за собствените си проблеми. Системното мислене показва, че няма отделен друг. Ние и другия сме част от една и съща система. Лечението се крие в отношенията ни с “врага” това се отнася не само за моето поведение, но и за това на Митко Димитров. Защо написах всичките тези неща по горе? Защото се опитах да открия проблема на конфликт между мен и Митко Димитров.  Очевидно заедно сме в една система, която за всички Вас е част от индустрията, наречена “поп фолк”, но за нас е много повече. Тя е нашият живот. И двамата сме повлияни от промяната,която настъпва не само в музиката в България, а и в самата държава. Очевидно всеки един от нас има своя поглед над нещата и своя проекция как трябва да се случват нещата в музиката. Да, нападнах го, защото знаех, че имаме проблем, който не сме разрешили помежду си. Не оправдавам нито неговите постъпки, нито моите. Но осъзнах, че сме достатъчно интелигентни да намерим решение на тази драма,която за съжаление стана публично достояние.     Разговорът, който проведохме помежду ни ме накара да осъзная,че и двамата сме наранени от случващото се по един или друг начин.  Затова ще си позволя да цитирам Ангела Меркел. “Навсякъде трябва да развием фин слух и усет за малките забележки, които предизвикват подхвърлени изречения. На такива забележки често се гледа несериозно и под мотото: „Той или тя не го мисли сериозно“. Все пак нетолерантността и расизмът в никакъв случай не се изразяват най-напред в насилие. Опасни са не само екстремистите. Опасни са също и онези, които подклаждат предразсъдъците, които разпалват чувство на презрение. Колко важни са тук чувствителността и будното съзнание за това кога започват разграничаването, омаловажаването на човешкото. Равнодушието и небрежността често стоят в основата на процеса на бавно нарастващата бруталност у човека. Думите могат да станат дела.”   Силно вярвам,че успяхме да намерим консенсус,в който вместо врагове да бъдем обединени под една идея, а именно: “място има за всички под слънцето, а това слънце е именно музиката”. Имам ясното усещане и силно се надявам, че оттук нататък можем да бъдем партньори и приятели, които си имат доверие“", "date": "2019.12.27", "title": "Андреа и Митко се помириха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404051-%D1%85%D0%B8%D1%82%D0%BB%D0%B5%D1%80-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B0%D0%BB-%D0%B1%D0%B8%D0%B1%D0%BB%D0%B8%D1%8F%D1%82%D0%B0", "text": "Оказа се, че Хитлер е пренаписал Библията. Смята се, че вярващите са изгорили почти целия тираж. Ето защо за Библията на Хитлер дълго време не се знаеше почти нищо. Учените все пак са намерили няколко екземпляра в германските църкви - още в края на осемдесетте. Историята не беше широко оповестена. За \"заповедите от фюрера\" и други особености на \"Библията на Хитлер\" разказа специалистът по религиозна история на Третия райх Ханс Йогбас. Няколко британски и германски вестници публикуваха сензационни новини наведнъж: Библия бе открита, редактирана от Адолф Хитлер. През 1940 г. фюрерът отпечатва повече от 100 хиляди копия на \"собственото си Свето писание\". [null] Смята се, че вярващите са изгорили почти целия тираж.      \"През 1939 г. Хитлер събра група от богослови, които трябваше да пренапишат Новия завет и да докажат, че Исус не е евреин\", казва Йогбас. През 1940 г. книгата „Германците с Бога\" е преразказ на Новия завет според Хитлер, като се предполага, че това произведение ще стане десктоп на германците - наравно с \"Моята борба\". Според Йогбас богословите на Райха изключват от молитвата всички думи с еврейски корени, като \"халилуя\" и „месия\". И името \"Йерусалим\" беше заменено с \"Вечният Божи град\".      Разпятието на Исус Христос беше представено като резултат от борбата му с евреите. Като доказателство германските учени са публикували произведение с 250 страници. \"Исус е наистина роден в Назарет, но той е ариец, а не евреин\", твърдят учените. И накрая, най-важното - Хитлер \"редактира\" десетте библейски заповеди, като довежда броя им до 12. И безмилостно премахва такива \"остарели призиви\" като \"не убивай\" и \"не кради\". Заповеди от Хитлер: ", "date": "2019.12.27", "title": "Хитлер пренаписал Библията!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404052-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес трябва да избягвате всякакви финансови инвестиции. Дори ако решите да купите нещо за дома, помислете сто пъти. В семейния живот, ще ви е необходимо чувство за хумор, но не се шегувайте без мярка. Особено, ако любимият не е склонен към такава комуникация. Възможно е успешно пътуване, в което да вземете някого от приятелите или децата. Препоръчително е да се постараете да блеснете, ако сте поканени на голямо събитие или парти. Вие сте очарователни, това е неоспоримо. Възможно е получаване на пари, изгодни оферти или договор със западни партньори. Всичко, към което упорито сте се стремили, ще започне да се осъществява. Наблюдавайте за здравето си, по-често излизайте на чист въздух. Ще се почувствате като царе на ситуацията, дори ако наскоро сте имали много проблеми. Хората около вас ще ви слушат, а началниците постоянно ще искат съвети за реализиране на проектите. Може неочаквано да получите невярна информация, но тя ще касае любимия човек. Пътуванията извън града, ще бъдат много вълнуващи.   Предстои ви, да се сблъскате с трудности в професионалната област. Ще трябва дори да се обърнете към някои инстанции, за да си върнете статута и вашите пари. Неприятните моменти в процеса на разговор с приятел, се опитайте да пренебрегнете. Не се знае, какво може да кажете в пристъп на гняв. Станете като катализатор, за да избегнете конфликтите. Ще бъдете обект на всеобщо внимание, ако не се откажете да отидете на парти или масово събитие. Така искахте слава, сега и се насладете. Проблемите в битовата сфера, ще ви дойдат като гръм от ясно небе. Не се опитвайте да избягате от тях, а още от сутринта се заемете с решаването им. Вечерта е идеална за романтична среща. Днес ще бъдете зарити с работа, но нито едно дело, няма да успеете да доведете до края. Възможен е истински спад както в настроението, така и в организма. Старайте се да улавяте вдъхновението дори и в най-дребните неща и подредете мислите си. Благоприятно ще се развиват финансовите въпроси, това ще позволи вечерта да пазарувате. В любовта, не се връщайте към минали отношения. Колкото и да е невероятно, днес мечтите ви могат да се сбъднат. Във всички начинания, ви очакват велики победи. Всички, ще ви завиждат! В работата се очакват интересни срещи, както и съдържателни разговори. Но от бизнес пътувания, засега се откажете, за да не се натоварвате само с дела. Отделете време за любов. Завистливи хора, ще клюкарстват зад вашият гръб, но няма да ви пука. Ще сте щастливи и весели както никога. Ето какво прави истинското вдъхновение. Ще са необходими много време и усилия, за да убедите партньорите в някоя изгодна оферта. Бизнеса е сериозно и крехко нещо, което вече разбирате. Мъдро решение, ще трябва да вземат семейните.   Препоръчва се да не се хвърляте от една страна към друга, а да заемете твърда позиция в работата. Може би, ще трябва да се разкъсвате между обажданията на любим човек и преговори с колеги. Тревогата от загубата на пари, ще съсипе настроението ви. Но ако обмислите всичко предварително, лесно ще излезете от ситуацията. Ще сте енергийно изтощени. Но това не е причина да се откажете от проектите наполовина, а също и да спорите с по-опитни партньори. Здравословни проблеми не са изключени, ако имате проблеми със сърцето. Ако успеете да защитите капитала си, бюджетът няма да пострада. В никакъв случай не оставяйте битовите проблеми на заден план, заемете се веднага с тях. Трябва да направите отстъпки на един от партньорите си, за да запазите своето достойнство и бизнес. Друг път нямате, не се правете на герой. Финансите ще бъдат попълнени, от връщането на стари дългове. Но няма да останат за дълго във вас - парите ще отидат за битови дела. В любовната връзка има охлаждане, разберете се в себе си. Днес е добре да присъедините колегите си към вашата работа, за да завършите успешно проекта, започнат по-рано. И повярвайте, никой няма да се обиди. Освен това, проектът ще бъде е успешен и печеливш. В отношенията с роднините, се наблюдава известно отчуждаване. Възможно е ежедневната ви заетост, да е оставила своя \"отпечатък\".", "date": "2019.12.27", "title": "Дневен хороскоп 27 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404053-%D1%81%D0%B2-%D0%BF%D1%8A%D1%80%D0%B2%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D1%80%D1%85%D0%B8%D0%B4%D1%8F%D0%BA%D0%BE%D0%BD-%D1%81%D1%82%D0%B5%D1%84%D0%B0%D0%BD", "text": "  След   и след   словото Господне бързо се разпространявало, и числото на вярващите растяло всеки ден. Юдейските началници и членовете на синедриона с ожесточение и гняв виждали успехите на новото учение. След като предали Иисуса Христа на позорна  , те се надявали, че с Него ще загине и Неговото слово. Но сега те видели, че смирените рибари безстрашно и гръмко проповядват името на възкръсналия Христа, Който възлязъл на небето и седнал отдясно на Бога; че те правят чудеса, чрез едно допиране изцеряват болни и дават зрение на слепи; че на всички езици те разпространяват учението на Христа и че думите им, изпълнени с необикновена сила, увличат множество люде, готови с радост да напуснат своите семейства и домове, за да станат последователи Христови.     Виждайки всичко това, юдейските началници започнали силно да се тревожат и да взимат строги мерки против  . Те ги наказали, затваряли ги в тъмница, забранявали им да проповядват, възбуждали срещу тях народа, наричайки ги разорители на Мойсеевия закон. Но въпреки тия гонения Христовото учение се разпространявало и самите житейски потребности на новообразуваното общество се осигурявали. Защото, както говори  , \"апостолите пък свидетелстуваха с голяма сила за възкресението на Господа Иисуса Христа, и голяма благодат беше върху всички. Помежду им нямаше ни един, който да се нуждае, защото които притежаваха земи или къщи, продаваха ги и донасяха зената на продаденото и слагаха пред нозете на апостолите; и се раздаваше всекиму според нуждата. Между тия, които получавали храна, имало люде от различни страни и народи. Когато броят на християните се увеличил много, между тях се появил ропот. Елинистите – евреи, от езически страни, се оплаквали, че на техните вдовици се дават малки дажби. Това дошло до знанието на апостолите. Заети с проповядването на слово Божие, те решили да не взимат на себе си, в ущърб на проповедта, грижите за домакниските работи на християнското общество и затова решили да изберат из числото на учениците 7 души, на които и поверили грижите за раздаване на дажбите. Избраните били наречени \"дякони\" (служители). Апостолите си помолили и ги ръкоположили и те взели дейно и ревностно да изпълняват своите задължения. Пръв измежду седемте дякони бил Стефан, човек изпълнен с вяра и Дух Свети. В Йерусалим числото на вярващите все повече се увеличавало. Дори мнозина от еврейските свещеници се обърнали към Христа. Това силно обезпокоило членовете на синедриона. Те всъпили в спор със Стефан, но не могли да противостоят на духовната сила и мъдрост, с която били изпълнени неговите думи – толкова повече, че Стефан правел и чудеса. Тогава те прибягнали до друго средство: възбудили срещу него народа, стареите и книжниците, като го обвинили пред синедриона, че уж хулил Бога и Мойсеевия закон. Намерили се лъжесвидетели, които потвърдили техните думи. Повикали Стефан в синедриона. Вместо да се защищава, той започнал да обвинява своите обвинители, че именно те непрестанно нарушават закона, макар да се хвалят с неговото изпълнение. Той припомнил всички благодеяния на Господа към еврейския народ: как Той го спасил от тежкото египетско робство, чудесно го опазил сред пустинята, дал му закон, устроил за него скинията, а след това и храма, пращал му пророци и проповедници, които му възвестявали за Христа; как тоя избран народ нарушавал Божия закон, убивал пратените от него пророци и най-после изпълнил мярата на своите престъпления, като разпнал Христа. \"Твъдоглави и необрязани по сърце и уши – извикал Стефан, - вие всякога се противите на Светия Дух, както бащите ви, тъй и вие! Те убиха ония, които предизвестиха идването на Праведника, Чиито предатели и убийци станахте вие!\" Тези думи възбудили яростта на слушателите: те скърцали със зъби и сърцата им се скъсали от злоба. А Стефан, изпълнен от Дух Свети, веднага прекъснал речта си, погледнал на небето към открилото се пред очите му божествено видение и радостно извикал: \"Ето, виждам небесата отворени и Сина човечески да стои отдясно на Бога!\" Тогава всички единодушно се нахвърлили върху него и като го измъкнали вън от града в Йосифовата долина, около Кедърския поток, започнали да хвърлят камъни върху него. А той се молил и казвал: \"Господи Иисусе, приеми духа ми!\" След това коленичил и извикал с висок глас: \"Господи, не зачитай им тоя грях!\" – и с тия думи починал. Нито кротостта на Стефан във време на мъченията, нито последната трогателна молитва за враговете не укротила убийците. Те дишали злоба и гняв. От всички най-вече се ожесточавал един момък на име Савел, жесток гонител на църквата Христова – она същият, който по-късно, просветен от Духа Божи, станал най-твърд и ревностен проповедник на истинската вяра и славен  . Преданието говори, че  , придружена от  , гледала от височината как убиват Стефан и се молила за него. Тялото на първомъченика било оставено да го изядат зверовете и птиците. Но Гамалиил, един бележит еврейски законоучител, който уважавал светия мъченик, взел честното му тяло и го погребал в своето имение. Вярващите много плакали за Стефан. Въпреки гоненията християнската Църква все повече укрепвала. Мъжеството, с което вярващите понасяли тия гонения, убеждавало безпристрастните в истинността на християнската вяра. Повярвалите, принудени да бягат от Йерусалим, където Савел жестоко гонел Църквата, се пръснали по цяла Юдея и навсякъде числото на християните бързо се умножавало. В 415 г. мощите на първомъченика Стефан били открити чрез чудно видение, което имал един свещеник. Те били поставени в Сионския храм в  . (Виж също:  ). Същия ден се празнува паметта на  , който заедно с брата си Теофан пострадал от иконоборците в Х век. За него виж житието на  , чиято памет се празнува на 11 октомври. ", "date": "2019.12.27", "title": "Св. първомъченик и архидякон Стефан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404054-%D0%B4%D1%8F%D0%B4%D0%BE-%D0%BA%D0%BE%D0%BB%D0%B5%D0%B4%D0%B0,-%E2%80%9E%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8%E2%80%9D-%D0%B8-%D0%B4%D1%80%D1%83%D0%B3%D0%B8-%D0%BC%D0%B8%D1%82%D0%BE%D0%B2%D0%B5%E2%80%A6-%D0%BA%D0%B0%D0%BA-%D0%BE%D1%86%D0%B5%D0%BB%D1%8F%D0%B2%D0%B0%D1%82-%D0%B2-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%B3%D1%83%D0%B3%D1%8A%D0%BB", "text": "Изглежда митът за дядо Коледа се свива в по-тесни възрастови граници. В него са вярвали деца до късна възраст, по времето, когато е нямало как да проверят. На всеки въпрос със съмнение възрастните са ги убеждавали, че добрият старец носи подаръците с чувал. Днес обаче има Гугъл, а децата цъкат на таблети от 3-годишни. Щом започнат да четат, навлизат в интернет-космоса и там …какво ли няма за дядо Коледа. Най-малко някой поддържа мита. Батковците и каките имат повече „извори” за мита за добрия старец, с които да разочароват малките си братчета и сестричета. Впрочем, дядо Коледа е съвсем скорошна измислица. Не е някаква древна легенда, не е дори на няколко века. Образът на стареца с червени дрехи, с бяла брада и чувал, е на около век. Лансиран най-вече от рекламите на „Кока кола” от 20-те години насам. За пръв път е нарисуван в този вид от американски художници в края на XIX век. До 30-те години на XX век у нас са честитили „Рождество Христово”, а образът на дядо Коледа напълно отсъства от картичките и традицията (виж   повече). Според американците дядо Коледа живее на Северния полюс, според финландците – в Лапландия, според датчаните – в Гренландия. Финландският мит, че дядото живее в Лапландия, също е доста млад – провъзгласен е официално 1927 г. като част от кампания за туризма в тази страна… Парадоксът е, че и възрастните вярват в приказки. И в теории на конспирациите. И обичат да гледат филми-приказки. След като по екраните се появи   дойде и новина, че открили поредна планета, подобна на Земята, „близо до нас”. Само на 66 светлинни години… Така се поддържа илюзията от филмовите приказки, че галактиката е като Софийско поле – прескачаш до Елин Пелин и Мало Бучино когато си поискаш. Нещо като мита за дядо Коледа. А той може лесно да бъде развенчан. С извинение за напомнянето, но светлинна година е мярка за разстояние, която показва колко може да измине някой или нещо със скоростта на светлината. Тоест – пътуваш една година с 300 хил. километра в секунда. Даже не може да се изпише колко е в километри, 13-цифрено число, трилиони. И така още 65 години, докато стигнеш до „близката” новооткрита планета. Учи се в училище, но за медиите изглежда това са дреболии.     Мечтите прескачат на големи разстояния, но, уви, биологично същество като човек няма как да го разложиш на клетки и да го събереш на 100 хил. светлинни години разстояние. Нека си мечтаем за телепортиране или някакви скоци в пространството за секунди… И така неминуемо се сблъскваме с класическия вече мит „Междузвездни войни”. В него героите прелитат от тази планета до онази като добър ден. Една красива бутафория, в която гледат с вълнение и възрастните. Забавно е в този филм, когато двама-трима герои застанат на някой хангар в открития космос и си говорят, а космическият бриз леко развява плащовете им. Или се държат на корпуса на някоя космическа грамада сред звездите, все едно са възседнали хвърчилото на братя Райт. Като гледа човек „Междузвездни войни” неминуемо го мъчи въпрос как се бият със сценични дрехи като от шекспирова пиеса из тоя космос и из разни пустини на различни планети… И как такива детски приказки ги тледат възрастни и се умиляват. Същевременно значителен процент хора не вярват, че астронавти кацнаха на луната – кацнаха шест пъти за няколко години, мисиите „Аполо”, но сякаш не е било. Днес може да отречеш и очевидния факт. И възрастните вярват в митове. Макар че реалността е на един клик разстояние, цялата истина може да я намериш с Гугъл, снимки, записи, свидетелства. Да, ама не. Живеем във време, когато мнозина отричат видимата реалност, а вярват в някаква въображаема.", "date": "2019.12.27", "title": "Дядо Коледа, „Междузвездни войни” и други митове… Как оцеляват в епохата на Гугъл?"}
