{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395744-%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D0%BC%D0%BE%D1%8F-%D1%86%D0%B5%D0%BB-%D1%89%D0%B5-%D0%B1%D1%8A%D0%B4%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8-%D0%B4%D0%B0-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Бюджетът на ЕС е гравитацията, която държи Европа заедно; Иновациите и индустрията са ракетата носител на България; Младите хора и предприемачеството са гръбнакът на регионите ни; Инфраструктурата е кръвоносната система на градовете ни;   - Господин Новаков, не е тайна, че най-близо до сърцето ви са проблемите на транспортния бранш. С какви оръжия ще продължите битката за Пакет „Мобилност“ в следващия Европейски парламент? - Всичко ще започне още на 27-ми май, когато започва и мандатът ни, като евентуални бъдещи евродепутати. В същото време ясно ще видим какъв ще е балансът на политическите групи в новия европейски парламент. От последното зависи дали институцията ще приеме резултатите от работата на предишния мандат или, образно казано, ще зачеркне всичко по пакет „Мобилност“ и ще върне процеса отначало. Такова развитие би работило в интерес на държавите, ощетени от законодателните предложения. За такова развитие ще работя и ще настоявам за членството ми в Комисията по транспорт.  От ден първи българските представители трябва да са в естествен и здравословен съюз помежду си, както и с единомислещите държави. Обединяването около общата кауза да блокираме пакета даде резултати. Фактът, че българските представители не бяхме напълно единни ни остави на крачка от пълното отхвърляне на предложенията ха Комисията.  Не на последно място, да преведем икономическата логика на чист български език. Пакет „Мобилност“ означава повече разходи за транспортните ни фирми, което означава намаляване на курсовете им и от там – освобождаване на водачи. Това са последствия върху хиляди българи и върху техните семейства, каквито ние не можем да позволим. Само здравият и конкурентоспособен сектор води до по-високи възнаграждения. - Какво представлява програмата „Свързана Европа“ и как България ще се възползва от нея? - За изминалите 10 години България е 50% по-свързана благодарение на големите инфраструктурни проекти. За постигането на всичко това, голяма роля има и Механизма за свързване на Европа.  В периода 2019-2023 г., само за транспорт и транспортна инфраструктура, предстои да инвестираме над 2.2 млрд. лв. европейски средства, а до 2025 г. големите инфраструктурни проекти, финансирани с национални и европейски средства ще възлизат на около 4 млрд. лева. Тези инвестиции ще генерират временни и постоянни работни места, както и икономически ефект от увеличения обем стоки, пътникопоток и услуги, и реализираните спестявания за гражданите и бизнеса.  Именно за това, Европейският парламент е на позицията, че за периода 2021-2027г. трябва увеличение до 17.7 млрд. евро (над 5 млрд. повече от сегашната рамка). Тези средства ще бъдат инвестирани в пътна и железопътна инфраструктура, включително и в България. - Кои са националните интереси, които българските евродепутати трябва да защитават на всяка цена на европейско ниво и в Европейския парламент? - Водещото за мен е бъдещите евродепутати да припознаят Европейския парламент не като офис с бюро, стол и привилегии, а като капитал, който могат да инвестират в интерес на страната си. В тази връзка, пет години (четири и половина в моя случай) минават бързо, а всеки ден е възможност.  В името на националния интерес е да сме обединени и да стоим заедно, независимо дали темата е пакет \"Мобилност\" или Европа на две скорости. Не е нужно да крещим, за да ни чуят в Съюза. Трябва да работим, като един. - Трудно ли се постига баланс между националните и европейските интереси? - Балансът е труден, но не е невъзможен. За пример мога да дам бъдещето на Мини „Марица изток“. В този случай трябва да има баланс между европейски регулации и социално-икономическите реалности, особено когато става въпрос за сектор, като енергетиката. Такъв отрасъл не може да промени структурата и посоката си лесно, особено когато на карта е заложено препитанието на хиляди семейства и цели региони. - Вече три седмици се срещате с хора от цялата страна. Имате ли усещането, че Европа наистина е във всяко населено място? Какво още трябва да направи България и българското правителство, за да използва максимално безспорните предимства от членството в ЕС, от еврофондовете? - Пътувам и слушам хората. Сред проблемите чувам и тяхната оценка за последните 10 години. Необорими са и резултатите в над 40-те населени места, които имах възможността да посетя през изминалите седмици. С европейски средства кметовете преобразяват цели населени места. От там следва икономическият растеж, силна местна индустрия и по-високите доходи за хората там. Вадя си извода, че направеното не е малко. Просто не трябва да допускаме забавяне на това развитие.  - Имате ли Топ 5 на обещанията, които поемате пред българските граждани? - Обещанията са за популисти. Мисия е онова, с която всички кандидати от ГЕРБ бихме отишли в ЕП. А мисията задават хората, с които се срещаме през изминалите пет години и хората, с които се срещаме по време на кампанията.  От чутото очертах пет насоки за себе си: Бюджетът на ЕС е гравитацията, която държи Европа заедно; Иновациите и индустрията са ракетата носител на България; Младите хора и предприемачеството са гръбнакът на регионите ни; Инфраструктурата е кръвоносната система на градовете ни; Земеделието е потенциалът на малките населени места.   Усещам, че за много хора Европа е все още далечна. Моя цел ще бъде европейските институции да стигнат до българите. През този мандат по моя покана Европейският парламент посетиха 562-ма българи. Моята задача обаче е да накарам Брюксел да отиде при хората - в най-малкото населено място. И вярвам, че това е постижимо.  - Вие сте един от най-младите евродепутати. Какви са проблемите на младите българи? Споделят ли ги с вас? Как да се преборим с емиграцията на образовани и амбициозни млади хора? - Често през изминалия мандат млади българи, с които се срещах, повдигаха въпроса за стартирането на бизнес, но и за трудностите с необходимите умения и финансирането. За това с екипа ми създадохме „Еврофинансирай“ – безплатна онлайн платформа, чрез която всеки може да открие най-подходящото за проекта си европейско финансиране. По отношение на предприемаческите умения създадохме първата българска програма на Европейския съюз – A.L.E.C.O., която покрива разходите на бъдещи предприемачи и организира обмен с реални предприемачи в Щатите и в Сингапур. Вече има десетки успешни кандидати по програмата. - Как си представяте България след пет години и какво бихте направили, за да се отлепим от дъното? Амбицирате ли се, когато четете в западните медии, че сме най-бедни, най-корумпирани? - В идните 10 години ни трябва стабилност. Изключително важно е икономиката ни да не бъде управлявана от леви идеи и експерименти.  Моята лична мотивация е постигнатото в последните 10 години: 30% ръст на БВП; 40% ръст на търговията; безработица от 4.7% (10% през 2009г.); 54% рекордна заетост; двоен ръст на заплатите и 30% по-високи пенсии. Не може просто да се оплакваме колко е зле - целенасочените крачки са налице. Една държава е онова, в което вярва и за което работи.", "date": "2019.05.21", "title": "Андрей Новаков: Моя цел ще бъде европейските институции да стигнат до българите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395745-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%BE%D1%82%D0%BE-%D0%B2%D0%B5%D1%80%D0%BE%D0%B8%D0%B7%D0%BF%D0%BE%D0%B2%D0%B5%D0%B4%D0%B0%D0%BD%D0%B8%D0%B5-%D0%BA%D0%B0%D1%82%D0%BE-%D1%84%D0%B0%D0%BA%D1%82%D0%BE%D1%80-%D0%B7%D0%B0-%D0%BF%D1%80%D0%BE%D0%BD%D0%B8%D0%BA%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B8%D1%8F-%D0%B8%D1%81%D0%BB%D1%8F%D0%BC-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "След 10 ноември 1989 са извършени промени в правната уредба на България, с които са възстановени религиозните права и свободи на българските граждани. Те отразяват в пълнота разбиранията на цивилизования свят за свободно изповядване на вяра и убеждения, но и създават условия за безпрепятствено разпространение на нетрадиционни за страната религиозни схващания, включително такива, които се характеризират с крайности при интерпретиране на текстове от Свещените книги.   Още от началото на 90-те години на ХХ век ислямистки емисари, носители на новите виждания на лидерите на движението „Мюсюлмански братя“ (ДМБ) за настъпление в Европа с проповед, а не с насилие, обикалят постсоциалистическите балкански държави и пробуждат религиозната активност на мюсюлманите там, за да намерят нови територии за делото си. Военните конфликти в бивша Югославия и използването на потенциала на религията в тях за постигане на надмощие, въвеждат на Балканите свързани с международния тероризъм организации. Последните участват активно в процеса на образуване на нови държави. България в полезрението на ислямистите България също попада в полезрението на ислямистите. През първите години на демокрацията са и първите прояви на техни организирани структури у нас. Това става възможно, тъй като никой не вижда заплаха в религията. Проповедническа дейност сред населението развиват и представители на други по-малко известни и дори на непознати до този момент вероизповедания. Особено активни са мисионерите от различните протестантски течения. Разпространяват вижданията си будисти и кришнари. Настъпват мормони, сциентолози, йеховисти, представители на Муун, Деца на Бога и други.     Заради пропуски в законодателството религиозно-просветна дейност (РПД) в страната осъществяват и организации, чиято дейност е насочена срещу националната сигурност. В България ислямистите настъпват без да афишират присъствието си и без пряко да осъществяват пропагандна дейност сред населението, а като подкрепят финансово и идейно мюсюлманското вероизповедание. За прикритие използват благотворителни фондации, свързани с културата дружества и организации или фирми и постепенно реализират най-важната си цел – изграждат у нас своя база от организации, фондации, джамии, училища, културни центрове и други, която може да бъде използвана в подходящ момент в бъдеще. В същото време българската държава абдикира от проблемите на мюсюлманите: Оставя Главно мюфтийство само да търси начини за финансиране на дейността си. В резултат, последното започва да получава финансова подкрепа и съдействие от отделни заможни мюсюлмани (частни лица) и организации от Турция и Арабския свят, включително такива, които са във връзка с международния тероризъм. По този начин в страната ни проникват и т.нар. „шариатски пари”, използвани за радикализиране на ислямския призив. Прехвърля на Движението за права и свободи (ДПС) отговорностите си към мюсюлманите в страната. Първите демократично избрани политици, вероятно заради непознаване спецификата на исляма, липсата на опит, неуспеха на предходното управление да хомогенизира населението и страха, при предприемане на действия, касаещи мюсюлманската общност, да не се предизвикат нови кризисни ситуации, прехвърлят всички въпроси, свързани с нея, на лидера на ДПС Ахмед Доган и обкръжението му. Действително, на пръв поглед това е печеливш ход, тъй като в България са избегнати сблъсъци, въоръжени конфликти и военни действия на етно-религиозна основа, каквито се водят на територията на бивша Югославия. – главният мюфтия на България да е в идейна и финансова зависимост от представителя на Дианета в турското посолство и да съгласува с него всичките си действия; – за зам.-районни мюфтии в районните мюфтийства да бъдат назначавани турски държавни служители, отговарящи за прокарването на турските интереси у нас; – областни управители да организират в джамиите обрязване на мюсюлмански момчета под турски знамена, които да даряват след ритуала с дарове от Турция[11]; – българска НПО (Главно мюфтийство) да подпише споразумение с чужд държавен орган с ранг на министерство и да влезе във взаимоотношения, засягащи над 600 000 български граждани[12]; – Турция пряко да управлява български граждани на територията на собствената ни държава.   По това време се лансира и идеята за „уникалния български етнически модел”. Европейски държави изучават опита ни и подкрепят водената от българските правителства политика по отношение на етническите и религиозните общности. Това дава увереност на управляващите, че са намерили верния път и те продължават да го следват. С допускането на възможността ДПС да се намесва в религиозните дела на мюсюлманската общност и да се произнася по проблеми, касаещи ислямското вероизповедание обаче, управляващите не само губят доверието на мюсюлманите, но и създават условия за намеса на чужди политически сили в управлението на държавата. Междувременно Турция променя външната си политика. В стремежа си да се превърне в регионален лидер Анкара активизира дейността на турските държавни и неправителствени организации (НПО) по отношение на етническите турци на Балканите. В процеса на (ре)ислямизирането й във фокуса им попадат и останалите етноси, изповядващи исляма, а изградените структури се използват за разпространение на крайна ислямистка идеология. Първите български демократични правителства оставят българските граждани от турски етнически произход да попаднат по влиянието на „меката сила” на Турция. Чрез турския Дианет[2] (Управлението по религиозните дела на Турция, което е най-висшият религиозен орган по въпросите на доктрината и практиката в страната) турската финансова подкрепа достига до ДПС и българската мюсюлманска общност. Интересна подробност е, че до военния преврат през 1980 Дианетът е ангажиран само с религиозните въпроси на сунитското мнозинство в Турция. Условия за пряка намеса във вътрешните дела на страната ни са създадени с подписването през 1999 на Спогодба за сътрудничество между дирекция „Вероизповедания” към Министерски съвет (ДВ-МС) и турския Дианет. Тя дава право на неговите представители (турски имами) свободно и легално да осъществяват релитиозно-просветна дейност в България[3]. Освен това, по силата на Споразумението, всички средства за подготовка на мюсюлмански духовници у нас са поети от Турция. Тази практика е утвърдена и разширена през 2002 с приемането на Закона за вероизповеданията (ЗВ), даващ право на ръководствата на регистрираните у нас религии да канят чужденци да проповядват. Същата година тройната коалиция НДСВ, БСП и ДПС допуска с турския Дианет да бъде подписано ново Споразумение за сътрудничество. То е без определен давностен срок, като страна по него вече не е ДВ-МС, а Главно мюфтийство. Освен това споразумението не е изпращано за становище в Дирекция „Вероизповедания” на Министерски съвет, чиито служители не разполагат с текста му[4]. По силата на новата Спогодба, някои от служителите на турския Дианет са назначавани у нас за: – зам.-директори или преподаватели по „Коран” в средните мюсюлмански училища в Русе, Шумен и Момчилград (сред тях има и такива, ангажирани с осъществяването на контрол върху провежданото обучение и изразходването на средствата от Турция); – зам.-ректори и преподаватели във Висшия ислямски институт (ВИИ); – имами в български джамии (напр. в Томбул джамия в Шумен[5]), с което е нарушен действащият от 2011 Правилник за дейността на свещенослужителите (ваиз, имам-хатиб и мюеззин). В чл. 10, ал. 1 от него изрично е посочено, че за имам-хатиб може да бъде назначен само български гражданин)[6]; – служители в администрацията на Главно мюфтийство[7]. С идването на Ердоган на власт Анкара броят на командированите в България турски държавни служители нараства. Непрекъснато се увеличава и тяхното влияние. Стига се дори до там, че за заместник-районен мюфтия във всяко от районните мюфтийства (РМ) е назначаван служител на Дианета, ръководен от представителя на Дианета в турското посолство в София. Последният официално е съветник по социалните въпроси[8], но в действителност не само е главен координатор на дейността на заместник-районните мюфтии, но и разпределя финансовите средства от Турция, плаща заплатите и финансира Главно мюфтийство, чиито сметки са блокирани[9], т.е. на практика управлява мюфтийството. По този начин Анкара се намесва пряко в делата на българската мюсюлманска общност и вътрешните работи на страната. Показателен в тази насока е случаят с Адем Йеринде, главен координатор на Дианета у нас, екстрадиран през януари 2009 със заповед на председателя на ДАНС за дейност, насочена срещу националната сигурност. Преди този акт Йеринде е изпълнявал и длъжността зам.-ректор на ВИИ, освен това е отговарял за назначенията и финансирането на трите средни мюсюлмански духовни училища[10]. Така заради пълната незаинтересованост на българските политици се стига до абсурдната ситуация: Кризата в мюсюлманското вероизповедание Още през първите години на демокрацията политическият елит се намесва в делата на мюсюлманското вероизповедание, като в зависимост от управлението подкрепата е за един или за друг духовен лидер за глава на вероизповеданието[13]. Това естествено води до смяна на главния мюфтия, а впоследствие и до появата на две паралелни мюфтийски системи. Тази ситуация става възможна заради разрив във вероизповеданието, нарушаване на изборната процедура по време на национална мюсюлманска конференция и грубо вмешателство в делата на мюсюлманската общност от страна на политически партии и Софийски градски съд (СГС). През 1991, с подписка от група имами, Недим Генджев е свален от поста главен мюфтия[14]. На 19 септември 1992 е проведена първата демократична мюсюлманска конференция, в резултат от която за главен мюфтия е избран Фикри Салих (районен мюфтия на Кърджали)[15]. Той е първият демократично избран мюсюлмански лидер, но не свиква национална конференция, която да го утвърди за духовен глава на вероизповеданието. Този пропуск дава възможност на Генджев да свика през 1994 извънредна мюсюлманска конференция, която да го избере за председател на Висшия мюсюлмански духовен съвет (ВМДС) и да приеме нов Устав на мюсюлманското вероизповедание в България. В новия устав е разписано, че само ВМДС (в случая, начело с Недим Генджев) може да избира главен мюфтия, и Съветът избира за главен мюфтия Басри Хаджишериф. С този акт е създадена алтернативна мюфтийска система. През февруари 1995 ДВ-МС регистрира новия устав. Така, въпреки че Салих е регистриран от ДВ-МС за главен мюфтия, изборът му е нелегитимен и правомощията му са прекратени. С оглед на ситуацията, в която се намира, през март 1995 Фикри Салих също свиква извънредна мюсюлманска конференция. Делегатите го преизбират за главен мюфтия, но МС отказва да регистрира решенията на конференцията и устава, който приема, тъй като вече е в сила нов устав на вероизповеданието. През октомври 1996 Върховният касационен съд отменя отказа на правителството да регистрира Устав на мюсюлманското вероизповедание, приет от Националната мюсюлманска конференция, свикана от Фикри Салих. По този начин е даден ход на поредица от мюсюлмански конференции, в които – с цел отстраняване на Недим Генджев от по-нататъшната битката за духовната власт – ДПС активно се намесва и оказва натиск върху делегатите. Характерен пример е обединителната конференцията в София от 1997, проведена без решение на ВМДС и в противоречие с вече регистрирания нов устав[16]. На нея за главен мюфтия е избран Мустафа Хаджи, единствен претендент за този пост, тъй като останалите са принудени от ДПС да оттеглят кандидатурите си. Действителното разцепление в мюсюлманската общност е от края на 2003, когато при провеждане на мюсюлманска конференция участниците в нея се разделят в два отделни форума, които избират два ВМДС и двама главни мюфтии – Фикри Салих, който за втори път е избран за духовен лидер, и Алиш Хаджи Садък. И двете ръководства представят документи за регистрация в СГС. Междувременно, Недим Генджев, избран за глава на мюсюлманското вероизповедание на конференция през 1996, атакува пред българския съд легитимността и решенията на конференциите от 1997 и 2000, в резултат на което тези форуми са определени за нелегитимни, а решенията им за нищожни. Така през 2004, с регистрацията си от 1996, Генджев е обявен от Върховния касационен съд (ВКС) за легитимен председател на Висшия мюсюлмански съвет (пост, който заема и в периода 1990-1994), а Алиш Хаджи Садък е признат за главен мюфтия. СГС обаче не изпълнява решението на ВКС и де факто се намесва в делата на вероизповеданието, като не вписва Генджев и Садък и съответния Висш съвет в регистъра на религиозните организации. Друг необясним ход на СГС е назначаването на 19 юли 2004 на Ридван Кадьов, Фикри Салих и Осман Исмаилов за представители на „мюсюлманско вероизповедание” (съгласно решението на СГС те заедно управляват вероизповеданието до влизането в сила на съдебно решение, определящо неговия законен представител)[17]. В края на 2004 отново е проведена Национална мюсюлманска конференция, на която Мустафа Хаджи е преизбран за главен мюфтия. Той заема поста през 2005 и до днес ръководи духовните дела на мюсюлманите в страната, както се разбира без да има право на това[18]. Легитимността на ръководството начело с Мустафа Хаджи отново е оспорена през 2016, когато Хаджи за пореден път е избран за главен мюфтия по време на проведена мюсюлманска конференция в София. Така една поредица от незаконни действия в полза на поддържания от ДПС кандидат Мустафа Хаджи създават ситуация, в която не само, че мюсюлманската общност е разделена, но е и без легитимно ръководство. Проблемите и разделението в мюсюлманското вероизповедание улесняват навлизането на ислямистки организации у нас. Заради използването на вероизповеданието за политически цели, както и заради намесата на държавата в делата му, съдебният спор между Недим Генджев и Мустафа Хаджи продължава с години, като са нарушени правата на вярващите сами да избират духовните си лидери[19]. Всичко това създава недоверие и чувство за страх у мюсюлманите, подпомага протичащия сред тях процес на изолиране и затваряне, създава условия за манипулирането и употребата им за политически цели. По повод разделението на мюсюлманското вероизповедание интерес представлява фактът, че противоречията между двете страни в спора за лидерството в мюсюлманската общност не са в резултат на догматични различия, а произтичат от материални интереси, свързани преди всичко с вакъфските имоти. Злоупотребата с получаваните приходи от тях поставя вероизповеданието в състояние на постоянна идейна и финансова зависимост от ДПС и от турските и арабските ислямистки фондации, от което произтичат и непрекъснатите взаимни обвинения в разпространение на идеологията на РИ[20]. Зависимостта на Главно мюфтийство от турското и арабското финансиране. След демократичните промени Главно мюфтийство работи за връщане на мюсюлманите към религията и много от тях се насочват към исляма. Религиозната дейност сред мюсюлманската общност обаче е затруднена от недостига на религиозни кадри и преподаватели, които да предложат необходимата религиозна подготовка. Липсва и база – ислямски училища, където да се провежда обучението, както и финансиране. Това е причина още в началото на 90-те години на ХХ век Главно мюфтийство да влезе в контакт с Ислямския свят. Турция, Саудитска Арабия, Йордания и Кувейт[21] са държавите, които се ангажират с духовната, логистичната и финансовата му подкрепа[22]. Те откликват на нуждите на братята си мюсюлмани в България и насочват към Главно мюфтийство значими финансови суми за строеж на джамии, издаване на религиозна литература, провеждане на курсове по изучаване на Коран и др. Изпращат и емисари, които се включват в разпространението на ислямския призив, в предлагането на различни социални дейности и услуги, предназначени за мюсюлманската общност у нас. По-будните младежи-мюсюлмани са канени да получат ислямско образование в техните религиозни училища и институти, в резултат на което мнозина от тях завършват средни и висши религиозни училища извън страната. Към Турция са насочвани младежите от турски етнически произход, а потомците на ислямизираните българи (помаците) и ромите – към Саудитска Арабия, Сирия, Йордания, Йемен, Иран и др. Турция, като наш съсед с интереси по отношение на българската мюсюлманска общност, и Саудитска Арабия, като държава, която финансира налагането на нов световен ред, са държавите, които отделят внушителни средства за реализиране на целите си в България. С времето и двата основни спонсора на Главно мюфтийство го поставят във финансова и идейна зависимост, като по този начин успяват да проникнат в администрацията му и да подчинят духовните му лидери. Така например, след като през 1999 е сключена Спогодба за сътрудничество между ДВ-МС и Дианета, Турция поема всички разходи, необходими за подготовката на мюсюлмански духовници у нас. Основна част от кадрите, провеждащи религиозното обучение, също са нейни (те са или турски граждани или техни възпитаници). Арабските държави, представлявани основно от саудитски, сирийски, йордански, алжирски, палестински и ливански граждани, регистрират през първите години на демокрацията множество фондации (например „Ал Уакф ал ислами“ (АУАИ), „Ал Нур”, „Тадамуун – Солидарност”, „Социална реформа“, „Дар ал Иршад”, „Ал Манар”, „Тайба”, „Недуа”, „Недуае, „Ал Хаят ал Игатата” и др.)[23]. Те развиват мащабна религиозно-просветна дейност в Родопите сред мюсюлманите от български и ромски етнически произход. Щедрото финансиране, което насочват към Главно мюфтийство, а през него и към посочените етнически групи, им осигурява стабилни позиции сред мюсюлманските духовници. Освен това, всички главни и районни мюфтии им оказват съдействие при регистрирането на фондациите и осъществяваната от тях дейност. Подкрепят ги и при затруднения, включително при проблеми с властите, във връзка с националната сигурност. Водещата сред арабските фондации АУАИ, предвид директното и финансиране от Саудитска Арабия, също има свои представители в Главно мюфтийство. Един от тях дори е преводач на писмата на Главно мюфтийстводо арабските спонсори. Чрез АУАИ много български младежи-мюсюлмани са насочени да завършат образованието си в Саудитска Арабия, като след завръщането си в страната стават преподаватели, имами, служители в районните мюфтийства. Някои стигат дори до позиции като районен мюфтия (така например, двама районни мюфтии, завършили в Саудитска Арабия, са съдени по „делото за радикален ислям”), членове на комисии към Главно мюфтийство(саудитски възпитаник е и ходжата на Сърница Саид Мутлу, съден по същото дело, който е председател на Комисията по фетви към Главно мюфтийство) и др., с което имат възможност да прокарват идеи, чужди на традиционния ислям и пряко да влияят на процесите, протичащи сред мюсюлманската общност[24]. Българските мюсюлмани, получили религиозното си образование в чужбина, смятат проповядвания в България традиционен ислям за „фалшив”. Те работят за синхронизиране на религиозната традиция у нас с тази в Ислямския свят, което е особено тревожна тенденция за страната ни, особено след като управлението на Турция е поето от ислямисти. Тогава противоречията със Саудитска Арабия временно са преодолени и представители на мюсюлмански организации от двете държави си сътрудничат при разпространението на ислямския призив, техните власти също. Факт е, че Дианетът не препятства саудитското финансиране, насочено към някои имами от Родопите, които не получават служебното си възнаграждение от Турция. Освен това, именно в Турция саудитски граждани провеждат учредителното събрание на българския клон на забранената организация АУАИ и последващите срещи-семинари. С оглед на изложеното, считам, че по отношение на сигурността на страната е груба грешка, че от началото на демократичните промени до днес българските правителства допускат чужди държави да финансират българската мюсюлманска общност, да формират кадрите й, а следователно да определят и нейните виждания. Именно така, в търсенето на средства за финансиране на дейността си, Главно мюфтийство привлича в България т.нар. източници на шариатски пари, използвани за финансиране на международния тероризъм, и участва в създаването на условия за радикализиране на ислямския призив. Тъй като ислямът не е само религия, а и политика, с допускането на чуждо финансиране за мюсюлманската общност в България легално се провежда чужда държавна политика – в случая на Турция и на Саудитска Арабия (основните спонсори на Главно мюфтийство), а чрез финансовата зависимост на Главно мюфтийство от тях се обслужват неоосманистки и ислямистки интереси. Подкрепата на Главно мюфтийство за нерегламентираното религиозно обучение. След демократичните промени, с помощта на Ислямската банка за развитие, са закупени сгради за нуждите на ислямското вероучение. През 1990 Главно мюфтийство открива Полувисш ислямски институт и две средни мюсюлмански общообразователни училища в Шумен и Русе. Скоро след това са открите и техни клонове в Момчилград и с. Гложево. Открита е и девическа гимназия в с. Рогозче (по-късно преместена в Момчилград). Финансовите проблеми на новосъздадените учебни заведения са решавани чрез спонсори от Ислямския свят (Турция, Саудитска Арабия, Йордания, Кувейт и др.). Започва преподаване по ислям и в някои държавни училища[25]. Въпреки това, проблемът с кадрите остава, тъй като завършилите средните духовни училища в Русе, Момчилград и Шумен нерядко се насочват към светски университети в страната и в чужбина (и получават по две дипломи – една общообразователна от Министерство на образованието и науката (МОН) и втора по „Имам Хатиб”, издадена от Главно мюфтийство, с която могат да работят като имами). Проблемът с кадрите не е решен и след като през 1998 Полувисшият ислямски институт е преобразуван във Висш ислямски институт (ВИИ), подготвящ свещенослужители (имами, ваизи и мюфтии) и ислямски теолози. Основната причина е, че ВИИ и неговите специалности не са акредитирани от Националната агенция за оценяване и акредитация при МС и, съответно, дипломите, които издава, не се признават (по закон, ако институтът няма сграда, не може да получи акредитация за ВУ). За сметка на това обаче се признават дипломите от арабски държави, включително от Саудитска Арабия. Тази ситуация лишава младежите, преминали през ВИИ, от възможност да продължат квалификацията си във нашите или европейските университети. Налице е и друг проблем. Според някои специалисти (арабиста Симеон Евстатиев) обучението в института е на ниско ниво и е осезаема липсата на квалифициран преподавателски състав[26]. Главно мюфтийство не успява да плаща на български специалисти нормален хонорар за необходимия брой часове и да произведе собствени хабилитирани преподаватели. И въпреки че и трите средни мюсюлмански училища в Шумен, Русе и Момчилград са легитимни (учебните им планове се одобряват от Инспектората на МОН в областния град, министъра на образованието и науката и главния мюфтия, а разпределението за часовете се изготвя в отдел „Арабистика” при МОН)[27], те са частни училища и дейността им изцяло се финансира от Турция (вкл. безплатно предлаганият пълен пансион на възпитаниците и екскурзиите до Турция). Както вече изяснихме, преподавателите по специални науки в тях са командировани от Турция служители на Дианета, а училищата са от затворен тип (пансиони). Т.е. създадена е възможност за формиране на мислене и поведение, които биха могли да застрашат националната сигурност. Освен законните училища, със знанието и подкрепата на Главно мюфтийство, на територията на България са разкрити и паралелно осъществяват религиозно-просветна дейност множество нелегални ислямски училища, обикновено представяни за курсове, центрове, пансиони за социална подкрепа, дори туристически обекти (напр. ислямския пансион в с. Крън)[28]. По закон, за провеждане на религиозно обучение е необходимо разрешение от Главно мюфтийство, разрешение от ДВ-МС и регистрация в МОН. Когато е заявена социална дейност (отглеждане на деца от социално слаби семейства), тя се осъществява след получаването на лиценз от Държавната агенция за закрила на детето (ДАЗД), но в пансионите не може да се провежда религиозно обучение. На тези изисквания отговарят единствено трите средни мюсюлмански училища в Шумен, Русе и Момчилград. Всички останали функционират тайно, защото дейността им е в нарушение на българското законодателство, а именно: – Финансирането им не е прозрачно –  финансирани са, както от турски, така и от арабски фондации[29], като някои от фондациите нямат регистрации у нас и са забранени в собствените си държави (напр. турската радикална ислямистка организация „Сюлейманджълар”, с която е свързано училището за имами в с. Делчево; уличената в спонсорство на международния тероризъм АУАИ, с която е свързано училището за имами в Сърница и др.), което е причина за липсата на прозрачност около даренията и прикриване на действителните спонсори. Въпреки това, подобни организации са част от спонсорите на Главно мюфтийство и участват във формирането на религиозни кадри у нас. Всички ислямски училища, курсове и пансиони се разкриват със знанието и разрешението на Главно мюфтийство, като много от тях имат сключени договори с мюфтийството[30]. Това дава основание на персонала им да твърди, че са финансирани от Главно мюфтийство[31] (наличието на финансови отношения между тях, разбира се, не ги прави законни при липсата на разрешение от ДВ-МС, регистрация в МОН и лиценз от ДАЗД). В същото време, Главно мюфтийствоне разполага с финансови средства – негови спонсори са Турция, Саудитска Арабия, Йордания, Катар, ОАЕ, Оман и др., а финансовата подкрепа обикновено се използва от дарителите не само за религиозно пробуждане на подрастващите, но и за осъществяване на контрол върху тяхното обучение[32]. – Нямат регистрация в МОН.  За да избегнат регистрацията в МОН, ръководствата на незаконните ислямски училища ги представят за курсове, пансиони и центрове, въпреки че обучението в тях продължава девет месеца[33]. От 2004, когато по данни на МОН законни са само училищата в Шумен, Момчилград и Русе, до днес всички останали ислямски училища се обявяват за курсове по Коран или курсове за имами именно, за да бъде заобиколено изискването за регистрация в МОН. Тази схема действа от години, а държавата не предприема мерки за пресичането й. – Предоставят социални услуги (настаняване и отглеждане на деца) без лиценз.  Повечето от незаконните ислямски училища функционират като пансиони (интернати) без необходимия по закон лиценз от ДАЗД. Като пансиони, в тях не може да се провежда религиозно обучение. Въпреки това е факт, че децата там се обучават на различни религиозни дисциплини. Освен това, когато тези училища не са регистрирани, държавата не може да осъществява контрол върху дейността им и децата са изложени на риск. В подкрепа на посоченото е извършената през 2012 проверка от пловдивския клон на Агенцията за закрила на детето, по сигнали до прокуратурата и ДАНС, в пансиона в кв. „Възрожденци“ в Кърджали[34], при която е установено, че едно от настанените в него деца не посещава училище. Съгласно Закона за закрила на детето това го поставя в положение на дете в риск от отпадане от училище, за което задължително е трябвало да бъде подаден сигнал, което не е направено. Освен това в пансиона е установен чужд гражданин, а сред изучаващите Коран постоянно пребиваващи деца са открити и две от Сирия. – Не разполагат с необходимата документация[35].  При извършването на проверки в училищата обикновено се установява, че документацията за пребиваване на децата в пансионите е непълна и недостатъчна, а в досиетата на някои от учениците липсва информация, откъде са, кои са родителите им (напр. училището в с. Делчево). Настаняването и отглеждането на деца в пансионите понякога се осъществява без писменото съгласие на родител, а за децата над 14 години е необходимо и тяхното съгласие. В повечето случаи такива съгласия също липсват. Често няма и картотека на служителите и не се води документация за персонала и преподавателите. Установени са и случаи, при които за персонал в някои от пансионите от районните мюфтийства са назначавани лица без задължителните свидетелства за съдимост, документи за образователна степен и квалификация, и такива, доказващи пригодността им да работят с деца. – Излагат на риск живота, психическото и физическото здраве на обитателите им. От години в незаконните ислямски училища живеят и се обучават малолетни и непълнолетни деца от бедни семейства, предимно с ромски и български етнически произход. Те са от затворен тип и е правило децата да бъдат откъсвани от семейството (изпращани са да се обучават в пансиони/обще­жития/интернати в други населени места). В повечето пансиони децата са поставяни под строг режим – стават за молитва в шест часа сутринта, след това закусват и започват да четат Корана, обядват и отново четат Корана. Нямат свободното време. Не излизат. Не гледат телевизия. Момичетата и момчетата са разделени и не се допуска контакт между тях. Момичетата трябва винаги да бъдат прикрити – да са забрадени, да са с дълга пола и дълги ръкави, дори когато температурите през лятото достигнат своя максимум. Типичен пример за училище, в което възпитаниците му са изложени на риск, е това в с. Делчево. При извършена проверка в него е установено, че при постъпването на децата родителите им са задължавани да подписват генерално пълномощно, че училището има право да се грижи и да се разпорежда с тях, включително да ги извежда зад граница. В много от случаите е липсвал подпис на майката. По силата на подписаните пълномощни, с които биологичните родители са прехвърляли правата за отглеждането на децата си на председателя на сдружението, стопанисващо пансиона, няколко деца са изведени зад граница в школи на радикалната ислямистка организация „Сюлейманджълар”, а едно от тях е починало в Турция. Освен това, при провеждането на летни Коран курсове и семинари има случаи на едно място да се събират деца (малолетни и непълнолетни) с пълнолетни. (При извършена проверка през 2011 в училището в с. Делчево е установено, че обитателите на общежитието са на възраст от 9 до 25 години[36]). В някои от пансионите са настанявани и гости на Районното мюфтийство от Турция и арабски държави, като МВР не е уведомявано за това (например училището в кв. „Възрожденци“ в Кърджали[37]). Тези факти са достатъчно красноречиви за опасностите, на които са излагани децата. – Обучението се провежда от съмнителни лектори по програми, които не са одобрени от МОН.  В нарушение на българското законодателство в ислямските пансиони се провежда религиозно обучение, при това от лектори без педагогическа квалификация. Обществото не е наясно с техните възгледи, нито с начина, по който интерпретират свещените текстове. Вместо да работят за социализирането на децата, те ги изолират от живота и им налагат строг режим, обвързан изцяло с изучаването на Корана и извършването на установените молитви. Този почти отшелнически живот, който са принудени да водят възпитаници им, оказва влияние върху техните възприятия и общуване и създава условия за асоциално поведение и дори за радикализиране. Така например, през 2012, при проверка в пансиона в кв. „Възрожденци“ в Кърджали, е установена липса на предварително разработена и утвърдена програма за курса по Коран, както и ходжа, невладеещ български език, нает с граждански договор като „нощен пазач на общежитие за ученици“, който в отсъствието на назначения учител по Коран е провеждал религиозното обучение на децата[38]. В нарушение на българското законодателство религиозно-просветна дейност осъществяват училищата за имами в с. Делчево, общ. Исперих, в Сърница, обл. Пазарджик, с. Устина, обл. Пловдив; нелицензираните училищни центрове в Доспат, Айтос, Сливен, Кърджали, Исперих, Тервел, в селата Крън, общ. Казанлък, Ножарово, общ. Самуил, Билка и Люляково, общ. Руен и др. За всички е характерно, че обучението се води от НПО. Освен в ислямските законни и незаконни училища (пансиони), религиозно обучение за деца се организира и провежда ежегодно и в джамиите[39] под формата на летни детски курсове за изучаване на Корана. Предвид факта, че в някои от джамиите служат имами, които не са български граждани, както и завърнали се от обучение в Турция и арабски държави български мюсюлмани, не е ясно каква интерпретация на исляма разпространяват те сред подрастващите. С религиозно-просветна дейност и изграждане на религиозни кадри за нуждите на мюсюлманското вероизповедание са ангажирани дори фирми, които съществуват по Търговския закон (напр. „Гюнеш 2004” ООД-Пловдив). Въпреки множеството незаконни ислямски училища, непрекъснато се откриват нови нелицензирани ислямски центрове (един от случаите е от август 2016, когато е установено провеждането на обучение на деца в недостроената втора градска джамия в Асеновград, която е била отваряна незаконно за молитви и тайни сбирки[40].) В същото време Главно мюфтийство не създава механизъм, позволяващ осъществяването на контрол върху местата, в които се осъществява религиозно-просветна дейност[41]. Нежеланието на Главно мюфтийство да контролира проповедническата дейност и молитвените домове в България е особено притеснителен факт, тъй като с активизирането на ислямския призив и непрекъснато увеличаващата се кадрова и материална база рискът от разпространение на крайна ислямистка идеология нараства. В тази връзка не можем да не направим извода, че с бездействието си Главно мюфтийство подпомага радикалистите. Липсва и механизъм, позволяващ осъществяването на контрол над проповядващите и ангажираните с религиозно обучение лица. При извършване на проверки от ДВ-МС нейните служители проверяват единствено програмите, по които се обучават децата без да могат да проверят дали действително се обучават по тези програми. Всъщност, гарант за обучението на децата в традиционен ислям следва да е Главно мюфтийство. Мюфтийството обаче дори не може да предостави данни за общия брой на българските младежи, завършили мюсюлмански дисциплини в България (преминали през законни и незаконни форми на обучение), в Турция и в арабските държави, като цяло[42]. МОН също не разполага с такива данни (изнасяните в медиите данни не представят действителната ситуация.)[43] Заключение Както се вижда от изложеното дотук, от демократичните промени до днес в България тече мащабна дейност за разпространение на крайна ислямистка пропаганда, а Главно мюфтийство, вместо да е гарант, че сред българската мюсюлманска общност не се разпространяват чужди на традицията идеи, посредством привлеченото финансиране от Ислямския свят само се е превърнало в техен проводник. Въпреки това, държавата не търси отговорност от Главно мюфтийство. [1]Изследването обхваща периода от демократичните промени до края на 2016 [2]Diyanet означава религия, култ; благочестие. [3] Вж. в. Труд. Дипломат от посолството на Анкара командва мюсюлманите в България, 2016, //bultimes. com/diplomat-ot-posolstvoto-na-ankara-komandva-myusyulmanite-v-balgariya/ – достъпен на 16.06.2016; Epicenter.bg. Турция давала заплати на 22 свои служители у нас, издържала около 200 имами, 2017, //epicenter.bg/article/Diplomat-ot-posolstvoto-na-Ankara-komandva-myusyulmanite-v-Balgariya/123521/11/0 – достъпен на 06.10.2017. [4] Вж. Стоилова, З. Кой плете интриги на гърба на мюсюлманите; Корман Исмаилов, зам.-председател на ПГ на Реформаторския блок. Защо Турция плаща?, в. Капитал, 2016, //www.capital.bg/politika i ikonomika/ bulgaria/ 2016/ 01/22/2690763_koi_plete_intrigi_na_gurba_na_mjusjulmanite/-достъпен на 16.06.2016 [5]Вж. Bultimes.com.Дипломат от посолството на Анкара командва мюсюлманите в България, 2016, //bultimes.com/diplomat-ot-posolstvoto-na-ankara-komandva-myusyulmanite-v-balgariya/- достъпен на 16.06.2016. [6] Вж. Правилник за дейността на свещенослужителите (ваиз, имам-хатиб и мюеззин), в сила от 19.09.2011 //www.grandmufti.bg/images/phocadownload/NORMATIVNI_DOKUMENTI/PRAVILNICI/pravilnik_za_deinosta_na_imamite-2.pdf.- достъпен на 16.06.2016 [7] По данни на ГМ към м. януари 2016 в България са командировани 16 турски държавни служители, а в периода 2014-2015 те са били 23-ма.(Вж. Дневник,Командированите у нас свещеници на турския Дианет са 23, Борисов не вижда проблем с тях, 2016, //www.dnevnik.bg/bulgaria/2016/01/25/2691798komandirovaniteu_nas_sveshtenici_naturskiiadianet/ – достъпен на 16.06.2016). [8]Такива служители има и в консулствата в София, Бургас и Пловдив. [9] По неофициални данни турската държава дава на мюфтийството ежемесечно по 2 млн. лв. (Вж. Ташев, Ст. Ето турските емисари, които контролират мюфтийството в България (пълен списък), 2016, Nbox, //nbox.bg/scandal/item/18521-vizhte-spisaka-na-turskite-emisari-koito-kontrolirat-myuftiistvoto-v-balgariya.html – достъпен на 16.06.2016). За сравнение България отпуска годишна субсидия на ГМ в размер на 360 хил. лева, предназначени за ремонт на джамии. (Вж. Стоилова, З. Цит.съч. 2016, //www.capital.bg/politika i ikonomika/ bulgaria/ 2016/ 01/22/2690763_koi_plete_intrigi_na_gurba_na_mjusjulmanite/-достъпен на 16.06.2016) [10]Вж. Ташев, Ст. Ето турските емисари, които контролират мюфтийството в България (пълен списък), 2016, Nbox, //nbox.bg/scandal/item/18521-vizhte-spisaka-na-turskite-emisari-koito-kontrolirat-myuftiistvoto-v-balgariya.html- достъпен на 16.06.2016 [11] Вж. Енчева, Т., БТВ Репортерите: Тотална инвазия, 2016, //m.btvnovinite.bg/article/bulgaria/ obshtestvo/btv-reporterite-totalna-invazija.html /- достъпен на 16.06.2016. [12]При преброяването от 2011 г., като мюсюлмани са се самоопределили 577 139 души, което е 10 % от населението./ Вж. Окончателни данни от Националния статистически институт от последното преброяване през 2011, //www.nsi.bg/sites/default/files/files/pressreleases/Census2011final.pdf , достъпен на 01.08.2016. [13]Например, когато на власт е БСП в битката за ГМ надделява Недим Генджев, когато на власт е СДС и ДПС, надделява Мустафа Хаджи и т.н. [14]Генджев е начело на мюсюлманската общност от 1988 до 1991, когато управлението на вероизповеданието е поето от тричленна комисия от мюсюлмански лидери. [15]Вж.Годишник на Висшия ислямски институт, бр. 2, 2010, //www.islamicinstitute-bg.org/docs/ godisnik 2010.pdf – достъпен на 16.06.2016. [16]Вж. Йорданов, Р. Ходене по въжето на Аллах, сп. Тема, //www.temanews.com/index.php?p=tema&iid=230 &aid =5652- достъпен на 16.06.2016. [17] Вж. в. Стандарт. Смениха се шестима ислямски водачи, 2006, //paper.standartnews.com/bg/article.php?d= 2006-02-16&article=4639 – достъпен на 16.06.2016. [18]Вж. Йорданов, Р. Хаджи и Ахмед в спор за мюфтийството, в. Стандарт, 2016, //www.standartnews.com/ balgariya-obshtestvo/hadzhi_i_ahmed_v_spor_za_myuftiystvoto-319259.html- достъпен на 16.06.2016. [19] Пак там. [20] Вж. в. Стандарт. Смениха се шестима ислямски водачи, 2006, //paper.standartnews.com/bg/article.php?d= 2006-02-16&article=4639.- достъпен на 16.06.2016. [21]Саудитска Арабия, Йордания и Кувейтследват салафитската интерпретация на Свещените текстове. [22]Вж. Годишник на Висшия ислямски институт, бр. 2, 2010 – //www.islamicinstitute-bg.org/docs/ godisnik_2010.pdf- достъпен на 16.06.2016. [23] Вж. Приложение № 3. [24]ГМ изнася данни, че към 2015 близо 400 български младежи са завършили в арабски държави, включително в уаххабитски школи в Саудитска Арабия. [25]Вж. Годишник на Висшия ислямски институт, бр. 2, 2010 – //www.islamicinstitute-bg.org/docs/godisnik2010. pdf- достъпен на 16.06.2016. [26]Вж. Коен, Е. Канонът, раздърпан между радикалния ислям и политиката, сп. Обектив, 2010, //bghelsinki.org/bg/ publikacii/ obektiv/emil-koen/2010-10/kanont-razdrpan-mezhdu-radikalniia-isliam-i-politikata/- достъпен на 16.06.2016. [27]Вж.Байрямова, В. Не се плаши от вярващия, 2004, //www.segabg.com/article.php?id=119595/-достъпен на 16.06.2016. [28]Вж. в. Атака, Мрежата от нелегални мюсюлмански училища в България се разраства, 2014, www.vestnikataka.bg/ 2014/…/мрежата-от-нелегални-мюсюлмански-уч…; В. Банкер. В България има почва за радикален ислям, твърди Недим Генджев, //www.banker.bg/obshtestvo-i-politika/read/v-bulgariia-ima-pochva-za-radikalen-isliam-tvurdi-nedim-gendjev; NovaNews.bg, Зад стените на мюфтийските училища.Трите мюфтийски училища в България изцяло се финансират от Турция, 2016, //www.vesti.bg/bulgaria/obshtestvo/zad-stenite-na-miuftijskite-uchilishta-6049612. – достъпени на 25.07.2016. [29] Фондациите от Катар и Саудитска Арабия (в тези държави се изповядва уаххабизъм), имат отделно перо, чрез което финансират семейства в светски държави, ако мъжете приемат да задължат жените и дъщерите си да се обличат в ислямско облекло, покриващо косата, ушите, врата и цялото им тяло. [30] Пенева, Т. Мюсюлмани нелегално обучавали българчета на ислям. Пансионите са под шапката на имами и ходжи, 2014, //bg-voice.com/articles/view/myusyulmani_nelegalno_obuchavali bulgarcheta_naislyam/4022/ – достъпен на 25.07.2016. [31] Фактор БГ. Мюфтийството отрече за обучение на деца в тайни пансиони, 2014, //www.faktor.bg/novini/ balgariya/28116-myuftiystvoto-otreche-za-obuchenie-na-detza-v-tayni-pansioni.html%7D – достъпен на 25.07.2016 г. [32] Димитрова, В. и Т. Ивайлова. Нова ТВ влезе в нелицензиран ислямски пансион в Исперих, журналистическо разследване, 2014, //nova.bg/…/нова-тв-влезе-в-нелицензиран-ислямски-пансион-в-исперих/; Blitz.bg. Тайни ислямски пансиони обучават български деца. Никой не знае какъв Коран четат, дали не учат и друго, каза Недим Генджев, 2014, //www.blitz.bg/news/article/289420.-достъпени на 25.07.2016. [33] По данни на ДВ-МС нормална продължителност на курсовете е 2-3 месеца, като в преподаването трябва да влизат единствено ислямски предмети. [34]Вж. в. Труд, Апелативен съд затвори училище по ислям в Кърджали, 2015, //trud.bg/article-4652924/-достъпен на 25.07.2016. [35]Вж. Blitz.bg. ДАНС рови тайни сбирки в недовършена джамия в Асеновград, 2016, //www.blitz.bg/news/article/434993 – достъпен на 20.08.2016. [36] Вж.Ганева, Г. Продават деца за ходжи, в. 168 часа, 2011, www.168chasa.bg/article/847140 – дъстъпен на 16.06.2016. [37]Вж. в. Труд. Апелативен съд затвори училище по ислям в Кърджали, 2015, //trud.bg/article-4652924/-достъпен на 25.07.2016. [38]Пак там. [39]Джамиите у нас са близо 1300 на брой, а само 200 от тях не са активни, поради липса на имами. [40] Вж. Blitz.bg, ДАНС рови тайни сбирки в недовършена джамия в Асеновград, 2016, //www.blitz.bg/news/ article/434993. – достъпен на 20.08.2016. [41]През 2014 главният мюфтия Мустафа Хаджи по повод разпространен в интернет клип с деца от ромския квартал на гр. Пазарджик, които имитират обезглавяване по примера на „Ислямска държава”, заяви, че ГМ няма механизъм, по който да контролира молитвените домове в България. (Вж. Dir.bg, Главният мюфтия: Не можем да следим всички молитвени домове, 2014, www.perunik.com/…/Glavniyat-myuftiya–Ne-mozhem-da-sledim-vsichki-molitveni – достъпен на 20.08.2016.) [42] Вж. Бедров, Ив. За да няма радикален ислям в България, 2016, //www.dw.com/bg/8F/a-18981825; Dnevnik.bg. Антонина Желязкова: Осъденият Ахмет Муса е уахабит, мюсюлманите в Родопите са консервативни, 2016, //www.dnevnik.bg/intervju/2016/01/31/2693055_antonina_jeliazkova_osudeniiat_ahmet_musa_e_uahabit/ – достъпени на 20.08.2016. [43]В ГМ са информирани за близо 400 младежи, завършили в арабски държави, включително в уаххабитски школи в Саудитска Арабия, от демократичните промени до края на 2015. Повечето от младежите, преминали през религиозно образование в Арабския свят, обаче не уведомяват ГМ, а се свързват или директно са привлечени чрез ислямски организации в чужбина. Този обезпокоителен факт показва сериозността на ситуацията, в която се намира България, тъй като действителният брой на уаххабитските възпитаници е далеч над посочения. – главният мюфтия на България да е в идейна и финансова зависимост от представителя на Дианета в турското посолство и да съгласува с него всичките си действия; – за зам.-районни мюфтии в районните мюфтийства да бъдат назначавани турски държавни служители, отговарящи за прокарването на турските интереси у нас; – областни управители да организират в джамиите обрязване на мюсюлмански момчета под турски знамена, които да даряват след ритуала с дарове от Турция[11]; – българска НПО (Главно мюфтийство) да подпише споразумение с чужд държавен орган с ранг на министерство и да влезе във взаимоотношения, засягащи над 600 000 български граждани[12]; – Турция пряко да управлява български граждани на територията на собствената ни държава.  ", "date": "2019.05.21", "title": "Кризата в мюсюлманското вероизповедание като фактор за проникването на радикалния ислям в България"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395746-%D1%82%D0%B8%D1%85%D0%BE%D0%BC%D0%B8%D1%80-%D0%B1%D0%B5%D0%B7%D0%BB%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BE%D1%84%D1%88%D0%BE%D1%80%D0%BD%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8", "text": "Смятам, че господин Цацаров е много добре запознат с модела на офшорните зони. Трябва да разглеждаме случващото се в предизборен контекст. Двете големи политически сили говорят за офшорките на конкурентната. Това заяви Тихомир Безлов от Центъра за изследване на демокрацията пред bTV по повод искането на главния прокурор службите да му предадат цялата налична информация за парите на властта в чужбина.\"Има някакви предположения, че в седмицата преди изборите ще се извадят такива информации. Това, което може да се случи, е да се подадат сигнали в ДАНС за някакви политици. Не факти и данни, а сигнали. Проблемът е как се проверяват тези сигнали. В България, ако искате да създадете проблем на конкурента, подавате сигнал, за да го вкарате в една спирала от проблеми и проверки\", смята анализаторът. За офшорните сметки на политиците се заговори малко след \"Апартаментгейт\". \"За да се иска подобна информация от офшорни страни, трябва да има някакво основание като например престъпление или тероризъм, което е да е заявено в искането\", отбеляза Безлов. \"Не може просто да питате тия политици имат ли сметки\", каза Безлов и допълни, че страни като Швейцария и Сингапур не отговарят на искания за информация от държави като България. Според него няма да има разкриване на офшорни сметки на политици.", "date": "2019.05.21", "title": "Тихомир Безлов: Няма да има разкрития за офшорните сметки"}
{"url": "http://www.classa.bg/%D1%81%D0%B2%D1%8F%D1%82/item/395747-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D0%B1%D0%BE%D1%82%D0%B5%D1%89%D0%B8%D1%82%D0%B5-%D0%B1%D0%B5%D0%B4%D0%BD%D0%B8-%D1%81%D0%B0-%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%B3%D0%BB%D0%B0%D0%B4%D0%BD%D0%B8", "text": "\"Ще използвам европейската писта и Брюксел, за да видят в Европа какво се случва в България, за да не продължава този безобразен грабеж у нас.\" Това каза водачът на листата за европейските избори на \"БСП за България\" Елена Йончева пред БТВ. \"Липсва ми журналистиката. Знаех срещу какво се изправям и поради тази причина влязох в политиката, но не предполагах, че ударите срещу мен ще са толкова безскрупулни. Мафията удря жестоко\", каза в ефира тя. Йончева приветства решението на главния прокурор да бъдат разкрити офшорните сметки на български политици в чужбина, както и имотите им. Според нея премиерът го е страх, защото предстои избор на европейски главен прокурор, а управляващите са били против г-жа Кьовеши да оглави европейската прокуратура. \"Борисов е прав, като казва, че къщата в Барселона е на друг човек. Не се води нито на него, нито на Борислава Йовчева. Ние искаме да бъде разследвана сметката на фирма \"EMA BGS SL\", управител на която е била Йовчева\", каза Йончева и добави, че левицата иска да бъде разследван пътят на 1,7 млн. евро. Тя обясни, че по разследване на левицата парите са постъпили от офшорна кипърска фирма, на която собственикът е безработен. \"Представителите на тази фирма са двама души. Единият е Иван Саздов, управител на \"Tенис клуб Банкя\" ЕООД. Вторият човек е негов съдружник - Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите \"Ипон\". Тя добави, че БСП не се интересува от личния живот на Борисов, но иска от главния прокурор да направи проверка по случая. \"Искаме да разберем, дали Радослав Иванов не е скритото и подставено лице на премиера Борисов за правене на бизнес\", добави по темата Йончева. Елена Йончева беше убедена, че Брюксел знае какво се случва и в Румъния и България и припомни, че Лаура Кьовеши е преследвана в страната си заради разследванията й. \"Нямам никакво съмнение, че хората, подали сигнал в прокуратурата срещу мен, в лицето на Антон Тодоров, Тома Биков и Делян Добрев, ще понесат отговорност\", каза Йончева. Според нея за всеки опит на левицата да разкрие корупционните схеми на ГЕРБ, те вадят бухалка срещу БСП. Тя припомни, че когато изнесе данни, че се краде от санирането, Борисов е излязъл с лъжи срещу нея, а тя го е осъдила за клевета. Когато е изнесла данни за начина, по който се строи оградата с Турция, вицепремиерът пак е излязъл с бухалка. \"Както през 90-е години Борисов е работил с дървена бухалка, сега използва държавните институции\", отбеляза Йончева. Елена Йончева обясни, че президентът на страната трябва да има позиция, когато вижда престъпление в държавата. \"Когато виждаме, че държавата се разграбва и се управлява от една организирана престъпна група, ако той мълчи, означава, че става съучастник на всичко това\", каза водачът на листата на левицата за европейските избори. Йончева обясни, че по време на кампанията е обиколила цялата страна и се е сблъскала с огромна бедност. \"Работещите бедни са работещи гладни. Милион и половина българи живеят под прага на бедността. Това не са само пенсионери, а и млади работещи семейства\", каза водачът на евролистата на \"БСП за България\". \"Трябва да имаме силни граници. Трябва да има и общоевропейска армия. Има опасност България да изпадне от общоевропейската сигурност\", каза Йончева по въпроса за борбата с миграцията. По думите на Елена Йончева, защитата на интересите на България става и през европарламента, но може да започне от тук. \"Първото нещо, което трябва да се направи, е да се спре разграждането в България, защото ежегодният грабеж тук е на стойност 11 милиарда евро. Това е 22% от БВП по данни на Световната банка\", обясни Йончева. Тя заключи, че тези пари могат да влязат в икономиката и да променят живота на българите.", "date": "2019.05.21", "title": "Елена Йончева: В България работещите бедни са работещи гладни"}
{"url": "http://www.classa.bg/%D1%81%D0%B2%D1%8F%D1%82/item/395737-%D1%80%D0%BE%D0%B4%D0%B6%D1%8A%D1%80-%D1%83%D0%BE%D1%82%D1%8A%D1%80%D1%81,-%D0%BF%D0%B0%D0%BC%D0%B5%D0%BB%D0%B0-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D0%B8-%D1%81%D1%8E%D0%B7%D1%8A%D0%BD-%D1%81%D0%B0%D1%80%D0%B0%D0%BD%D0%B4%D1%8A%D0%BD-%D0%BF%D0%BE%D0%B2%D0%B4%D0%B8%D0%B3%D0%B0%D1%82-%D0%B2%D1%8A%D0%BF%D1%80%D0%BE%D1%81%D0%B0-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D1%81%D0%BB%D0%B5%D0%B4-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%BE%D0%B7%D1%85%D0%BE-%D0%B7%D0%B0-%D0%B4%D1%83%D0%BC%D0%B0", "text": "Американските актриси Сюзън Сарандън и Памела Андерсън и британският музикант Роджър Уотърс искат да прекъснат медийното мълчание, което настана след изтичането на доклад на инженерите от Организацията за забрана на химическите оръжия (ОЗХО). Докладът разкрива, че агенцията не е включила в окончателната си присъда относно разследването на химическото нападение в сирийския град Дума (Източна Гута) на 7 април 2018 г., заключения на външни експерти вместо на собствените специалисти за извършване на оценки за случилото се. Изтеклият доклад от 15 страници бе публикуван от Работната група за Сирия, пропаганда и медии (WGSPM) и противоречи на окончателните заключения на ОЗХО, като констатира, че цилиндрите с хлор с голяма вероятност са поставени ръчно и не са пуснати от самолет, както бе предложено в официалната версия. Това означава, че докато за разлика от сирийското правителство, милиционерите нямат собствена авиация, за да пуснат цилиндрите от въздуха, същите са поставени от тях ръчно. \"Наистина е важно, защо не говорим за това?\", попита Сюзън Сарандън, цитирайки статията на журналиста Кейтлин Джонстоун на платформата Medium: \"Може просто да открием важна част от пъзела, която обяснява как международните организации, привидно независими, помагат да бъдем заблуждавани, като ни кара да даваме съгласие за войни и интервенционизъм за смяна на режими в целия свят.\" От друга страна, Памела Андерсън отговори на Сарандън, че я успокоява да вижда \"независими мислители в Холивуд\" и призова останалите да говорят, макар и да рискуват кариерата си и да се възползват от възможността да си спомнят \"за обидения, изолиран, но някога много смел и ценен\" Джулиан Асандж. Междувременно Роджър Уотърс призова Гардиан и журналиста Джонатан Фридланд да му се извинят за нападенията срещу него заради обвиненията в Белите каски за организирането на нападението с химическо оръжие в Дума. Уотърс също предположи, че самите Бели каски са убили около тридесет деца и жени, за да прикрият сцената през този нещастен ден. Световната здравна организация (СЗО) съобщи за повече от 70 смъртни случая сред жителите на Дума, които са се укривали в мазето по време на атаките срещу града на 7 април, 43 от тези смъртни случаи са свързани с излагане на токсични вещества. В допълнение, той съобщи, че около 500 души са се обърнали към медицински заведения със симптоми, показващи експозиция на токсични вещества.", "date": "2019.05.21", "title": "Роджър Уотърс, Памела Андерсън и Сюзън Сарандън повдигат въпроса мълчанието след доклада на ОЗХО за Дума"}
{"url": "http://www.classa.bg/%D1%81%D0%B2%D1%8F%D1%82/item/395738-%D1%82%D1%80%D1%8A%D0%BC%D0%BF-%D0%B0%D0%BA%D0%BE-%D1%82%D0%B5%D1%85%D0%B5%D1%80%D0%B0%D0%BD-%D0%B8%D1%81%D0%BA%D0%B0-%D0%B1%D0%B8%D1%82%D0%BA%D0%B0,-%D1%82%D0%BE%D0%B2%D0%B0-%D1%89%D0%B5-%D0%B1%D1%8A%D0%B4%D0%B5-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BA%D1%80%D0%B0%D0%B9-%D0%BD%D0%B0-%D0%B8%D1%80%D0%B0%D0%BD", "text": "Американският президент Доналд Тръмп предупреди чрез своя профил в Twitter, че ако Техеран \"иска да се бие, тогава това ще бъде официалният край на Иран\". „Никога повече не заплашвайте САЩ! Няма да позволя на Иран да има ядрени оръжия!\" - обяви американският президент. От друга страна, в интервю за Fox News президентът повтори отхвърлянето на евентуална война, въпреки че обеща, че \"няма да позволи\" Иран да получи ядрено оръжие. \"Не искам да се бия, но когато имаш ситуация като Иран, не можеш да им позволиш да имат ядрено оръжие, просто не можеш да позволиш това да се случи\", каза президентът. Тръмп обаче призна, че \" не е някой, който иска да отиде на война, защото войната вреди на икономиките, а също и убива хората, което е много по-важно\", каза той. Напрежението в региона нараства, тъй като Съединените щати решиха да укрепят военния си контингент в Персийския залив с бойната група на самолетоносача на А.Линкълн, както и с бомбардировачи, в отговор на това, което Белият дом описа като \"надеждна заплаха от Иран срещу интересите на САЩ и техните съюзници.\" Вашингтон одобри и разполагането на батерия на американската система за противовъздушна отбрана Patriot и на амфибийния транспортен кораб USS Arlington. От своя страна Иран отрече обвиненията на САЩ. и изрази своята готовност да осъди подобни развръзки и да отмъсти в случай на военен конфликт. На фона на нарастващото напрежение Тръмп отрече тази седмица, че страната му планира военен конфликт с Ислямската република. От своя страна иранският външен министър Мохамед Джавад Зариф заяви, че \"няма да има война в региона, въпреки, че Тръмп е заобиколен от хора, които го бутат към нея\". Външният министър каза, че \"няма да има война, защото не искаме война, нито пък някой има идеята или илюзията да бъде в състояние да се изправи срещу Иран в региона\".", "date": "2019.05.21", "title": "Тръмп: \"Ако Техеран иска битка, това ще бъде официалният край на Иран\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395740-%D0%BD%D0%B0%D0%B9-%D0%BD%D0%B0%D0%BF%D1%80%D0%B5%D0%B4-%D0%BF%D1%87%D0%B5%D0%BB%D0%B8%D1%82%D0%B5", "text": "Най-после един клетник им го каза: „Ще живеем като по турско“.  По Би Ти Ви /репортер Маргарита Стефанова/ представиха едно свидетелство, направо за Историята – без лигавенето на разни спецове, прислужници на Властта. Младо семейство пчелари, три години се бъхти, взема заеми, кандидатства за европейска програма – и тъкмо тогава някакъв едър арендатор пръска с пестициди и избива пчелното им стопанство.   И момчето – едно красиво българче, каза: „Няма какво друго да правим, освен да бягаме в планините, да живеем там като по турско“. Каза го сега, в 2019 година, а някои измамници твърдят – пак сега, че е нямало турско робство.   Три години голямото им дете не е ходило на почивка, имат още едно – по-малко, а сега остават – сред мъртвите пчели - на 540 лева детски надбавки. Вижте колко истини съдържа тази миниатюра, произведена в БГ.   За кого са европейските програми, всъщност?   Ако ти не защитиш малкия интерес на този скромен пчелар наравно с интереса на арендатора, нищо не правиш;   изобщо не го приближаваш до Европа – щом ти казва, че като по турско трябва да бяга в гори тилилейски, понеже един пчелин не може да гледа спокойно. Друг каза в същия репортаж: „След пчелите ще дойде ред на хората!“   О, драги, този ред отдавна е дошъл.   Това е едно отхвърлено, изоставено, поругано семейство – и нищо не може да го убеди, че някой тук, а и в Европа, прави нещо за тях.   Отнемат им дори милостинята, а те чакат справедливост. Станахме страна с две враждуващи общности - богати и бедни.   Един от арендаторите направо се подигра на бедняците – да си направели система за уведомяване, та той да има възможност да ги уведомява – с имейли – когато тръгне да пръска/трепи пчелите.   Сякаш бедняците ще бъдат по-щастливи от въпросните уведомления. Всъщност, никой не си направи труда да уведоми Народа, че една част от него вече са я изоставили необратимо.   Пропуснаха и тази милост – но не е от срам, а от безразличие. Написах тия дни няколко думи за ония, които се мазнят на „турското робство“ – било метафора и прочее мерзости.   Дали не го правят, извън всичко друго, и за да поеме Народа по-безболезнено днешните си горчилки – а така пътьом да олижат за пореден път чорбаджиите си? Един приятел, от най-мъдрите коментатори във Фейсбук, ми напомни за фабриката на Добри Фабрикаджията в родния ни Сливен – е, да, предприемчиви хора винаги е имало, то и днес ги има, само дето това не пречи на мнозинството да се чувства като роби. Обаче ние, като деца, щом видехме цигулката на Добри Чинтулов, изложена в сливенската мъжка гимназия – това беше една магическа гледка, и се сещахме за „Вятър ечи, Балкан стене“…   И на кого да вярваме сега – на днешните фалшивци или на Чинтулов - или, за общ наш срам, на младия пчелар? И знае ли някой, колко вида робство има днес - това, че сме лидери в най-позорните класации не е ли робство? И пак има богати хора, новите „възрожденци“ – които „възродиха“ безсрамното забогатяване, краденето до дупка.   В това отношение надминаха дори кърджалиите, от всичко се краде, от всичко и до шушка, тъпанари без въображение – вижте им „къщите за гости“, тази пък глупост ни доубеждава, че ще мирясат едва тогава, когато превърнат Народа в нежелан гост в собствената му страна. Бягайте в планините, поне да не ви е гнус от тия. Един пък се опитал да лети с балон тия дни – и се заклещил в планината, ни напред, ни назад, хората се разтревожили и тръгнали да го спасяват.   А той вика: „Нищо извънредно не е станало“.   Прав е – тя държавата се е заклещила цялата, те тръгнали да спасяват един главанак. Не ви ли се струва, че върви акция за спасяването на главанаците – засега поединично. На някои изобщо не им минава през ума, че националната сигурност не се крепи на една ограда срещу бежанците, която всеки може да прескочи. Национална сигурност минава през родовата памет, през родовата чест, накрая през Истините на Историята.   Ако ги оставите да загният, накрая ще си имате работа с едно население, готово да бяга в планините. Ако искате един разумен Народ със съхранена памет, не го оставяйте да се гаврят с него новите еничари и новият башибозук.   Защо, примерно, не привикахте циганското Мешере, когато някакви хулигани се гавреха с българските светини?   Пчеларят-българин под бомбите от пестициди – сякаш е попаднал в джунглата по време на Виетнамската война, насилниците на светини – омилостивени. Националната сигурност минава през наказанието на онзи наглец, който се гаври с портрет на Апостола – не през налудните теории за хибридни атаки.   Ние сме отворена книга, скучна и банална – там националната сигурност е разписана с банални анекдоти. Защитата на „свещената“ ни територия, уж невидяла и непомирисала робство? Представете си, минава за десетина секунди над България един турски Ф-16 – реален, сетне се връща обратно, и ние какво – продължаваме да се готвим/репетираме за военния парад. Чуждия шпионаж? Хайде, да не се разплачем от умиление.   Навремето Сталин не вярваше на Зорге, понеже той много киснел по баровете.   Елате да ги видите сега, как днешните зоргета обикалят край посолствата заради едно евтино уиски и да ги припознаят като свои. Националната сигурност е друго: да устоиш темелите на Българското.   Тя, в крайна сметка, минава и през отношението към клетия пчелар, тоест – през уважението към всеки обикновен човек.  Минава и през себеуважението. Колко обаче се уважава един човек, който е готов на всичко за няколко квадратни метра повече – макар че, както ни успокояваше Пиер Данинос, каквото и да правим, няма как да се измъкнем от перспективата на двата квадратни метра, онези. Впрочем, спите ли спокойно, когато имате военен министър, който води битка за тераси – нали ви е ясно, как ще купува самолети.   Дайте му един фалшив паспорт – от онези от Агенцията за българите, та да е по-спокоен. Всичко вече е в ръцете на недонаправени хора и така, изглежда, ще бъде.   Майкопродавството се нуждае от специално министерство – с отдел за турското робство, което било метафора, с отдел за обругаване на литературното наследство и пр. Не чуха пчеларя, за такива нямат време, обаче са царе на големите лафове. И на голямото местене – Караянчева, например, премести Пекин от Китай във Виетнам.   Може да й дадат по съвместителство и едно министерство - на местенето. Тия дни се изсили и каза: „България се променя“.   Но не уточни, коя точно България се променя – тази на Пчеларя със сигурност си дреме на място.   Отишла на откриването на една фабрика в Пловдив и се сетила за промяната.   Но както има второкачествени храни за променена България, така има и второкачествена ангария.   Не е лошо да научим – покрай Караянчева, каква заплата ще получава един български работник в новооткритата фабрика, в сравнение с един германец в подобна фабрика. Живеем във времена на безцеремонни лъжци.   Един Тафров се е засилил да става евродепутат, не се насити да клечи в чужбина.   Тия дни вбеси паметливите хора – един изчезващ вид у нас.  Особено бе гневен Богомил Бонев, понеже Тафров за пореден път демонстрира клептоманската природа на лъже-десните. Вижте сега, Костов му казал да действа и нашият херой събудил посреднощ Жак Делор, тогавашният шеф на Еврокомисията, и го убедил да паднат визите за Европа.   Хак са ви тия типове, нали и досега медийно ги обгрижвате. Гневен беше и Георги Милков от „24 часа“. Обаче човек се сеща, как в този солиден вестник и досега дундуркат Плевнелиев в специален куфьоз – същият Плевнелиев, който хвалеше Тафров пред тогавашния шеф на ООН: бил доказан антикомунист!  Тази клета душа, която се препитаваше кротко в „АБВ“, чудесният вестник на Филип Панайотов. Така се изграждат лъжите у нас. И Бойко се обади: разказа как Тафров му се мазнел, за да го остави посланик. Време му е за книгата „Как се отъркваха в крачолите ми“.   Ще бъде по-интересно свидетелства от това на Караянчева за променена България.   Как ще я промениш с такива шарлатани. Никак. Пак тия дни стана ясно, че у нас е констатирана най-ниската продължителност на живота в ЕС - не е никак изненадващо, след като имаме най-висока смъртност в редица отношения.   Но този факт е излишно да се съобщава – онези, които си мрат, си го знаят. А ония, които трябва да го чуят, изобщо няма да му обърнат внимание, нищо от този род няма достъп до главите им , нищо. Дори да спрат изведнъж излъчването на новините и две минути да вият сирени в чест на новия успех на променена България - и това няма да ги стресне.", "date": "2019.05.21", "title": "Най-напред пчелите..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395741-%D0%BD%D0%BE%D0%B8-%D0%B2%D1%80%D1%8A%D1%89%D0%B0-%D1%87%D0%B0%D1%81%D0%BE%D0%B2%D0%BD%D0%B8%D0%BA%D0%B0-%D0%B7%D0%B0-7707-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8", "text": "НОИ ще върне часовника за 7707 кандидат- . Толкова са хората подали заявление за пенсиониране от началото на годината до 7 май 2019 г., когато стана ясно, че коефициентът, по който се определя размерът на пенсията, може да се определя по старата и по новата методика. Те са и първите, които ще избират между изчисляване на базата на три последователни години с висок доход и осигурителни вноски, или на основата на доходите, които са получавали след 2000 година, коментират от НОИ, пред Монитор.   До тази ситуация се стига, след като се прие промяна в Кодекса за социално осигуряване, според която от 1 януари 2019 г. пенсиите се определят само по доходите след 2000 година. Това обаче предизвика протести и в крайна сметка се реши да се даде гратисен период от три години-до края на 2021 г., в който хората ще имат възможността да направят избор на по-благоприятния за тях вариант. Въпросните 7707 кандидат-пенсионери ще имат възможност да подадат заявления за преизчисляване на пенсията в шестмесечен срок – до 4 ноември.     НОИ отвори мобилни приемни, в които експерти на института консултират кандидат-пенсионерите да могат да направят правилния избор. На експертите се налага да решават много и различни казуси, установява проверка. Често при тях идват бъдещи пенсионери с липсващи документи или с неяснота как да си подредят стажа. Когато заявлението се подаде в съответната териториална дирекция на НОИ, ако има несъответствия, срокът за оправяне на документите за пенсиониране е един месец. Изнесените приемни помагат тези несъответствия да се предвидят и да се отстранят преди подаване на заявлението. Тъй като новият Закон за защита на личните данни не допуска заявлението за пенсиониране да се подава по пощата, а само лично, приемните спестяват и пътуването до областния град. Опитът от приемните показва, че не са малко хората, на които години от стажа им се губят по различни причини. Най-често това се случва при ликвидиране или приватизация на предприятията. Принципно, ведомостите от закритите дружества се съхраняват в архива на НОИ. При подаване на заявление за пенсиониране те се изискват от териториалната дирекция с протокол. Имало случаи обаче, в които документацията не е водена коректно и в нея има празноти. В някогашните земеделски структури на АПК и ТКЗС например се водели партидни книги, в които са отразени планираните работни дни, но те не винаги са отработени. На места пък били записани само сумите, но не и работните дни. В трети случаи в някогашните предприятия жените в майчинство се записвали в отделна ведомост, която нерядко липсва и няма как да се докажат годините, прекарани в майчинство. Месеци се губят и от това, че парите за майчинство често са изплащани накуп за три месеца. Експертите са установявали и не малко опити за злоупотреби, в които се представят стари документи с печат и подпис на лице, което не може да носи отговорност. Затова внесените документи за отпускане на пенсия задължително се сравняват с тези в архивите. Според експертите на НОИ, новата методика с определяне на коефициента по доходите след 2000 година е въведена точно заради неточните данни и за да се избегнат злоупотреби. От 1998 г. до 2000-а персоналният регистър на НОИ е бил експериментален. През тези години част от данните са на хартиен носител, а други са били въвеждани в онлайн масива. След Милениума регистърът вече работи и цялата информация е въведена в него. Почти всички, които са ползвали досега услугите на мобилните приемни на НОИ, настояват да им се направят прогнозни изчисления и по двете методики, за да могат да преценят коя е по-благоприятна за тях, обясниха експерти. Досегашната практика сочи, че тези, които не са прекъсвали трудовия си стаж, предпочитат старата методика и те за момента са по-голямата част от кандидат-пенсионерите. Хората, които по различни причини имат дупки в стажа, се ориентират към новата. Когато празнотите са под 5 години, те си заплащат стажа, каквато възможност дава нормативната уредба.", "date": "2019.05.21", "title": "НОИ връща часовника за 7707 кандидат-пенсионери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395742-%D0%BD%D0%B0%D0%B3%D0%BB%D0%BE%D1%81%D1%82-%D0%B2%D0%BC%D0%B5%D1%81%D1%82%D0%BE-%D0%BF%D0%BE-11-%D0%BB%D0%B5%D0%B2%D0%B0-%D1%81%D1%83%D0%B1%D1%81%D0%B8%D0%B4%D0%B8%D1%8F-%D0%B7%D0%B0-%D0%B3%D0%BB%D0%B0%D1%81,-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BF%D1%80%D0%B8%D0%B1%D0%B8%D1%80%D0%B0%D1%82-%D0%BF%D0%BE-13,-23-%D0%BB%D0%B2", "text": "Според закона държавната субсидия за политическите партии е 11 лв. на получен за тях глас. Истината е, че те вземат 13.23 лв. Това сочи разследване на екипа от „Шоуто на Слави“.    То бе представено тази вечер  от сценариста Тошко Йорданов. Той предостави и доказателствата: „Нека караме подред и да се опираме само на факти. В закона за Политическите партии се определят критериите коя партия или коалиция има право на държавна субсидия и какъв размер е тя. 1.            Първа стъпка определяне кои партии и коалиции по закон имат право да получават субсидия 11 лева на глас. Това е посочено в чл. 25, ал. 1 и чл. 26: Съгласно чл. 25, ал. 1 и чл. 26 от Закона за политическите партии право на държавна субсидия имат: 1. политическите партии или коалиции, които са регистрирани в Централната избирателна комисия за участие в избори, участвали са в последните парламентарни избори и имат избрани народни представители – 2.  партиите, които не са представени в Народното събрание, но са получили не по-малко от едно на сто от всички действителни гласове на последните парламентарни избори ………………………………………………………………………………… Извод:  – за да получаваш субсидия трябва да си партия и коалиция, която има народни представители, тоест минали са  4% граница гласове –              Партия, която има поне 1% от от всички действителни гласове на изборите ………………………………………………………………………………… 2.            Втора стъпка Определяне на общата сума за субсидиране на политическите партии и коалиции – посочено е в чл. 27. Съгласно чл. 27 от  Закона за политическите партии Общата сума, предвидена за субсидиране на политическите партии и коалиции, се определя ежегодно в закона за държавния бюджет на Република България в зависимост от броя на получените действителни гласове от партиите и коалициите на последните парламентарни избори, като за един получен глас се предвижда субсидия в размер, определен ежегодно със закона за държавния бюджет на Република България. ……………………………………………………………………………………….. ИЗВОД: Следователно, след като вече е ясно кои имат право на субсидия, този член от закона само посочва как се изчислява и определя държавната субсидия за един получен действителен глас от субсидираните партии и коалиции. Първо е определено кои имат право на субсидия. Второ колко е тя – в зависимост от получените гласове за съответната партия или коалиция. Както знаем – От 2014 г. годишният размер на държавната субсидия за един получен действителен глас съгласно Закона за държавния бюджет е 11 лв. 3.            Трета стъпка Как се разпределя на сумата от субсидията между правоимащите партии и коалиции. Това е посочено в чл. 25, ал. Съгласно чл. 25, ал. 2 от Закона за политическите партии  общата сума, предвидена за субсидиране в бюджета, се разпределя пропорционално на получените действителни гласове от всяка (правоимаща) партия или коалиция. ……………………………………………………………………………………….. ИЗВОД: Следователно при определянето на общата сума в бюджета за субсидиране на партиите и коалициите, трябва да се вземат предвид само и единствено действителните гласове на партиите и коалициите, които имат право на субсидия. Обобщавам – членове 25, 26 и 27 показват Първо – кои имат право на субсидия Второ – че тя е равна на броя на получените от тях гласове Трето – че всяка партия получава толкова, колкото гласа има по 11 лева ……………………………………………………………………………………….. И така, сега да сметнем колко трябва да е субсидията при сегашния закон 11 лева на глас. Според закона  общата сума на субсидията, заделена в държавния бюджет за 2018 г. е трябвало да бъде:                2 920 804 действителни гласа (според официалните данни на ЦИК)  за правоимащите партии и коалиции x 11 лв. =  32 128 844 лв. ……………………………………………………………………………………….. Нека видим колко пари е трябвало да получи всяка партия за 2018 година според закона.                                              гласове                              Изчислена субсидия ПП ГЕРБ                              1 147 292                           12 620 212 БСП з                   955 490                               10 510 390 ОП                                       318 513                               3 503 643 ДПС                                     315 976                               3 475 736 ВОЛЯ                   145 637                               1 602 007 Възраждане                     37 896                  416 856 общо субсидия               2 920 804                            32 128 844 ……………………………………………………………………………………….. Нека видим сега истината – колко пари са получили партиите за миналата година. Напомням само, че според закона тя трябва да бъде 32 128 844.  Ето обобщените данни.  Държавна субсидия за партии и коалиции за 2018 година по данни на МФ: ПП ГЕРБ                                               15 181 092 лв. ПП „Движение за права и свободи“   4 181 028 лв. БСП за България                                   12 643 144 лв. Обединени патриоти                           4 214 592 лв. ПП Воля                                                 1 927 084 лв ПП Възраждане                                     501 444 лв. Общо предоставена държавна субсидия за 2018 г.  е 38 648 384 лв. …………………………………………………………………………… И така общата сума е  според официалния отговор на министерство на финансите  е – 38 648 384 лв. Забележете тя е доста по-голяма от тази, която би трябвало да е по закон. Нека видим с колко. 38 648 384 – 32 128 844 = 6 519 540 лева …………………………………………………………………………… Нека видим сега, колко лева излиза държавната субсидия на 1 глас, според данните от МФ.  Припомням, че по закон трябва да е 11 лева. предоставена държавна субсидия за един глас Получени лева Действителни гласове  Лева на един глас субдисия 38648384            2920804              13,23 …………………………………………………………………………… Нека видим тали така е при всяка партия и коалиция, които има право на субсидия. предоставена държавна субсидия за един глас на правоимащи партии и коалиции ГЕРБ Получени лева Действителни гласове  Лева на един глас субдисия 15181092            1147292              13,23 БСП за България Получени лева Действителни гласове  Лева на един глас субдисия 12643144            955490  13,23 ДПС Получени лева Действителни гласове  Лева на един глас субдисия 4181028              315976  13,23 Обединени патриоти Получени лева Действителни гласове  Лева на един глас субдисия 4214592              318513  13,23 ВОЛЯ Получени лева Действителни гласове  Лева на един глас субдисия 1927084              145637  13,23 ВЪЗРАЖДАНЕ Получени лева Действителни гласове  Лева на един глас субдисия 501444  37896    13,23 …………………………………………………………………………… И тук идва въпроса, как точно нарушават закона? Какво са направили? Как МФ си е сглобило такава огромна сума в нарушение на закона? И така  – Общо предоставена държавна субсидия за 2018 г. е 38 648 384 лв. ……………………………………………………………………………………….. За да получат 38 648 384 министерство на финансите са си добавили не само гласовете на партиите които имат право на субсидия (припомням тези гласове са -2 920 804), но и гласовете, подадени за всички партии, дори на тези които не са минали единия процент на изборите нека ги добавим и да видим какво излиза. Общо предоставена държавна субсидия за 2018 г. е 38 648 384 лв. 1.Общо гласове за партии и коалиции – 3 420 524                               3 420 524 х 11 = 37 625 764 лв. ……………………………………………………………………………………….. Пак не достига близо милион за да стане сумата дадена реално на партиите. Следователно са добавили още гласове. Откъде? Ей сега ще видите откъде – от гласовете за независимите кандидати. Общо предоставена държавна субсидия за 2018 г. е 38 648 384 лв. 1.Общо гласове за партии и коалиции – 3 420 524 1.            В някои изборни райони, обаче, има и независими кандидати и с тези гласове общият брой на действителните гласове става – 3 425 632. 3 425 632 x 11 = 37 681 952 лв. ……………………………………………………………………………………….. Пак не достига с около милион отпусната сума. Какво са добавили още? Добавили са дори гласовете от протестния вот – гласовете от графа “Не подкрепям никого”. Общо предоставена държавна субсидия за 2018 г. е 38 648 384 лв. 1.Общо гласове за партии и коалиции – 3 420 524 гласа                2. Добавени към тях гласове за независими кандидати – 3 425 632 гласа. 3.Добавени към тях и бюлетини “Не подкрепям никого“  и общият брой на всички действителните гласове по протоколите на ЦИК става:                               3 513 419 гласа  3 513 419   х  11 = 38 647 609 лева ………………………………………………………………………………… Пак милионите са по малко от реално отпуснатите. Липсват още  около 1000 лева. И какво са направили? Откъде са добавили още гласове? Просто ЦИК е издал ново решение и , неясно откъде, да добавили още гласове. Добавили са си още 71 гласа. Ето: Съгласно т. 6 от Решение 4670 – НС от 30 март 2017 г. на ЦИК общият брой на действителните гласове за партиите, коалициите, независимите кандидати и гласовете “Не подкрепям никого” според актуализираната база данни е 3 513 490.  Тази сума е получена след повторното въвеждане на данните от протоколите на секционните избирателни комисии в ЦИК съгласно чл. 301 от Изборния кодекс. 3 513 490  гласа x 11 лв. =  38 648 390 лв. ……………………………………………………………………………………….. И какво излиза – че  общата сума, отделена за субсидия е 38 648 390,  и тя е определена не въз основа на спечелените от тях гласове, както е по закон,  а въз основа на общия брой на всички гласове, на всички партии, дори и на независимите кандидати и най-голямата наглост  – и на гласовете “Не подкрепям никого”. ………………………………………………………………………………… А сега, нека видим по каква схема си разпределят тези 38 648 390 лева. Министерство на финансте използва следнатаформула за изчисление на субсидията за всяка партия: (Броят на Действителните Гласове за съответната Партия) (разделен на): (Общия брой на получените Действителни Гласове на правоимащите партии и коалиции) = (полученото число)  х  (по Общата Сума за Разпределяне) = Държавна Субсидия за съответната партия или коалиция.                                              (ДГП : ОБДГ) х ОСР  = ДС ……………………………………………………………………………………….. ВОЛЯ (ДГП  145 637 ) :  (ОБДГ 2 920 804 ) =  0, 49861955  х  (ОСР  38 648 390 ) = 1 927 048 лева,  (31460…) оставащите стотинки в период на всички парти са преразпределени допълнително, но сумите са от 1 до 2 лева. ……………………………………………………………………………………….. Нека видим по тази схема колко пари е получила всяка партия, колко  – реално, според закона – е трябвало да има и колко повече е взела. Цифри, просто цифри. ГЕРБ Получили реално           Трябвало да получат     Получили в повече 15181092            12620212            2560880 БСП за България Получили реално           Трябвало да получат     Получили в повече 12643144            10510390            2132754 ДПС Получили реално           Трябвало да получат     Получили в повече 4181028              3475736              705292 ОП Получили реално           Трябвало да получат     Получили в повече 4214592              3503643              710949 Воля Получили реално           Трябвало да получат     Получили в повече 1927084              1602007              325077 Възраждане Получили реално           Трябвало да получат     Получили в повече 501444  416856  84588 ОБОБЩЕНИЕ: 1. Според закона: 2 920 804 действителни гласа за правоимащите партии и коалиции x 11 лв. =  32 128 844 лв. 3.            Общо предоставена държавна субсидия за 2018 г.:  38 648 384 лв. 2.            Разлика: 38 648 384 – 32 128 844 = 6 519 540 лева раздадени в повече 4.            Държавна субсидия вместо 11 лева на глас – 13, 23 лева  ", "date": "2019.05.21", "title": "Наглост! Вместо по 11 лева субсидия за глас, партиите в парламента прибират по 13, 23 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395743-%D1%83%D1%80%D0%BE%D0%BA-%D0%B7%D0%B0-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%B5-%D0%BB%D0%B5%D1%81%D0%BD%D0%BE-%D0%B4%D0%B0-%D1%81%D0%B8-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD", "text": "Не е ли ирония? Чешкият премиер Андрей Бабиш е собственик на огромен химически и хранително-вкусов бизнес (\"Агроферт\"), чиито продукти не се славят с отличното си качество, а работниците му получават скромни работни заплати. Голяма част от приходите на фирмите му идват от европейските фондове, включително от Общата земеделска политика. \r\n Въпреки това милиардерът базира предизборната кампания на партията си Ano върху евроскептично послание, като критикува двойните стандарти в ЕС по отношение на качеството на храните в Източна Европа и атакува \"лошия Брюксел\". \r\n   \r\n   Прагматичният и двойнствен подход на Бабиш към ЕС явно му служи добре, като се имат предвид прогнозите за европейските избори, които ще се проведат в Чехия на 24 и 25 май. \r\n Социологическите проучвания показват, че партията му ще бъде първа политическа сила в страната му с 25% от гласовете на избирателите. \r\n Резултатът е още по-забележителен, като се има предвид, че лидерската формация Ano не разчита на реална идеологическа платформа или съдържателна политическа програма. За сметка на това, партията разполага с изключително добра PR-машина. Често обвиняват формацията на Бабиш, че си \"присвоява\" по-интересни политически предложения от други сили и ги представя за свои собствени идеи. \r\n Това оплакване идва най-често от Социалдемократическата партия, която е по-малкият партньор в управлението с Ano. В момента двете съюзнически фракции се карат помежду си кой пръв е предложил идеята за увеличаване на финансовата подкрепа за млади родители. \r\n Подобна критика идва и от опозицията в лицето на консервативната ОДС - те, от своя страна, обвиняват Ano, че са откраднали слогана им за \"Силна Чехия\". \r\n На фона на по-широкия европейски пейзаж, Бабиш съвсем не е най-големият популист - нито в Чехия, нито във формата на Вишеградската четворка, в който влизат още Словакия, Полша и Унгария. \r\n Чешкият премиер е раздвоен заради няколко причини. Отчаяно се опитва да завоюва сериозното отношение и доверието на по-важните европейски лидери като френския президент Еманюел Макрон или германския канцлер Ангела Меркел. \r\n         В същото време, той  повтаря едни и същи фрази за рисковете от имиграцията в Европа, които е заел от уважавания си унгарски колега Виктор Орбан. \r\n Орбан се е превърнал в ролеви модел за по-неопитните политически лидери в целия Централно- и Източноевропейски регион, включително полския премиер Матеуш Моравиецки и словашкия правителствен ръководител Петер Пелегрини. \r\n Влиянието на Орбан сред чуждестранните му поклонници се дължи на това, че като лидер се радва на силна вътрешнополитическа подкрепа, големите европейски играчи не могат да си позволят да го игнорират, а на всичко отгоре - успява да договори максимално финансиране от ЕС. \r\n Докато Орбан играе внимателна игра с партньорите си в ЕНП, други сили във Вишеградската четворка дори не си дават усилия да се стиковат с Европа. \r\n Лидерът на чешките националпопулисти Томио Окамура (роден в семейството на майка-чехкиня и баща от японско-корейски произход), например, започна кампанията на своята Партия на свободата и пряката демокрация доста по-рано от останалите претенденти за присъствие в ЕП. Водачът на листата му Иван Давид черпи вдъхновение от познатите крайнодесни конспиративни теории в речите си. \r\n   \r\n   Самият Окамура привлече няколко хиляди симпатизанти на митинг в началото на официалната предизборна кампания в Прага, на който присъстваха вътрешният министър на Италия Матео Салвини и френската националистка Марин льо Пен. \r\n Окамура е единственият водещ чешки политик, който призовава открито за \"Чекзит\" - изваждане на страната от Европейския съюз. Политическите му слогани се базират на идеята \"да поставим Чехия на първо място\". \r\n Въпреки че подкрепата за неговата партия постепенно намалява в сравнение с миналогодишните избори, е възможно да се сдобие със собствена фракция, която да подсили евроскептичното крило в бъдещия ЕП. \r\n В Словакия крайнодясната вълна е доста по-сериозна. Открито неофашистката Народна партия \"Наша Словакия\", водена от Мариан Котлеба, влезе в националния парламент преди три години с 8% подкрепа, а сега социологическите проучвания им дават близо 14 на сто от гласовете на словашките избиратели. \r\n Котлеба подклажда носталгия по бившия словашки режим, съюзничил на нацистите по време на Втората световна война, и настоява за напускане на ЕС и НАТО. Целта на \"Наша Словакия\" е да стане достатъчно голяма, така че нито една друга партия да не може да състави правителство без нейна подкрепа на фона на фрагментираната партийна система в страната. \r\n Успехът на Котлеба в привличането на млади гласоподаватели и работата му с т.нар. \"алтернативни медии\" му помага за подравяне на доверието в традиционните канали за информация. \r\n В съседна Полша лидерът на управляващата \"Право и справедливост\" Ярослав Качински не желае да види зараждането на друга политическа сила вдясно от PiS.  \r\n Затова често привлича на своя страна националистически хардлайнери, като им предлага постове в правителството, или се опитва да ги изтласка извън политическата сцена. \r\n Така \"Право и справедливост\" рискува да си създаде имидж на по-крайна и националистическа структура, отколкото е в действителност. Но и дава основание на националпопулисти като евродепутата Януш Корвин-Мике и неговата партия да развиват още по-екстремни платформи, за да се дистанцират от управляващите. \r\n Полша ще се изправи на парламентарни избори през есента, затова европейският вот ще е своеобразен тест за популярността на партиите. Кабинетът във Варшава обеща доста облаги на полските избиратели, включително по-високи социални помощи за семействата, евтини жилища и др. - ангажименти, които ще претоварят полския бюджет. \r\n За разлика от Орбан, Качински не може да играе сложни игри с европейските си партньори, защото е далеч по-неопитен във външната политика. Вместо да оформя ЕС спрямо собствените си интереси, \"Право и справедливост\" залага на челен сблъсък, от който Полша трудно ще се възстанови. \r\n Популистите в Централна Европа не са силата, за каквато се представят в риториката си. Единственото изключение е Виктор Орбан. А той, сам по себе си, е достатъчно умел, опитен и добре позициониран, за да знае какво и как иска да постигне. \r\n   \r\n", "date": "2019.05.21", "title": "Урок за популистите от Източна Европа: Не е лесно да си Виктор Орбан"}
{"url": "http://www.classa.bg/%D1%81%D0%B2%D1%8F%D1%82/item/395735-%D0%BA%D0%BE%D0%B8%D1%82%D0%BE-%D1%85%D0%BE%D0%B4%D1%8F%D1%82-%D0%B1%D1%8A%D1%80%D0%B7%D0%BE-%D0%B6%D0%B8%D0%B2%D0%B5%D1%8F%D1%82-15-20-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%B4%D1%8A%D0%BB%D0%B3%D0%BE-%D0%BE%D1%82-%D1%82%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D1%81%D0%B0-%D0%B1%D0%B0%D0%B2%D0%BD%D0%B8", "text": "Хората, които ходят бързо, са по-склонни да живеят по-дълго, според ново проучване, публикувано в научното списание Mayo Clinic Proceedings. Екип от британски учени анализирал данни за индекса на телесна маса (ИТМ), скоростта на ходене, обиколката на талията и процента на телесните мазнини на 474 919 души между 2006 и 2016 година. Средно те са на 58.2 години и имат ИТМ от 26.7, цифра, която ги поставя в категорията с наднормено тегло. Резултатите от изследването показват, че участниците, ходещи по-бързо, имат по-голяма продължителност на живота, между 86,7 и 87,8 години за жените и от 85,2 до 86,8 години за мъжете, независимо от техния ИТМ. Междувременно тези, които вървели бавно, дори и да са имали нормално тегло, т.е. ИТМ по-малко от 20, са умирали по-рано. Жените в тази група са с продължителност на живота 72,4 години, а мъжете са живели дори по-малко (средно 64,8 години). Учените твърдят, че техните открития могат да помогнат да се изясни относителната важност на физическата годност в сравнение с телесното тегло в продължителността на живота на хората. С други думи, „резултатите показват, че може би физическата годност е по-добър индикатор за продължителността на живота от индекса на телесна маса (ИТМ) и че насърчаването на хората да ходят по-енергично може да добави години към живота им\", заключава Том Йейтс, един от авторите на изследването.", "date": "2019.05.21", "title": "Които ходят бързо живеят 15-20 години по-дълго от тези, които са бавни"}
{"url": "http://www.classa.bg/%D1%81%D0%B2%D1%8F%D1%82/item/395736-google-%D0%BF%D1%80%D0%B5%D1%83%D1%81%D1%82%D0%B0%D0%BD%D0%BE%D0%B2%D0%B8-%D0%B1%D0%B8%D0%B7%D0%BD%D0%B5%D1%81%D0%B0-%D1%81%D0%B8-%D1%81-huawei,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%82%D1%80%D1%8A%D0%BC%D0%BF-%D0%B3%D0%BE-%D0%B2%D0%BA%D0%BB%D1%8E%D1%87%D0%B8-%D0%B2-%D1%81%D0%B2%D0%BE%D1%8F-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA", "text": "Компанията Google спря с Huawei бизнеса, който изисква трансфер на хардуерни и софтуерни продукти, след като администрацията на Тръмп включи китайската компания в \"черния списък\" на правителството, разкрива пред Ройтерс източник, запознат с темата. Ако новината бъде потвърдена, китайският технологичен гигант ще загуби достъп до актуализациите на операционната система Android, а следващата версия на смартфоните извън Китай няма да има достъп до някои популярни услуги и приложения, като Google Play Store и Gmail. Според източника, цитиран от британската агенция, подробностите за конкретните услуги все още се обсъждат вътрешно в Google. В същото време говорител на Huawei заяви в петък, че адвокатите на китайската компания проучват влиянието на действията, предприети от Вашингтон. По този начин американската компания ще спре да предоставя техническа поддръжка и сътрудничество за услугите на Android и Google на Huawei. Въпреки това мярката няма да засегне тези прехвърляния на хардуерни и софтуерни продукти, които са обхванати от лицензи с отворен код, т.е. те ще останат достъпни за всеки, който желае да ги използва. Американският президент Доналд Тръмп подписа в сряда заповед, забраняваща използването на телекомуникационно оборудване, произведено от компании, смятани за заплаха за националната сигурност на страната, една мярка, която проправя пътя за пълна забрана на продуктите, произведени от Huawei. Скоро след това Министерството на търговията на САЩ обяви, че ще включи Huawei и 70 свързани дружества в така наречения „Entity List\", което ще попречи на китайския телекомуникационен гигант да купува части и компоненти от американски компании, без одобрението на правителството на САЩ. Huawei нарече заповедта \"неразумна\", отбелязвайки, че мерките срещу него ще направят САЩ \"изоставащи в разгръщането на 5G, като неразумните ограничения нарушават правата на компанията и поставят други сериозни правни проблеми\".", "date": "2019.05.21", "title": "Google преустанови бизнеса си с Huawei, след като Тръмп го включи в своя \"черен списък\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395727-%D0%B1%D0%BE%D1%80%D0%B8%D1%81%D0%BE%D0%B2-%D0%BC%D0%BE%D0%B6%D0%B5-%D0%B8-%D0%B4%D0%B0-%D0%B7%D0%BD%D0%B0%D0%B5-%D0%BD%D0%B5%D1%89%D0%BE-%D0%BD%D0%BE-%D0%BC%D0%BE%D0%B6%D0%B5-%D0%B8-%D0%B4%D0%B0-%D0%B1%D0%BB%D1%8A%D1%84%D0%B8%D1%80%D0%B0", "text": "\"Четвъртък и петък ще ни правят Костинброд\", предупреди Бойко Борисов. Може и да знае нещо. Но може и да блъфира. Така че нека запазим спокойствие: защото каквото и да научим, едва ли ще е изненада.  Предугаждали сме го.         Неведоми са пътищата предизборни и по тях могат да се творят чудеса. Или пък да кацат „черни лебеди“. На най-голямото събитие от предизборната кампания на ГЕРБ, за което в „Арена Армеец“ се събраха над 14 000 членове и симпатизанти на партията, Борисов предупреди, че конкуренцията готви удар в навечерието на евроизборите. Защото са видели, че след имотните скандали „духът в ГЕРБ се върна“, добави премиерът. Нов  \" Костинброд \"? „Четвъртък и петък ще ни правят  . (…) Лъжата, нали си я спомняте? Пак същите кандидати са там. Когато говореха, че в Костинброд се правят фалшиви бюлетини, че има автобуси с двойни дъна. Помните ли? Чудовищна история. Сто процента лъжа и измама. Това се готвят да направят“, заяви Борисов, припомняйки сюжета преди парламентарните избори през 2013.      Ето го съвсем накратко: в деня за размисъл преди въпросните избори Николай Бареков, тогавашният изпълнителен директор на TВ7 (за която се твърди, че е била издържана от КТБ), съобщи за подготвяна измама с бюлетини в печатницата в Костинброд. Сигналът е подаден от Мая Манолова, тогава депутат от БСП, а прокуратурата начело с главния прокурор Сотир Цацаров веднага се включи в сценария. Два месеца след акцията „достойни прокурори“ посочиха в анонимно писмо, че неин поръчител е бил депутатът от ДПС Делян Пеевски. Днес КТБ е фалирала, ТВ7 я няма, Бареков е евродепутат, Манолова - омбудсман с висок рейтинг, Пеевски - неизменно в листата на ДПС, Цацаров - към края на дните си като главен прокурор. А БСП се мъчи да спечели поне едни избори, защото нали политиците ги делят на два вида: такива, които печелят избори, и такива, които ги губят. Знаем също така, че лидерката на социалистите Корнелия Нинова притежава способността да губи преднина от пренатягане на болтовете. Помним как онова „какво ни отне демокрацията“, изречено преди изборите през 2017, изплаши дори и симпатизанти на левицата. И ако от лагера на БСП наистина се канят да извадят компромат, на който няма как да се реагира непосредствено преди евровота, и този път може да последва обратен на желания ефект. В тази кампания европейското и европейските ценности останаха като че ли само в платените репортажи и едва ли последната седмица преди гласуването на 26 май ще промени това положение. Но отсега е ясно, че манипулирането на общественото мнение чрез пазени за последния момент разкрития, които да предизвикат нова вълна от гняв и отвращение, е недостойно политическо действие. Още повече, че „глашатаите на истината“ не могат да бъдат разглеждани като алтернатива - именно това бе основният урок от аферата „Костинброд“ и последвалите политически действия, сред които назначаването на Пеевски за шеф на ДАНС. И ако днес лидерката на БСП сочи Пеевски като кадровик в третия кабинет на ГЕРБ, много важно е да знаем защо го прави - дали защото е подсторвана от един банкер в изгнание или пък защото на „Позитано“ 20 наистина са скъсали с пеевщината. Борисов може и да знае нещо. Но може и да блъфира. Каквото и да се случи обаче, днес се очакват новини по повод поисканата от главния прокурор информация от ДАНС за „всички налични данни за лица, заемащи висши публични длъжности, и за тяхно имущество в други държави“, както и за свързани с тях или с подставени лица банкови сметки, които не са декларирани в България, имоти, инвестиции, участия в търговски дружества, включително и офшорни фирми. Председателят на ДАНС Димитър Георгиев откликна веднага и обеща да проверят „всичко в годините назад“. Да припомним, че темата за офшорните сметки на политиците бе зададена от президента Румен Радев, който призова службите да поровят. И те решиха да го сторят. Но всъщност дирекция „Финансово разузнаване“ в ДАНС няма какво толкова да рови - със сигурност там разполагат с данните, получени от Националната агенция по приходите чрез автоматичния обмен на финансова информация. Този обмен стана възможен, след като България се присъедини към Конвенцията за административно сътрудничество по данъчни въпроси и споразумението за автоматичен обмен на информация към тази конвенция. Въпросът е кои (или по-скоро чии) ще бъдат назованите от ДАНС, след като обменът на информация така и така вече действа повече от година. Игра на пейнтбол Дори ГЕРБ и БСП да се замерят с разкрития за офшорни сметки и имоти в чужбина, ние знаем, че това е само игра на пейнтбол. Институциите и правосъдието в България не работят срещу политическата каста, потвърждение за което са калпавите (или никакви) обвинения, оправдателните присъди, спешни промени в законите, затлачени проверки. Така че нека запазим спокойствие: каквото и да научим, едва ли ще е изненада. Предугаждали сме го. А в „Арена Армеец“ в обективите на фоторепортерите попаднаха мъже и жени, облекли тениски с лика на Бойко Борисов. Един по-млад Борисов, познат ни от първия мандат, когато обещаваше да накаже корумпираните. Днес вече знаем - било е пейнтбол. Неведоми са пътищата на властта. И чудеса там няма.  ", "date": "2019.05.21", "title": "Борисов може и да знае нещо. Но може и да блъфира."}
{"url": "http://www.classa.bg/%D1%81%D0%B2%D1%8F%D1%82/item/395728-%D0%B8%D1%80%D0%B0%D0%BD-%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%B5%D1%81-%D0%B8%D1%81%D0%BA%D0%B0%D0%BD%D0%B8%D1%8F", "text": "Звучи почти като ултиматум. Иран заплашва, че няма да спазва вече част от задълженията си по ядреното споразумение и поставя на ЕС едно конкретно искане. Какво означава това?       Ако в рамките на два месеца ЕС не извади Иран от икономическата изолация, наложена от САЩ, Техеран смята частично да прекрати изпълнението на свои задължения по ядреното споразумение. Как се стигна дотук? За Доналд Тръмп нещата изглеждат съвсем прости: всеки, който търгува с Иран, ще бъде наказан от САЩ. През 2018 американският президент извади САЩ от ядреното споразумение с Иран, което беше договаряно в продължение на години.  Едновременно с това Вашингтон наложи на Иран икономически санкции, които се отнасят както до американските фирми, така и до компаниите в останалия свят. Година по-късно американското правителството отмени и действието на приетите изключения, отнасящи се до иранската ядрена програма за граждански цели. Тези изключения позволяваха на Иран да изпраща излишъка от нискообогатен уран в Русия и да изнася тежка вода за Оман.      Първоначално Иран почти не реагира на огромния натиск от страна на Вашингтон, твърди Амир Ализаде. Бившият заместник-управител на германско-иранската търговско-индустриална камара каза пред ДВ следното: \"Иран информира останалите страни по договора, че вече не може да спазва някои от договореностите на подписаната през 2015 г. ядрена сделка. В случая няма никакъв ултиматум. В рамките на 60 дни Иран автоматично ще разполага с повече нискообогатен уран и тежка вода, отколкото му е разрешено по силата на ядреното споразумение, защото никой няма да има право да купува излишъка\". Дилемата на Иран Така че Иран е принуден или напълно да се откаже от ядрената си програма, включително и за граждански цели, или да задържа излишъка от обогатен уран, което би означавало частично да прекрати задълженията си по ядрената сделка. Иранският президент Рохани призова останалите страни по договора в рамките на два месеца да открият пред Иран възможности за заобикаляне на финансовите и петролни санкции срещу страната. Ако това не станело, Иран щял да преразгледа ограничението, по силата на което има право да обогатява уран само до 3,5% и навярно щял да започне да надхвърля това ниво, което би отворило възможности за военната му употреба.  „ЕС прави всичко възможно, за да запази ядрената сделка с Иран“, каза върховната представителка на ЕС въпросите по външната политика и сигурността Федерика Могерини. Според нея, никой не желае иранското правителство да се сдобие с атомна бомба. Германия, Франция и Великобритания полагат максимални усилия, така че създаденото в края на януари дружество INSTEX да заработи. Така нареченият Instrument in Support of Trade Exchanges (Инструмент в подкрепа на търговския обмен) си поставя за цел да улесни търговията с Иран чрез разплащания, които не се извършват по обичайните финансови пътища, а чрез бартерни сделки. По този начин Иран би имал възможност да заобиколи санкциите на САЩ. \"Ако INSTEX действително заработи, той първо ще бъде използван в търговията с фармацевтични продукти, медицински изделия и храни. Но по-важен за Иран ще е неговият дългосрочен ефект\", продължава Амир Ализаде и добавя: \"В дългосрочен план този инструмент за разплащания ще бъде достъпен и за икономически субекти от трети страни\". Такива са например Турция, Индия или Ирак, които са сред  основните икономически партньори на Иран. Най-важният сектор на иранската икономика безспорно е производството на нефт и газ, но страната разполага също и с важни производства на текстил, стомана и строителни материали. Иран изнася още мед, желязо и алуминий за много страни, включително за Индия и Китай. В началото на май САЩ наложиха допълнителни санкции на Иран, които засегнаха най-вече металообработващата промишленост – а именно тя е вторият по значимост източник на приходи за страната. INSTEX - само лоша шега? Не всички вярват, че INSTEX ще стане ефективно оръжие срещу американските санкции. \"От иранска гледна точка, INSTEX е като лоша шега\", казва икономическият журналист Навид Джамшиди и обяснява: \"От месеци насам ЕС говори за един вид \"разменна борса\", която би позволила на иранските и европейски износители да осъществяват бартерни сделки. С други думи: Иран ще доставя петрол, а ЕС после ще решава каква е стойността на тези доставки и какви продукти ще му предлага в замяна. ЕС обаче няма как да осъществява този механизъм, защото европейските износители не участват в него от страх пред американските санкции.“     Джамшиди по-скоро вярва, че със своето искане Иран се опитва да печели време: \"Иранското ръководство знае, че Европа не може да заобиколи санкциите на САЩ. Но Европейският съюз е най-важният партньор на САЩ и би могъл да играе ключова роля в евентуални преговори между САЩ и Иран.“    ", "date": "2019.05.21", "title": "Иран поставя на ЕС искания"}
{"url": "http://www.classa.bg/%D1%81%D0%B2%D1%8F%D1%82/item/395729-%D0%BE%D1%81%D0%B5%D0%BC-%D0%BB%D1%8A%D0%B6%D0%B8-%D0%B7%D0%B0-%D0%B5%D1%81", "text": "За ЕС циркулират какви ли не лъжи и заблуди: че се разпада, че се ислямизира, че е бюрократично чудовище, че е под диктата на Берлин и Париж. Тук опровергаваме осем от най-често срещаните лъжливи твърдения за ЕС:       ЕС е бюрократично чудовище, което на всичко отгоре съдейства за ислямизирането на Европа - това са само две от многобройните лъжливи твърдения за Евросъюза, които циркулират в интернет и в обичайното кръчмарско политиканстване. Изследователи от мозъчния център GLOBSEC в Братислава изготвиха наскоро цял справочник, опровергаващ 11-те най-често срещани заблуди за ЕС. Списъкът им е съставен въз основа на резултатите от интернет-търсачки и на най-често задаваните въпроси по пресконференции и в медиите. Ето осем от тези митове, заедно с малка част от обширната аргументация на GLOBSEC: Мит първи: \"ЕС се разпада\" Факт е, че през последните години Евросъюзът се бори срещу сериозни предизвикателства, а евроскептични гласове се чуват из целия континент - особено след решението на Великобритания да напусне ЕС. Иначе обаче ЕС изглежда в много добро здраве: от 1980 до 2016 година БВП на страните-членки е нараснал от 3,8 трилиона на 16,5 трилиона долара, като според прогнозите след 5 години ще достигне астрономическата сума от 24 трилиона долара.      А след известен спад в периода 2013-2016, напоследък се възвръща и доверието на хората в ЕС - повечето европейци са оптимисти за бъдещето на Съюза. Мит втори: \"Страните-членки са жертва на Брюкселския диктат\" Критиците на Евросъюза често твърдят, че Европейската комисия извива ръцете на страните-членки - и че от това страдат гражданите. Всъщност обаче ЕС е обединение на суверенни държави, които доброволно отстъпват някои компетенции на Брюксел, но за сметка на това получават редица предимства като свободата на придвижване и най-вече - достъп до най-могъщия обединен пазар в света. „Брюксел\" не замества суверенните национални правителства, а политиките на ЕС се формират в процес на преговори в рамките на трите централни институции - Европейския съвет, Европарламента и Еврокомисията. Мит трети: \"ЕС е бюрократично чудовище\" За своите 500 милиона граждани ЕС се грижи с помощта на 32 000 служители и чиновници. При население от 325 милиона в САЩ броят на тези хора е 2,6 милиона. 82-милионна Германия се справя с 315 000 чиновници и служители, във Великобритания броят им е 400 000, а в Полша - 427 000. Колкото до прочутия аргумент, че ЕС се опитва да регламентира всичко, та чак до кривината на краставиците, той не отчита един важен факт: такъв огромен вътрешен пазар има нужда от общи стандарти. При това тези стандарти се въвеждат след подробно обсъждане с бизнеса и имат за цел единствено да защитят правата на потребителите. Понякога стандартизацията дори изостава от нуждите - доказва го големият шум около различното качество на едни и същи храни в Западна и в Източна Европа. Мит четвърти: \"Франция и Германия доминират ЕС\" Всички решения в ЕС се взимат в резултат от сложен процес, който минава през Съвета, Парламента и Комисията. В Еврокомисията Франция и Германия са представени с по един комисар - както всички останали. Да не говорим, че най-важните решения (за бюджета, за разширяването, за външната политика) винаги се взимат единодушно. Поради това в Съвета и в Комисията отделни държави или групи държави успешно прокарват собствена политика, например Кипър срещу преговорите за членство с Турция или пък четирите Вишеградски страни по въпроса за миграцията и бежанците. Френско-германски диктат не може да има и поради едно просто обстоятелство: двете страни са на различни позиции по някои от главните въпроси като данъчния съюз, трансферните плащания и бързината на политическото обединяване. Мит пети: \"Еврото е причина за всички злини\" Общата валута е не само икономически, но и политически проект. Той има за цел да улесни търговията и да подпомогне възникването на обща европейска идентичност. Хората в държавите от еврозоната при пътуване печелят чисти пари, защото вече няма такси при обмяната на валута. Бизнесът - също. Търговията има голяма изгода и поради това, че вече не съществува рискът от колебаещите се валутни курсове. От въвеждането си досега общата европейска валута успя не само да задържи инфлацията около 2%, но и да стане втората резервна валута в света, след долара. Мит шести: \"Европа се ислямизира\" Да, мюсюлманското население в ЕС нараства и в момента възлиза на около 26 милиона. Но това са само 5% от населението. Според прогнозите, до 2030 процентите ще станат 6, а до 2050 - 7,4. Но дори тези числа са твърде ниски, за да се говори за „ислямизация\". Освен това мюсюлманското население нараства не толкова поради приток на мигранти, а поради по-високата си раждаемост. И днес в редица европейски държави, сред които е и България, живеят по 7-8% мюсюлмани, но тези страни изобщо не се смятат за „ислямизирани\". Това лъжливо усещане идва и от още нещо: младите хора в „християнска\" Европа са все по-малко религиозни. Според допитванията, над 90% от чехите, 80% от естонците, 75% от шведите, 72% от датчаните и 67% от унгарците в тази възрастова група не се идентифицират с никоя религия. Мит седми: \"ЕС е рай за бежанците\" Често се твърди, че в ЕС се харчат прекалено много пари за бежанците, вместо да се полагат повече финансови грижи за местните хора. Това не е вярно, просто защото парите за бежанците са десетки пъти по-малко, отколкото парите в социалните системи на отделните държави. Освен това редица страни от ЕС вече орязаха финансовата подкрепа за бежанците, а като цяло Евросъюзът въведе много строги мерки за даване на политическо убежище - през 2017 само 46% от молбите са били удовлетворени. Останалите хора трябва да се върнат по домовете си. Да, Евросъюзът засега не се справя добре с репатрирането, но Комисията и страните-членки са наясно с този проблем и са твърдо решени да се справят с него. Мит осми: \"Бежанците са главната причина за терористичните нападения в Европа\" Вярно е, че няколко терористични атаки бяха извършени с участието на кандидати за политическо убежище: Вюрцбург, Ансбах, Берлин, Стокхолм. Но много повече терористични нападения в държави от ЕС бяха извършени от хора с европейски паспорти. Повечето от тях наистина имат чуждестранни корени, но понякога са дори трето поколение граждани на Европа. Тъй че радикалният ислямистки тероризъм е доморасъл, а причината за него се крие в лошата интеграция. Независимо от това Евросъюзът работи сериозно по укрепването на своята сигурност: запушват се дупките в законодателството за политическото убежище, усилва се граничният контрол, работи се по укрепване на споразумението с Турция и за добра организация в грижите за самите бежанци и мигранти. Тук особено внимание се отделя на мерките срещу радикализирането на бежанците.    ", "date": "2019.05.21", "title": "Осем лъжи за ЕС"}
{"url": "http://www.classa.bg/%D1%81%D0%B2%D1%8F%D1%82/item/395730-%D0%BD%D0%B8%D0%B7-%D0%BE%D1%82-%D0%BD%D0%B5%D0%BB%D0%B5%D0%BF%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8", "text": "Защо Хайко Маас пристигна в България със закъснение. За полетите на германските министри в чужбина има 14 самолета, повечето - закупени на старо. Редовно министрите остават на земята и с часове чакат резервен самолет. Нещо сходно преживя и Хайко Маас на път за България.         Първото посещение в България на германския външен министър Хайко Маас започна снощи с поредната самолетна конфузия. Полетът закъсня със 70 минути поради недостатъчно налягане в една от турбините на машината. Но министърът все пак извади късмет, защото програмата му в София не пострада, коментира агенция ДПА. Срещата на Маас с българския премиер Бойко Борисов беше отложена с един час, обаче все пак се състоя. И независимо от закъснението, Борисов посрещна германския си гост с една изключително топла прегръдка. Днес Хайко Майс участва в полагането на основния камък за новото германско посолство в София.     Самолетът, с който министърът летя до София (Еърбъс А 321) миналата година е бил закупен на старо от германското правителството. Вчерашната му техническа неизправност е първата за този самолет, но и останалите три вида машини, които използва германското правителство, през последните години имаха технически проблеми. И други са имали същите приключения Специално на външния министър такава конфузия му се случва за трети път в рамките на три месеца. В края на февруари, приключвайки обиколката си в Африка, Маас „увисна\" на летището в Бамако и трябваше 20 часа да чака резервна машина. В началото на април пък самолетът му имаше проблеми с една от гумите при кацането си на летището в Ню Йорк. Само преди седмица и канцлерката Ангела Меркел имаше поредни неприятности със самолета си, който беше ударен от едно превозно средство на летището в Дортмунд. Меркел се върна в Берлин с хеликоптер. Най-неприятна за канцлерката беше повредата на правителствения самолет, с който в края на ноември миналата година тя трябваше да лети за срещата на Г-20 в Аржентина. Тогава ѝ се наложи да кацне извънредно в Кьолн и да лети чак на следващия ден, поради което изпусна важни срещи. През януари тази година неприятности с повреден самолет имаше и германският президент Франк-Валтер Щайнмайер в Етиопия. Малко преди това същото се случи и на министъра за помощите за развитие Герд Мюлер в Малави. След  многобройните технически проблеми германското правителство в крайна сметка беше принудено да вземе мерки . Министърката на отбраната Урсула фон дер Лайен нареди да бъдат закупени три нови самолета за дълги полети, които трябва да обновят сегашната въздушна флотилия. В момента тя включва 14 доста остарели самолета. За обратния полет на Хайко Маас от София не се очакват технически проблеми, заяви говорител на Луфтвафе. Машината му вече била в изправност.", "date": "2019.05.21", "title": "Низ от нелепи проблеми"}
{"url": "http://www.classa.bg/%D1%81%D0%B2%D1%8F%D1%82/item/395731-%D1%81%D0%B3%D1%80%D0%BE%D0%BC%D0%BE%D0%BB%D1%8F%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D0%BC%D0%B8%D1%81%D1%82%D1%8A%D1%80-%D0%BF%D1%80%D0%BE%D0%BF%D1%8A%D1%80%E2%80%9C", "text": "Обличайки костюма на австрийски вицеканцлер, той искаше да забрави времето, когато участваше в паравоенни тренировки заедно с неонацисти: лидерът на крайната десница Хайнц-Кристиан Щрахе беше въвлечен в скандал и принуден да подаде оставка. С костюм с вратовръзка и сериозно изражение: с атрибутите на държавник, какъвто беше мечтал да стане този зъботехник по образование, в събота той обяви, че напуска правителството и ръководния пост на Австрийската партия на свободата (АПС), която ръководеше в продължение на 14 години. След години, през които се опитваше да излъска образа на своята формация, една от най-влиятелните в европейския националистически лагер, Хайнц-Кристиан Щрахе попада в афера, която връща австрийската крайна десница към призрака, размахван от нейните недоброжелатели: обезпокоителни връзки с Русия, посегателства срещу свободата на пресата, съмнително финансиране. През лятото на 2017 г. Щрахе беше тайно заснет по време на среща, на която той по-специално предлага да даде важни обществени пазари на руски олигарх в замяна на инвестиции в най-влиятелния вестник в страната, „Кронен цайтунг“. Освен компрометиращите предложения, които прави, на срещата във вила в Ибиса той се държи, като „подрастващ фукльо и мачо“, видимо пиян и говорещ разпуснато, призна той в събота. Да стане човек, допускан в отбрано общество, не беше най-малкия успех за този синеок виенчанин, който като млад е общувал с неонацисткото движение. Пресата отново публикува снимки от 80-те години на миналия век, на които Щрахе участва в паравоенно обучение с членове на забранената неонацистка групичка „Викинг Югенд“. „Бях глупав, млад и наивен“, настоя той. След първото неуспешно участие на АПС в правителството на канцлера Волфганг Шусел през първите години след 2000 г., Хайнц-Кристиан Щрахе измести бившия си наставник Йорг Хайдер, за да поеме юздите на партията. Тактика на умереност Този пламенен оратор, роден на 12 юни 1969 г., който има опит във видеоклипове с изборен рап, беше изпробвал различни политически одежди, дори представяйки ултранационалистическа кандидатка на президентските избори през 2010 г., преди да отстрани най-влиятелните партийни членове. Той изостави провокациите и се научи как да показва, че е достоен за доверие, и в крайна сметка стана номер две в правителството, начело с консерватора Себастиан Курц (от Австрийската народна партия АНП), заобиколен от най-приближените си начело на пет стратегически министерства, между които на външните и на вътрешните работи. Този бивш редовен посетител на нощни клубове и в социалните мрежи, който подмлади електората на АПС, показа също улегналия облик на баща на семейство, който обработва градината си, заобиколен от младата си съпруга, кучето си и третото си дете, родено преди няколко месеца. Стратегията се оказа печеливша: от 11 процента на парламентарните избори през 2006 г., АПС стигна до втория тур на президентските избори през 2016 г., нещо невиждано дотогава, и получи 26 процента на парламентарните избори през 2017 г., налагайки се като ключов партньор за Курц. Но според анализатори, в същността си Щрахе и неговата партия не са отстъпили от основните си ксенофобски и евроскептични възгледи. За политическия експерт Томас Хофер, „възприемането на умерен тон не е нищо повече от обикновена тактика“. По време на 18-месечната коалиция между АПС и АНП на Себастиан Курц, дошла на власт в края на 2017 г., залитанията с ксенофобски, хомофобски и неонацистки характер следваха в почти седмичен ритъм, с участието на високопоставени лица и членове на АПС, и неизменно бяха описвани като „изолирани факти“. В събота Хайнц-Кристиан Щрахе определи за свой приемник начело на АПС сегашния министър на транспорта Норберт Хофер, който беше финалист на президентските избори през 2016 г., загубени от крайната десница.", "date": "2019.05.21", "title": "Сгромолясването на „мистър Пропър“"}
{"url": "http://www.classa.bg/%D1%81%D0%B2%D1%8F%D1%82/item/395732-%D1%83%D0%BA%D1%80%D0%B0%D0%B9%D0%BD%D0%B0-%D1%82%D1%80%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0", "text": "От 20 години той осмива украинската политика. Встъпилият днес в длъжността президент на Украйна Володимир Зеленски ще се сблъска с три много сериозни предизвикателства и страховити събеседници като Владимир Путин, Международния валутен фонд и бунтовно настроената политическа класа. Един навлязъл в безизходица конфликт По време на предизборната кампания основният опонент на Зеленски, досегашният президент на Украйна Петро Порошенко, не спря да изтъква колко е опасно за президент да бъде избран един новак в политиката в контекста на война и на сериозна криза с Русия. Володимир Зеленски наследява един конфликт, който причини смъртта на близо 13 000 души за пет години и който лишава Украйна от контрола върху въглищния и индустриален басейн на Донбас и върху част от границата й с Русия. Киев и Западът обвиняват Москва, че оказва военна подкрепа на проруските сепаратисти, контролиращи тези територии. Руските власти отричат това въпреки констатациите на няколко медии, сред които и Франс прес. Минските споразумения от началото на 2015 г., подписани под егидата на Париж, Берлин и Москва, позволиха намаляването на интензитета на сраженията, но не сложиха край на конфликта и не доведоха до политическо решение. Макар да изразява готовността си да преговаря с Владимир Путин, Зеленски е непоколебим: тези територии трябва да се завърнат изцяло под контрола на Украйна, без да получават специален статут, както и анексирания от Русия през 2014 г. полуостров Крим. Три дни след изборната победа на Зеленски Кремъл улесни режима за предоставяне на руско гражданство на жителите на контролираните от сепаратистите украински територии, една инициатива, разглеждана от мнозина като изпитание за новия президент. Враждебен парламент и олигархия Макар да заяви, че иска да модернизира властта с въвеждане на процедура за импийчмънт, с преместване на президентството в сграда тип „открито пространство“ и с пътувания с редовни полети вместо с президентския самолет, Володимир Зеленски не разполага с мнозинство в парламента, за да сформира правителство или да прокара каквито и да било реформи. Дори датата на встъпването му в длъжност провокира напрежение между екипа му и депутатите, като народните представители заявиха, че той се държи недодялано и че не комуникира директно с тях. Депутатът Сергий Висоцки обвини Зеленски, че се държи като „дете, което иска всичко да се случва, както то пожелае“. Зеленски вече бе заплашил, че ще разпусне Върховната рада /парламента/, без да чака парламентарните избори, предвидени в края на октомври, за да може да се възползва от импулса на изборния си триумф, но депутатите изглеждат решени да му попречат. В словото си при встъпването си в длъжност днес той обяви, че разпуска парламента и свиква предсрочни избори. Наред с политическата класа, настроена бунтовно срещу президент, обещал „да разбие системата“, Зеленски ще трябва да съобразява действията си с амбициите на олигарсите, които искат да упражняват значително влияние върху украинския политически живот и националната икономика. Няколко дни преди встъпването на Зеленски в длъжност един от олигарсите, Игор Коломойски, се завърна в Украйна, според украинските медии , след две години на изгнаничество заради силно конфликтните му отношения с досегашната власт. Действията на Коломойски ще бъдат наблюдавани изключително внимателно, тъй като той бе обвинен, че задкулисно е дирижирал кампанията на Володимир Зеленски. Спешни действия във финансовата област Намиращата се на ръба на финансовата пропаст Украйна се възползва през 2014 г. от западен план за помощ, управляван от Международния валутен фонд. Кредитът обаче бе отпускан на малки траншове заради трудностите с приемането на някои мерки за строги икономии и борба с корупцията, изисквани в замяна. Очакваният до два месеца следващ транш (1,3 милиарда долара) остава несигурен, което поставя финансите на Украйна в тежко положение. Освен това Украйна ще трябва да изплати милиарди долари държавен дълг. Мисия на Международния валутен фонд пристига утре в Киев. Остава да видим дали новият президент ще се опита да убеди украинците, които гласуваха масово за него с надеждата за подобряване на условията на живот, че трябва да се съгласят с мерките за строги икономии в една страна, която е сред най-бедните в Европа и мъчително се възстановява след икономически колапс през 2014-2015 г. На скорошна среща с банкери Зеленски заяви, че „трябва да бъде постигнат компромис с Международния валутен фонд“, заяви източник, цитиран от агенция Интерфакс-Украйна. Зеленски освен това демонстрира твърда позиция по въпроса с корупцията – едно от основните изисквания на Запада, който не скри разочарованието си през последните години от липсата на напредък в борбата срещу тази напаст.  ", "date": "2019.05.21", "title": "Украйна: три сериозни предизвикателства"}
{"url": "http://www.classa.bg/%D1%81%D0%B2%D1%8F%D1%82/item/395733-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B7%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%E2%80%9E%D1%81%D0%B8%D0%BD%D1%8F-%D0%BB%D1%83%D0%BD%D0%B0%E2%80%9C", "text": "В нощта на тази събота се случи своеобразен феномен, наречен „синята луна\". Въпреки името си и за разлика от така наречената „Кървава супер луна\", събитието няма нищо общо с действителното оцветяване на нашия естествен спътник. Както обяснява Библиотеката на Конгреса на САЩ, „синята луна\" се появява, когато в един сезон се случат четири пълни луни вместо типичните три. Когато това се случи, третата луна от четирите се нарича „синя луна\". Това е най-старото определение на това явление. То също е определено като второ пълнолуние, което попада в рамките на същия календарен месец. След това, ако на първия ден на който и да е месец (с изключение на февруари) има пълнолуние, четири седмици по-късно ще се наблюдава „синя луна\". Пълната луна на тази нощ бе третата от четирите през сезона. Явлението не е особено рядко, тъй като се среща приблизително веднъж на всеки две или три години. Любопитно този път обаче е, че това е последната „синя луна\" преди 22 август 2021 г., което я прави и последната за това десетилетие.", "date": "2019.05.21", "title": "Последната за десетилетието „Синя луна“"}
{"url": "http://www.classa.bg/%D1%81%D0%B2%D1%8F%D1%82/item/395734-%D0%BE%D1%82%D0%BA%D1%80%D0%B8%D1%85%D0%B0-%D1%80%D0%B8%D1%81%D1%83%D0%BD%D0%BA%D0%B0-%D0%BD%D0%B0-12-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D0%B8%D0%BA%D0%B5%D0%BB%D0%B0%D0%BD%D0%B4%D0%B6%D0%B5%D0%BB%D0%BE", "text": "Рисунка на седящ човек, която притежава британски колекционер, е най-ранното оцеляло произведение на италианския гений Микеланджело, който го е създал, когато бил на дванадесет или тринадесет години. Това заяви Тимъти Клифорд, експерт по италианския Ренесанс, пред The Telegraph. Според специалиста, когато видял рисунката за първи път, той сметнал, че е \"много вероятно\" да принадлежи на Микеланджело. След като извършил изследване, той стигнал до заключението, че наистина е част от \"първите усилия за рисуване на млад мъж, който един ден ще стане един от най-забележителните художници, които някога са съществували\". В произведението, датирано около 1490 г., един мъж седи на трон със скиптър в ръка. За щастие работата е избегнала съдбата на повечето ранни рисунки на Микеланджело, които били изгорени от него преди смъртта му, защото не е искал никой да ги вижда, мислейки, че не са толкова добри, обяснява Клифорд. \"Той използва две различни разновидности на кафяво мастило, има своеобразен начин на рисуване, с кръгли щрихи и много твърда линия под носа, които също се появяват в по-късните му рисунки\", пише специалистът, като обяснява особеностите на стила на художника. Според експерта, в тази скица също се подчертава стила на засенчване с линии. Скицата е купена на френски търг през 1989 г. от британски колекционер, който сега предпочита да остане анонимен. Собственикът на рисунката се е свързал с Клифорд, след като историкът изкуствовед Майлс Чапел предположил, че е направена от Микеланджело.", "date": "2019.05.21", "title": "Откриха рисунка на 12 годишния Микеланджело"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395722-21-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1725 г. - Руската императрица Екатерина I учредява ордена „Александър Невски\".     1840 г. - Нова Зеландия е обявена за колония на Великобритания.   1865 г. - Сформира се чета в жилището на Георги Раковски, в която участват Раковски, Стефан Караджа, Хаджи Димитър и други.   1904 г. - В Париж е основана Международната федерация на футболните асоциации (ФИФА).   1920 г. - Съставено е самостоятелно правителство на БЗНС начело с Александър Стамболийски.   1924 г. - Националният отбор по футбол на България играе във Виена първия си неофициален мач и губи с 0:6 от Австрия.   1927 г. - Американецът Чарлз Линдберг завършва в Париж първия самостоятелен полет без кацане през Атлантическия океан.   1932 г. - Американката Амелия Ерхарт завършва в Северна Ирландия първия самостоятелен полет на жена без кацане над Атлантическия океан.   1969 г. - В САЩ палестинецът Сирхан Сирхан е осъден на смърт за убийството на Робърт Кенеди.   1991 г. - Бившият министър-председател на Индия Раджив Ганди е убит при самоубийствен бомбен атентат на жена близо до Мадрас.   1997 г. - 38 Народно събрание гласува новия кабинет, оглавен от лидера на СДС Иван Костов.   1998 г. - Един ден след като убива родителите си, 15-годишен ученик стреля в училище в Спрингфилд (САЩ), убивайки 2 деца и ранявайки 23.   2000 г. - Черна гора провежда референдум за излизане от конфедерацията Сърбия и Черна гора, на който за независимост гласуват 55% от населението.   2003 г. - При земетресение в северен Алжир загиват над две хиляди души.   2006 г. - Провежда се ежегодното надбягване От залива до големите пенливи вълни в Сан Франциско (Калифорния).  ", "date": "2019.05.21", "title": "21 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/395723-%D0%B8%D0%B7%D1%86%D1%8F%D0%BB%D0%BE-%D0%B4%D0%B8%D1%81%D1%82%D0%B0%D0%BD%D1%86%D0%B8%D0%BE%D0%BD%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B4%D0%B0,-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE", "text": "Има хора, които казват, че отиват на работа, но в действителност не напускат пределите на дома си. Такъв е случаят с Рейчъл Питър и Жан-Батист Одрас. Те са двойка на около 30 години и живеят в Сен Пере. Южният френски департамент се оказва предпочитаното от тях място за живеене, а от близо три години те са сътрудници на Whodunit - агенция за разработка на уеб сайтове. Работата за Whodunit означава работа изцяло от дома и това постепенно се превръща в начин на живот, както обяснява Одрас. Той и Рейчъл споделят един покрив, но имат различен стил на работа. Тя използва стая, която е специално предвидена за тази цел и оборудвана с настолен компютър. Питър работи от 9:00 до 18:00 часа, докато Одрас е навсякъде из къщата, по всяко време на деня и понякога дори и през нощта.     И все пак сутрин двамата споделят един и същ ритуал - дневните срещи с екипа чрез видео конферентна връзка. Всеки служител на Whodunit, а те са 10 и с потенциал скоро да станат 15, се включва от вкъщи. Те живеят във френските градове Нант, Мец, Париж и Лион. Агенцията не притежава и не наема офиси - тя е \"изцяло дистанционна компания\". Съществува едновременно никъде и навсякъде. Не са много компаниите, които са съгласни на 100% дистанционна работа, но този модел се разширява, казва Родолф Дютел, основател на Remotivo.io. Това е уеб сайт за работа от дома, специализиращ се в технологиите. Неговата платформа събира на едно място около 1000 компании, набиращи дистанционни служители. Две трети от тях са в Северна Америка и само 20 - във Франция.  Това са предимно малки стартъпи с екипи до 10 души, но понякога и \"еднорози\" - млади компании с пазарна капитализация над 1 млрд. долара, обяснява Дютел. Пионер в тази област e компанията за разработка на уеб сайтове Wordpress, която закрива главния си офис в Сан Франциско през 2017 г. и прехвърля всичките си служители на дистанционен режим на работа. Технологичният бранш не е единственият, който възприема този модел. Изцяло дистанционни компании има и в електронната търговия и електронното обучение. Този модел ще набира още повече популярност, защото браншовете, които го възприемат, обикновено създават повече работни места, прогнозират специалистите на пазара на труда. Whodunit правят прехода към дистанционна работа през 2018 г. Когаро създават агенцията преди 10 години, те си мечтаят за офис и това им се струва добра идея. През 2010 г. петимата основатели се спират на офис с открити пространства в Париж. Преходът към дистанционна работа става постепенно. Няколко служители започват да работят от вкъщи по два дни в седмицата, за да намалят пътуването си до офиса.  Малко по малко всички предпочитат да напуснат Париж. Същевременно има нужда от набиране на хора и разширяване на дейността. Тогава започва деликатен период, в който част от екипа работи от дома си, докато други остават в офиса. В крайна сметка нещата не проработват - има две групи със собствени начини на комуникация. Така се стига до решението за окончателно отърваване от офиса. Във вселената на изцяло дистанционната работа някои компании никога не са и притежавали офис, дори и в началото на дейността си. BoondManager е сред тях. Това е стартъп с 28 служители, специализирани в инструменти за управление на редактирането. Фирмата е създадена през 2009 г. от двама братя. Единият живее в северния град Лил, а другият - на около 800 км разстояние - в Брест. Скоро след началото осъзнават колко време спестяват и какво е удобството да работят от дома си, казва Антони Ламбер. Те започват да набират хора от цялата страна, без дори да обмислят да наемат офис. В началото не се осмеляват да казват на клиентите си, защото не искат да бъдат възприети като дребни играчи, които не могат да си позволят офис. През последните три години спират да го крият и в момента това е плюс, който привлича нови служители.  Този феномен може да бъде обяснен с комбинацията на различни фактори. От една страна е натискът на пазара на недвижими имоти в големите градове. А от друга е липсата на таланти в технологичния бранш, която кара компаниите да назначават хора, без да се съобразяват с каквито и да е граници. Същевременно технологиите се усъвършенстват и се появяват нови инструменти за съвместна работа, за споделяне на документи, за изпращане на съобщения, за провеждане на видео разговори и т.н. Някои инвеститори са убедени, че революцията в дистанционната работа вече се случва и харчат милиони, за да създават компании във виртуалната реалност, със заседателни зали, аватари на колегите. Всичко започва да прилича на прочутата виртуална 3D игрова вселена на Second Life. Сред плюсовете, които тези компании изтъкват, е лекотата, с която привличат нови служители, пестенето на наеми и възможността за бързо разрастване. O'Clock - школа по разработка на уеб сайтове - стига от 4 сътрудници до екип от 46 членове само за две години. Ако имаха офиси, щяха да се местят шест пъти за две години. На хората им е омръзнало ежедневно да пътуват до офиса, както и да работят в шумните открити пространства.  Това означава повече време за работа, но и повече свободно време. Някои даже работят в кътче от спалните си. За Рейчъл Питър и Жан-Батист Одрас работата от вкъщи е шансът им да се върнат в родния им Ардеш и да си купят дом. Новият начин на работа обаче изисква и известна адаптация. Мениджърите трябва да направят прехода от оценяване на присъствието към оценяване на резултатите. Мениджърът свиква, че не може да държи непрекъснато под око сътрудниците си. Друго предизвикателство е поддържането на екипа сплотен, когато хората не се виждат на живо.  В BoondManager не пестят разходи за създаването на общност и на собствена идентичност. Служителите използват Slack - платформа за незабавни съобщения, която донякъде заменя разговорите около кафе машината. Всяка седмица двама от служителите предлагат курсове по кросфит и медитация чрез уеб камера. Екипът се среща три пъти годишно за семинари очи в очи и това е \"горивото\" на дистанционната работа. Но не всички са родени за дистанционна работа. Служителите трябва да са независими, да комуникират активно, да контролират как употребяват времето си, да приоритизират задачите си. Ако 80 на сто от работещите са доволни, за останалите дистанционната работа не е любимият вариант. Те имат нужда да се социализират. Затова особено се цени комбинацията от дистанционна работа и места за срещи - офиси и пространства за съвместна работа, които стават все повече. От страна на компаниите нещата също не работят успешно за всички. Някои дори дават заден ход. През 2017 г. американският гигант IBM връща всички свои служители обратно в офисите.  Фирмата стига до извода, че дистанционната работа възпрепятства способността на компанията да бъде иновативна. Друг пример е Facebook, които предлагат бонуси за служители, намиращи се в близост до главния им офис в Калифорния. Това е начин да задържат повечето си екипи възможно най-близо.", "date": "2019.05.21", "title": "Изцяло дистанционна работа - да, във Франция е възможно"}
{"url": "http://www.classa.bg/%D1%81%D0%B2%D1%8F%D1%82/item/395724-%D0%BA%D0%B8%D1%82%D0%B0%D0%B9-%D0%BE%D1%86%D0%B5%D0%BD%D0%B8%D1%85%D0%B0-%D0%BD%D0%BE%D0%B2%D0%B8%D1%82%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D0%BD%D0%B0-%D1%81%D1%83-57", "text": "Китайски медии съобщиха, че благодарение на микровълновия фотонен радар руският многофункционален изтребител Су-57 “ще изпрати на боклука” американското военно оборудване. Това е заключението на автора на публикацията, публикувана в Mil.news.sina. Той съобщава за сериозното развитие на руските ракети, флота и авиацията през последните 20 години. “Идеята на руснаците е много проста: ядрените ракети ще предпазят страната от мащабна инвазия, а тактическите оръжия – изтребители и военни кораби, ще гарантират победата на Русия в малки конфликти”, пише изданието. Авторът обръща специално внимание на изтребителя Су-57, припомняйки, че той може да се използва заедно с дрона “Охотник”. Но истинската “нова ера” ще е преходът към микровълновите фотонни радари.     “Особеността на този тип радар е, че е компактен, лек и има голям диапазон. Може директно да покаже силуета на самолет с резолюция няколко десетки пъти по-висока от тази на конвенционалния радар”, пише Mil.news.sina. В този нов радар ще се игнорира електронната намеса. И, както е посочено в материала, благодарение на липсата си на имунитет към тях, “мощните електронни заглушители на САЩ ще бъдат изпратени на боклука”.     Отбелязва се също, че теглото и пространството, заемано от новия радар, са приблизително наполовина по-малки от тези на съществуващите. Това осигурява значителни предимства при проектирането. Радарът може да бъде направен под формата на тънка плоча, директно прикрепена към повърхността на самолета, който да стане по-лек и да подобри полетните си характеристики. Според китайските експерти най-големият плюс обаче е, че това ще обезсмисли “самолетите-невидимки”, които ще станат ​​”напълно неефективни за такъв фотонен радар.” “Тестовете на прототипа доказват, че този нов тип радар ще даде началото на нова ера”, твърди Mil.news.sina.  ", "date": "2019.05.21", "title": "Китай оцениха новите възможности на Су-57"}
{"url": "http://www.classa.bg/%D1%81%D0%B2%D1%8F%D1%82/item/395725-%D1%8E%D0%BD%D0%BA%D0%B5%D1%80-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D0%B7%D1%8A%D0%BC", "text": "Председателят на Европейската комисия Жан-Клод Юнкер се оплака от „глупавите журналисти“, които продължават да го обвиняват, че е пристрастен към алкохолизма, коментира самият той пред списание Express. Вече не отговарям на тези въпроси – каза Юнкер. Той добави, че много пъти е казвал, че няма проблеми с алкохола. “Глупавите журналисти винаги задават един и същ въпрос, въпреки факта, че отговорът вече е даден,” – добави европейският служител.     Според официалната информация 64-годишният политик страда от ишиас (невралгия на седалищния нерв). Той се дължи на кома след автомобилната катастрофа през 1989 година. През 2018 година ръководителят на Европейската комисия по време на срещата на върха на НАТО беше записан на видеозапис зашеметен и препъващ се. Той бе подкрепен от президента на Украйна Петро Порошенко и френския лидер Емануел Макрон. Преди това медиите коментираха че Юнкер “не се скъпи за вино и джин-тоник”. Жан-Клод Юнкер е министър-председател на Люксембург от 1995 до 2013 г. През юли 2014 г. той е избран за председател на Европейската комисия.    ", "date": "2019.05.21", "title": "Юнкер отговори на обвиненията в алкохолизъм"}
{"url": "http://www.classa.bg/%D1%81%D0%B2%D1%8F%D1%82/item/395726-%D0%B2%D1%8A%D0%B7%D1%85%D0%B8%D1%89%D0%B5%D0%BD%D0%B8%D0%B5%D1%82%D0%BE,-%D0%BA%D0%BE%D0%B5%D1%82%D0%BE-%D1%82%D0%B5%D0%B7%D0%B8-%D1%85%D0%BE%D1%80%D0%B0-%D0%B8%D0%B7%D0%BF%D0%B8%D1%82%D0%B2%D0%B0%D1%82-%D0%BA%D1%8A%D0%BC-%D0%BF%D1%83%D1%82%D0%B8%D0%BD", "text": "Десните популисти в Европа хранят големи симпатии към авторитарния режим на Путин. Тези среди явно са готови и на съмнителни гешефти, като този в Австрия. Дали тези връзки не прикриват нещо далеч по-сериозно?       Десните популисти в Европа имат по-специални отношения с Русия на Владимир Путин. Те искат отмяна на западните санкции, които бяха наложени заради анексирането на Крим и войната в Източна Украйна, и поддържат близки контакти с Москва. От техните редици произлизат и повечето западни политици, които през последните години участваха в руски пропагандни мероприятия на полуостров Крим.     , който вече се снима с тениски с лика на Владимир Путин, сключиха споразумения за партньорство с държавната партия Единна Русия, а преди последните президентски избори във Франция Марин Льо Пен и нейният Национален фронт получиха кредит за милиони от една руска банка. И в партията   симпатиите към авторитарното управление на Русия са широко разпространени. Тъкмо в този контекст трябва да се тълкува готовността на ръководството на Австрийската партия на свободата да върти съмнителни гешефти точно с руски пари. Срещу хомосексуалните и безродниците През последните години Владимир Путин неуморно представя себе си и своя режим за защитници на „традиционните ценности\", които се борят срещу някакъв либерален интернационал на хомосексуалните и безродниците. С това Кремъл преследва ясна цел: той подклажда размирици и се опитва да забие клин в западните общества и в ЕС, за да ги отслаби. А десните популисти в Европа, сред които се шири ненавист към ЕС и антиамериканизъм, се оказват естествените съюзници на Кремъл. Но тяхното нарастващо влияние не е заслуга на Москва – то е реакция на процесите вътре в европейските общества. И сега трябва да се търси отговор именно на тези предизвикателства. Една необходима част от този отговор можем да намерим, ако огледаме под лупа връзките между десните популисти и Кремъл. Дали, отвъд известните факти, не съществува някакво по-широко финансово и организационно сътрудничество? Защото очевидно поне Австрийската партия на свободата е била готова за такова сътрудничество. В крайна сметка става дума за сблъсък между демокрацията и авторитаризма. Десните популисти е възхищават на Путин и този факт съвсем ясно дава да се разбере каква политическа система те биха искали да изградят. Тази система определено не е царство на демокрацията и свободата.    ", "date": "2019.05.21", "title": "Възхищението, което тези хора изпитват към Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395717-%D0%B4%D0%B5%D0%BC%D0%B8-%D1%80%D0%BE%D1%83%D0%B7-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8-%D0%BF%D0%B0%D0%BA", "text": "Деми не престава да радва поклонниците си с нови и нови горещи снимки. А те, от своя страна, поставят харесвания и ентусиазирани коментари под фотографиите. \"Британската Ким Кардашиян\" е толкова любима в Instagram, че броят на абонатите й непрекъснато се увеличава и е достигнал впечатляваща цифра - 9 милиона.      Красавицата отпразнува новото постижение, публикувайки ефектни снимки в черна рокля с дълбоко деколте, подчертавайки формите, за които толкова много хора харесват модела.      Също така, Деми отбелязва, че много обича феновете си и иска да ги зарадва още повече. \"Обичам ви! Надявам се, че ще ви вдъхновявам все повече и повече. <...> 2018 не беше лесна година за мен, загубих баща си и се чувствах малко отчуждена.      Но 2019 е моята година, най-доброто е пред мен\". Външният вид донесе на девойката не само последователи, но и пари. Според уебсайта FinApp, през 2018 г. собственият капитал на момичето е 1,6 милиона паунда.       ", "date": "2019.05.21", "title": "Деми Роуз се разголи пак"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395718-%D0%B3%D0%B5%D1%80%D0%BC%D0%B0%D0%BD%D0%BA%D0%B0-%D0%BF%D0%BE%D0%BA%D0%B0%D0%B7%D0%B0-%D0%BE%D0%B3%D1%80%D0%BE%D0%BC%D0%BD%D0%B8", "text": "Блондинката Кели Перл от Германия, представяща се за модел, се е подложила на пластични операции и се е сдобила с огромен бюст. Външният й вид прави впечатление и с множеството татуировки във всички части на тялото. Истината явно ще се окаже, че момичето няма да бъде видяно на подиумите и кориците на списанията, а по-скоро да се изявява в съвсем оскъдно облекло в мрежата.                           ", "date": "2019.05.21", "title": "Германка показа огромни..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395719-%D0%BF%D0%B0%D0%BC%D0%B5%D0%BB%D0%B0-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D1%81%D1%8A%D0%B1%D1%80%D0%B0-%D0%BF%D0%BE%D0%B3%D0%BB%D0%B5%D0%B4%D0%B8%D1%82%D0%B5", "text": "Холивудската звезда Памела Андерсън предизвика фурор по време на наградите на Асоциацията на професионалните футболисти в Париж. \r\n Блондинката събра погледите в черна рокля, а медиите във Франция единодушно я обявиха за звездата на вечерта, макар на събитието да присъстваха най-добрите играчи от местното първенство. \r\n Освен всичко друго тя се появи в компанията на любимия си Адил Рами, като с това разсея всякакви слухове, че връзката им се е разпаднала.  Самият Рами държа реч преди да връчи една от наградите си и спомена секс бомбата, с което допълнително насочи вниманието към нея. \r\n   \r\n   \r\n  Profimedia / AFP \r\n      ", "date": "2019.05.21", "title": "Памела Андерсън събра погледите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395720-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%BC%D0%B0%D0%B9", "text": "ОВЕН ( 21 март - 20 април ) Днес прекарайте времето с близки и роднини. Този ден, както никой друг, е много подходящ за позитивна комуникация и ярки емоции. Отървете се от агресията по всякакъв начин, дори ако “ръцете ви сърбят”, да ударите някого. В портфейла парите ще започнат да се размножават, само ако не започнете да споделяте с всички за присъствието им. ТЕЛЕЦ ( 21 април - 21 май )  Препоръчително е внимателно да следите за покупките си, възможно е да купите продукт с ниско качество. В любовта, ще бъдете разочаровани от избраника си, заради хората, които постоянно се въртят около него. Дори ако това са негови роднини, ще ви бъде трудно да избягате от негативността и ревността. По отношение на здравето, всичко ще е наред! Само трябва повече да се движите. БЛИЗНАЦИ ( 22 май - 21 Юни ) Днес ще ви обхване не просто страх, но и истинска паника, когато видите огромната работа пред вас. Ще трябва да работите усърдно, за да приключите навреме. Откажете се от козметични и медицински процедури, днес е малко вероятно да дадат желания ефект. С битовите проблеми, ще се справите. Макар че без помощта на експерти, няма да минете.   РАК ( 22 юни - 23 юли ) Очаква ви не само добър, но и логичен ден. Всичко ще върви като по часовник, така че проблемите и загубите ще са минимални. В личния живот трябва да се концентрирате, върху интимните взаимоотношения. Ако не се стеснявате от експериментите, може спокойно да ги приложите. Ако пътувате, то няма да донесе това, което сте очаквали. ЛЪВ ( 24 юли - 23 август ) Днес няма да разполагате с достатъчно пари за това, което сте планирали да купите. Ще трябва да вземете заем, което не е добре. Но за сметка на това, доброто настроение ще е гарантирано. Ентусиазмът и ефективността, ще ви позволят да организирате някакво забавно и интересно събитие. Задръжте емоциите си, те ще бъдат полезни за срещата вечерта. ДЕВА ( 24-ти август - 23 септември ) Очаква ви ден на конфликти, когато ще трябва да бъдете изключително внимателни в разговорите с близки. В противен случай, е възможно да се скарате с хора, които са ви истински скъпи. Не се поддавайте на агресия и ревност. Ако имате вътрешни съмнения, разсейте ги, като се заемете с любимото си хоби. Комфортът и уютът у дома, ще ви донесат баланс. ВЕЗНИ( 24 септември - 23 октомври) Трябва да гледате обективно, на всички неща и ситуации. Не се подавайте на моментните импулси, те ще доведат до неприятни последствия. С несъвършенствата на характера си, се борете по-активно, така че да не се отразят на любовта и работата. Не са изключени порицания и претенции от страна на шефовете, които да ви изкарат извън нерви.   СКОРПИОН ( 24 октомври - 22 Ноември ) Препоръчително е да се държите на разстояние от хора, които са твърде принципни и агресивни. Интуицията ще ви води по правилния път, прислушвайте се внимателно в нея. Добър ден за разходка и разговор с децата. Те от своя страна очакват от вас, не само образователни уроци, но и искрено разбиране.   СТРЕЛЕЦ ( 23 Ноември - 21 Декември ) Желателно е да избягвате кавги и скандали. В противен случай ще съсипете настроението не само на себе си, а и на другите. Парите ще изчезват толкова бързо, че и спомен няма да остава от тях. Е, ако сте планирали скъпи покупки, тогава трябва да намерите магазин, където има същите продукти, но със значителна отстъпка. КОЗИРОГ (22 Декември - 20 януари ) Очаква ви, донякъде скучен работен ден. Но точно тази ситуация, ще помогне да преизпълните задачите си, за няколко седмици предварително. Ще получите страхотни отзиви за вашите проекти, както и прилична награда. В семейството назрява конфликт. Ако искате да излезете сухи от водата, запазете спокойствие.  ВОДОЛЕЙ ( 21 януари -  19  февруари ) Ще бъдете подтиснати не само от лични, но и от финансови проблеми. Жалко е, че няма да може да ги разрешите за една нощ. Ще ви отнеме доста време и усилия. А и на работа сте натоварени и да си тръгнете по-рано няма да стане. Трябва също да се погрижите за здравето си, за да не излезете в болнични, по средата на продуктивната си деятелност.   РИБИ ( 20 февруари - 20 март ) Препоръчително е здраво да затегнете коланът, за да не се изкушавате от покупки и интимни връзки. Успешно може да продадете жилище, имот и антики. От трудните ситуации, трябва да търсите не само изход, но и да ги убивате в зародиш. В семейния живот, може да се появи трети. Възможно е, това да е съперник.", "date": "2019.05.21", "title": "Дневен хороскоп 21 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395721-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%BD%D0%B8-%D1%86%D0%B0%D1%80-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%B8-%D1%86%D0%B0%D1%80%D0%B8%D1%86%D0%B0-%D0%B5%D0%BB%D0%B5%D0%BD%D0%B0", "text": "  По времето, когато езическият свят, въоръжавайки се против християнството с огън и меч, в края на III и началото на IV столетие замислял напълно да изтрие от лицето на земята самото име християнин, Божият Промисъл приготвил за Христовата Църква, сред самите императори - гонители на християнството, царствен покровител в лицето на Константин - цар, който още приживе получил името, утвърдило се в християнската история, - Равноапостолен, а в световната история - Велики. Роден в 274 г. от родители, които, макар и не християни, покровителствали християнството, Константин от дете странял от езическите суеверия и се приближавал към Христа, истинния Бог. Сама Божията десница постепенно го подготвяла и по най-различни начини го очиствала, като избран съсъд на Божията слава. Младите си години Константин трябвало да прекара не сред семейството си, а при двора на Диоклетиан в Никомидия, където бил взет почти като заложник, макар и почетен, за осигуряване верността на неговия баща Константин към по-старшия император Диоклетиан. По това време се разгоряло най-ужасното гонение срещу Христовата Църква, надминаващо всички други гонения и със злобата на гонителите, и с разнообразието на мъченията, и с числеността на мъчениците, и с тържеството, победното тържество на Христовата вяра над езическите козни. Константин, поставен от Божия Промисъл до самото огнище на езическата злоба, не можел да не види напразността на всичките й усилия да победи непобедимото -непосредствено, с очите си той съзерцавал силата Божия, проявяваща се в немощ и покоряваща всичко на себе си. Във всеки изповедник християнин, във всеки мъченически подвиг пред погледа на Константин се явявал неоспорим свидетел на правотата на Христовата вяра, на превъзходството й над езичеството, на Божествения й произход. И Константин запазил в душата си залога на доброто, посят в детството - съхранил чистотата и невинността на сърцето, и уважението към Божия закон, макар и да се движел сред нравствено развратена среда. Но тази вътрешна отчужденост на Константин от гнилата придворна среда, любознателният му ум и духовната му благоустроеност, скрита от скромността, естествено възбуждали срещу него злобата на заобикалящите го царедворци; а величествената му, красива осанка, високият ръст и забележителната му физическа сила, привличащи към него погледите на народа и предизвикващи разположението на цялата войска, били причина за завистта на мнозина, и особено на цезаря Галерии, който замислял да го погуби, и даже съставил заговор, за да не допусне Константин до царското достойнство, на което имал право по рождение. Животът на Константин бил изложен на опасност, но ръката на Промисъла спасила своя избраник и му дарила това, което искала да му отнеме необузданата, коварна завист. Константин заминал за Галия при баща си, когото заварил вече на смъртно легло, и който скоро починал. След смъртта на Констанций Хлор войската, която била при него, провъзгласила (в 306 г.) за император на Галия и Британия Константин, който тогава бил почти на тридесет и две години, като любим син на уважавания от всички кесар. Под живите впечатления от ужасните гонения на християните на изток, Константин, след като наследил властта от баща си, сметнал за свое първо дело да потвърди всичките му разпореждания в полза на християните - обявил свобода на изповядването на християнството в своите области. Така се приближил часът на победата на Христовата вяра над езическото суеверие! Но настъпването на по-добри времена за Църквата предшествало времето на Божия съд над гонителите й. - Императорите Диоклетиан и Максимиан, уморени от собствената си злоба срещу непоколебимите страдалци за светата истина, се решили да търсят покой за себе си в отстраняването от царските престоли; но отказът им от властта, не давайки мир на самите свирепи гонители, послужил и като повод за обществени неуредици. Галерии, възцарил се на Изток вместо Диоклетиан и недоволен от възцаряването на Константин на северозапад, не го признал за император, а признал Север, който управлявал Италия и Африка; междувременно в Италия за император бил провъзгласен Максенций, син на Максимиан  (наричан също Максентий, бел. ред.) . Поддържайки Север, Галерии излязъл на война срещу Максенций, който търсел защита при баща си - последният отново бил приел управлението. Север се предал на Максимиан и бил умъртвен. Тогава Галерии провъзгласил за император своя пълководец Ликиний, а армията поверил на цезаря Максимин. Така се оказало, че в Римската империя царували шестима императори едновременно и всички те враждували помежду си. По отношение на християните, по примера на баща си, той се придържал към политика на мир, защото ги ценял като усърдни и верни поданици. Константин разбирал, че християнството е велика сила, можеща да пресъздаде света. При това той още не бил християнин; при всичкото си дълбоко уважение към Христовите раби, не можел с лекота, без вътрешна борба, да се откаже от староезическите завети. И само стеклите се страшни и трудни обстоятелства го разположили открито да се преклони пред величието на \"Разпнатия Бог\", Който по дивен начин го извел от състоянието на колебливост и го утвърдил в решението му да стане християнин. След Галерий , починал (в 311 г.) от тежка и люта болест, и Максимин - управителя на Сирия - завършил живота си с позорна смърт - самоубийство, в Източната половина на империята останал владетел единствено Ликиний, който след това се оженил за сестрата на Константин. А в западната половина - в Италийската област, след повторното царуване на Максимиан, отново се възцарил Максенций, противно на желанието на римския народ. Константин го признал за цар и даже изпратил при него мирна делегация. Но Максенций не само не пожелал да има мирни отношения с Константин, но даже не поискал да го нарича цар, желаейки единствен да бъде цар над всички земи и страни на Римската област. Укрепил се на престола, той проявил цялата им пълнота присъщата си коварна жестокост и користолюбие не само по отношение на християните, но и към единоверците си езичници. Като прелъстил, при възцаряването си, нужните му хора с дарове и обещания, той започнал да преследва и измъчва почетните сенатори, разграбвайки имуществото им, похищавайки жените и дъщерите им за задоволяване на животинските си страсти, а също и страстите на любимците си. И той бил непоносим и омерзителен за целия Рим, поради жестокостта си и скверния си живот. Римляните, страдайки под тежкото му иго, се решили тайно да търсят защита при Константин, молейки го да дойде и да ги избави от мъчителя. По този повод Константин преди всичко изпратил писмо до Максенций, с което добронамерено го убеждавал да прекрати насилническите действия. Но Максенций не само не приел неговия добър съвет и не се изправил, но още повече се озлобил. Ожесточението му стигнало дотам, че започнал да се готви за война срещу Константин. Като чул за това, Константин в 312 г. се решил да предприеме военен поход срещу Римския император. Походът, предприет от Константин за освобождаване на Рим от жестокия тиранин, не вразумил последния.  Злочестивият Максенций, като принесъл обилни жертви на боговете с тържествени церемонии, като изслушал предсказанията на гадателите по вътрешностите на бременни жени, с многочислена войска излязъл срещу Константин, но не успял да предотврати достойното възмездие за нечестието си. Закрилян от спасителното знамение на Кръста, след три сблъсъка с противника Константин се приближил към самия вечен град и тук му нанесъл решителното поражение. Максенций, спасявайки се с бягство през река Тибър, загинал при разрушаването на моста, както древният фараон със своите избрани конници в морската дълбочина. Победителят тържествено влязъл в Рим и бил посрещнат от народа с голяма радост. Като станал по такъв начин владетел на цялата западна половина от Римската империя, Константин пръв от цезарите с указ (в 313 г.) обявил на подвластните му народи пълна веротърпимост: на езичниците оставил правото да извършват обредите на своето богопочитане, а на християните разрешил свободно да се покланят на Единия истинен Бог. Но в същото време, когато на Запад християните благоденствали под управлението на Константин, съвсем различно било на Изток, където царувал Ликиний: възпитан при двора на Диоклетиан, пълководец при Галерии, той, достигнал цезарско достойнство, в душата си ненавиждал християните. Като се сродил с Константин, Ликиний на първо време не се решавал да се противопостави на своя могъщ шурей - даже подписал издадения от него указ (Миланския) за веротърпимостта; но скоро след смъртта на император Максимин, пълновластен владетел на целия Изток, започнал да притеснява и унижава християните. Отношенията на Ликиний с Константин не били, а и не могли да бъдат, приятелски. Ликиний проявявал коварство и двоедушие в тях; той уверявал Константин, че му е приятел, а тайно в себе си го ненавиждал, стараел се да му причинява всякакво зло; козните не му се удавали и неведнъж между тях започвали раздори, завършващи с войни. Константин оставал победител, но измамен от лъжливите уверения на зетя, сключвал мир. Но с течение на времето отношенията между императорите придобивали все по-изострен характер. Угнетяваните поданици на Ликиний и гонените от него християни не виждали края на страданията си. Накрая Ликиний престанал да скрива замислите си против Константин и влязъл в открита борба. В 323 г. между тях се разгоряла жестока война. Тази война трябвало окончателно да реши съдбата на християнството в Римската империя, обхващаща \"цялата вселена\". Езическите жреци и гадатели предвещавали победа на Ликиний, но Бог я дарил на Константин. Ликиний се покорил, а след време бил умъртвен в Солун, тъй като, предавайки се на победителя, съставил заговор против Константин. В 323 г. Константин станал единодържавен управител на цялата Римска империя. След като станал самодържавен владетел на цялата Римска империя и обявил веротърпимост \"по цялата земя\", Константин обаче не бил \"топлохладен\" в царския си живот. Отказал се от езичеството и застанал начело на християнското общество, той виждал в християните важна опора на империята, основен залог за могъществото и преуспяването на държавата, която, според неговата мисъл, трябва да прокарва път към към свободното, без насилие, установяване на Царството Божие на земята, - да посочва и дава средства за възпитанието и усъвършенстването на човешкия род в Христовия дух. Константин, като явен покровител на християнството, не бил много обичан в Рим, където още оставали много езически обичаи и нрави. И сам той не обичал Рим с неговия Пантеон, където, така да се каже механично, били събрани езическите богове на всички покорени народи, и рядко и неохотно посещавал старата столица. На Константин се харесало положението на Византия, на древния неголям град на бреговете на Босфора, ознаменуван с морската победа над Ликиний, и той го избрал и го направил столица на империята; той сам с тържествено шествие отбелязал границите на новия град и започнал да строи великолепни здания. Просторни дворци, бани, театри украсили столицата; тя се изпълнила със съкровища на изкуството, донесени от Гърция, Италия и Азия. Но в нея вече не се строели храмове, посветени на езическите богове, и вместо Колизеума, където ставали битките на гладиаторите, бил устроен цирк за конни състезания. Главно украшение на новия град били храмовете, посветени на истинния Бог, в устройването на които живо участие вземал сам царственият покровител на християните. Новата християнска столица, получила името си от името на своя основател - \"град на цар Константин\", Константинопол, заемаща средно положение между предишните столици на империите - Рим и Никомидия, както някога Йерусалим - \"града на цар Давид\", непринадлежащ собствено на нито едно израилско коляно, по своето благоприятно географско положение, и поверена на покровителството на Божията Майка, бързо процъфтяла и затъмнила славата и величието не само на пищната Никомидия, но и на самия велик Рим. Благоговеейки пред знамението на Кръста, Константин пожелал да прослави самото живоносно Дърво, на което се е разпънал Царят и Богът. Но като воин пролял много кръв, той смятал себе си за недостоен да извърши това лично. Това благочестиво намерение на императора изпълнила неговата равночестна майка, царица Елена, която той изпратил в Йерусалим, като й дал пълномощия и богати дарове. Елена, както разказва  , тази старица с юношеска бързина се устремила на Изток, за да извърши достойно поклонение на стъпките на Господа - по думите на пророка, \"на мястото, където са стояли нозете Му\". В свещената страна, ознаменувана с дивни събития, където всичко напомня за \"великата Тайна на благочестието - явяването на Бога в плът\", нагледно се проявило величието на смирената душа на царствената старица; там света Елена не се обличала в подобаващите на сана й одежди, а в най-скромна дреха се движела сред народната тълпа, стараейки се да не бъде узната, раздавала щедра милостиня; подражавайки на Господа Иисуса, тя в дълбокото си смирение стигала дотам, че в дома си събирала девственици, гощавала ги и сама им служела на трапезата като проста слугиня. Примерът на искреното благочестие на царицата правел дълбоко впечатление не само на вярващите в Христа, но и на невярващите. Пребиваването на царицата майка в \"люлката на християнството\" се ознаменувало и с изпълнението на предначертанията на нейния царствен син. Всички места в Палестина, осветени от евангелските събития, отдавна вече били опустошени. Езичниците, поради ненавист към християнството, се постарали да заличат и самия спомен за тях; - най-скъпото място за вярващото християнско сърце - пещерата на Господния гроб била засипана със смет и по този начин скрита от благоговейните погледи; нещо повече, като насмешка над \"Разпнатия Бог\" и Неговите почитатели, на хълма, насипан върху самата пещера, било построено капище на \"сладострастния демон на любовта\" (Венера). По указание на Елена идолските капища, поставени на свещени за християните места, били разрушени и на тяхно място били построени свети храмове. Така били построени прекрасни църкви, по желание и със средства на царицата, във Витлеем над пещерата на  , на Елеонската планина - мястото на  ; с храмове били украсени Гетсимания - мястото на  , мястото на явяването на Бог на Авраам до Мамрийския дъб. Но най-главната грижа на царствената старица била да осъществи мисълта на нейния велик син, да намери самото това Дърво, на което бил разпнат Спасителят на света. Мястото, където бил скрит Господният Кръст, било неизвестно; за намирането му благочестивата Елена от своя страна използвала всички средства и царското си влияние. Това било  ; то се извършило в 326 г. Православната Църква всяка година празнува това събитие на 14 септември. Тогава много от езичниците и иудеите се обърнали към Христа. След това светият Кръст бил положен в сребърен ковчег за съхранение; на Велики петък той бил изнасян на Голгота (в наскоро построения храм, където се съхранявал) за поклонение. Но света Елена, напускайки Йерусалим, взела частица от живоносното Дърво, като дар за своя син Константин. Недълго след това блажената царица майка починала и била честно погребана. По време на своето управление Константин се решил да свика  . Според царя, този Събор, \"обявявайки се против главния враг\", смущаващ тогава мира на Църквата, хулната арианска ерес, трябвало да разгледа и други въпроси и да даде отговори - определения по устройването на вътрешния живот на християните. Властта на Царя определила Вселенският Събор да се състои в град Никея. Той бил открит през юни 325 година в просторната палата на царския дворец и на него окончателно било осъдено арианството. След това Константин живял повече от десет години и през цялото време на своето царуване с неизменна вярност се държал към Никейското изповядване на вярата и ревностно се стараел да утвърждава духа на християнското благочестие в своето царство, представлявайки пример, достоен за подражание. Последните години и особено дни на цар Константин били достоен завършек на неговото християнско благочестиво устроение. Мисълта за смъртта станала за Константин предмет на напрегнат размисъл още щом започнал да чувства отслабване на физическите си сили. В 337 година Константин за последен път тържествено отпразнувал   в Константинопол и скоро се разболял. Предчувствайки близката си смърт, той изцяло се отдал на свети упражнения: често прекланяйки колене, ревностно изливал горещи молитви пред Бога; по съвета на лекарите по това време той се преселил в град Елеонопол5, за да се лекува там с топли вани. Но Константин до този момент не бил кръстен! От млада възраст носещ в сърцето си Христа, отдавна станал християнин в душата си, той отлагал своето кръщение поради смиреното съзнание за своята греховност, желаейки с подвига на целия си живот да се подготви за това. При това в душата си имал искреното желание да се кръсти във водите на река Йордан. Като не получил облекчение в Елеонопол и чувствайки крайното отпадане на телесните си сили, Константин отишъл в Никомидия и тук, като извикал епископите, ги молел да го удостоят със свето кръщение. Като приел свето кръщение, Константин \"ликувал духом, сърцето му било пълно с жива радост. Облечен при кръщението в бяла одежда, блестяща като светлина, той не я снемал от себе си до самата си смърт. Той починал на легло, покрито с бели покривала, а до багреницата - това царско отличие - Божият раб вече не искал и да се докосне. Великият и равноапостолен Константин починал, завещавайки царството на тримата си синове, в самия ден на  в 337 година, в тридесет и втората година от царуването си, на шестдесет и пет годишна възраст. С голяма тържественост тялото му било пренесено в създадения от него град Константинопол и положено съгласно неговия завет в църквата на светите Апостоли в гробницата, приготвена от самия него. Сега той живее безкраен живот във вечното Царство на Христа, нашия Бог, на Когото подобава чест и слава с Отца и Светия Дух во веки веков. Амин.", "date": "2019.05.21", "title": "Св. равноапостолни цар Константин и царица Елена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395716-%D0%B8%D0%BA%D0%BE%D0%BD%D0%B0%D1%82%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%B1%D0%B5%D0%BA%D1%8A%D0%BC", "text": "Тъкмо свикнахме с идеята, че да излезеш на улицата само по клин отдавна не е модерно, а свръхтесните дънки най-накрая са отстъпили място на уголемените модели с права кройка, и модната икона Виктория Бекъм реши да изненада целия свят с неочакван ход. Само с една своя публична поява британската дизайнерка върна на мода тесните клинове, лишавайки ги от статута им на дреха, която се използва предимно и единствено за спорт.  И ако миналото лято се уверихме, че късите клинчета могат спокойно да се носят със строги блейзери, то по всичко личи, че този сезон легинсите ще са истински хит!    Клиновете се радваха на голяма популярност през 80-те години на миналия век, когато Деби Хари и Мадона взривяваха сцената с изпълненията си.  През 2000 година отново се върнаха в гардеробите на всички дами благодарение на сестрите Олсън и Линдзи Лоан. Легинсите са идеални за дамите с дълги и стройни крака.Предлагаме да започнете да ги носите не само в спортната зала. Както направи модната икона Виктория Бекъм в Ню Йорк. Дизайнерката ги съчета много умело с дълъг обемен черен тренч, боди в телесен цвят и черни велурени обувки на висок ток.       За да допълни образа си, тя използва структурирана чанта, обемни очила и стилни бижута.   Така спортният комплект се превърна в женствен и елегантен, а Виктория отново затвърди статута си на модна икона.     Ако искате да последвате нейния пример и да опитате такава смела комбинация, изберете по-плътен и стегнат клин. Съчетайте го с топ, блузка с дълъг ръкав и широк шлифер, обувки на висок ток или боти. И  в никакъв случай не обувайте маратонки!", "date": "2019.05.21", "title": "Иконата Виктория Бекъм"}
