{"url": "http://www.classa.bg/%D1%82%D0%B5%D1%85%D0%BD%D0%BE/item/401662-%D0%BF%D1%80%D0%BE%D1%84%D1%81%D1%8A%D1%8E%D0%B7%D0%B8%D1%82%D0%B5-%D1%89%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%82-vw-%D0%B4%D0%B0-%D1%81%D1%82%D1%80%D0%BE%D0%B8-%D0%B7%D0%B0%D0%B2%D0%BE%D0%B4-%D0%B2-%D1%82%D1%83%D1%80%D1%86%D0%B8%D1%8F", "text": "М  ощните профсъюзи ще блокират решението на Volkswagen да инвестира 1,3 млрд. евро в нов завод в Турция, докато насилието, активирано от инвазията на Турция в Сирия не спре. “Искам да кажа много ясно: представители на работещите отказват да дадат разрешение, докато Турция се опитва да постига своите политически цели с война и сила,” заяви Бернд Остерлох, шеф на световния заводски съвет на VW и член на надзорния съвет, цитиран от  . Най-големият автомобилен производител в света постави на „трупчета” проекта си за строеж на завод в Турция, след като ситуацията в Сирия ескалира с нахлуването на турски военни части, предхождано от изтеглянето на американските военни от страната. Това даде възможност на турските сили да нахлуят в североизточна Сирия, изтласквайки кюрдските бойци, контролиращи граничната зона.   Както добре е известно, този завод ще даде допълнителен капацитет на концерна от над 300 000 автомобила годишно, за които се бори и нашата страна. Акциите на Dogus Otomotiv, дистрибутор на автомобилите с марката VW в Турция, паднаха с 0,7% след този репортаж на Bloomberg.   VW е загрижен за политическата ситуация и следи развитието й от близо, заявява главният финансов директор на концерна Франк Витер. Той заяви, че пред VW няма натиск за моментално строителство на нов завод, тъй като производствен капацитет може да се добави в съществуващия завод в Словакия и други места. Профсъюзните лидери имат силата да оказват много тежко въздействие върху стратегическите решение на концерна. На тях се падат половината от местата в надзорния съвет и имат право на вето.   Планира се среща на надзорния съвет на 15 ноември за годишна среща, на която да се обсъжда 5-годишният план за харчовете на Volkswagen, в които се включват разпределение на капитал за заводите по целия свят.", "date": "2019.11.04", "title": "Профсъюзите ще блокират VW да строи завод в Турция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401663-%D0%B1%D1%8A%D0%B3-%D0%B7%D0%B0%D1%81%D1%8F%D0%B3%D0%B0-%D0%B2%D1%81%D0%B8%D1%87%D0%BA%D0%B8-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0-%D0%BE%D1%82-android-8-%D0%BD%D0%B0%D0%B3%D0%BE%D1%80%D0%B5", "text": "Н ов бъг засяга всички устройства с Android 8 и по-нова версия на платформата. Той позволява на хакери да разпространяват вируси до телефоните чрез техните NFC чипове, съобщава онлайн изданието ZDNet.   Добрата новина е, че проблемът е отстранен още миналия месец чрез ъпдейт за Android. Лошата новина е, че ъпдейтите обикновено достигат до Android доста бавно. В случая \"кръпката\" е част от ъпдейта за сигурност на Android за октомври 2019 г. За щастие, макар и да засяга всички устройства с актуален Android, проблемът не означава масов риск. За да може да се използва от хакерите, то те трябва да са достатъчно близо до телефона на потребителя и той да е с пуснат NFC чип и функцията Android Beam. При повечето телефони тези функции са активирани по подразбиране. Проблемът може да се реши със спирането на Android Beam, което става от основното меню с настройки на телефона в секцията NFC. Вътре в нея има допълнителни настройки, включително и функцията Android Beam. Тя може да се изключи и да се пуска само, когато е необходима. Така дори и хакер да се доближи до телефона на мишената си (например на опашка в магазин), той няма да може да инсталира вируси в телефона през този метод.", "date": "2019.11.04", "title": "Бъг засяга всички устройства от Android 8 нагоре"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401664-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%BA%D0%B0%D1%82%D0%B0-%D0%B1%D0%B5%D0%B7-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D1%80%D0%B0%D0%B1%D0%BE%D1%82%D0%B5%D0%BD-%D0%B4%D0%B5%D0%BD", "text": "Кайли е най-богатият член на клана Кардашян/Дженър. Въпреки че ръководи суперуспешен бизнес, постижението ѝ бързо намери куп критици. Сп. „Forbes“ оцени състоянието ѝ на 900 млн. долара, като само „скромните“ 100 милиона я делят от първото място във вечната класация на най-младите милиардери в света. Статията за Дженър и нейния бизнес обаче предизвика куп критики и коментари. И няма как да е иначе, след като тя беше обявена за милиардерка, която дължи успеха си единствено и само на собствените си усилия. Социалните мрежи се изпълниха с коментари, които да припомнят на авторите на статията, че Кайли е всичко друго, но не и самосъздал се милиардер, пише сп. Story. Да, идеята да реализира и ръководи козметичен бранд и с днешна дата той да бъде оценен на няколкостотин милиона долара, може и да е нейна. Но риалити звездата не би трябвало да бъде вкарвана в една категория с таланти, които са използвали единствено знанията и уменията си в създаването на продукт и са се бъхтили в продължение на години, за да постигнат успеха, който да ги превърне не само в бизнесмени, но и в милиардери. Кайли определено има сериозен финансов гръб, който я изтласка в сферата на успешния бизнес. Брюнетката разчиташе и на популярността, с която се сдоби благодарение на семейството си. От невръстно дете лицето ѝ ежеседмично е пред очите на ТВ зрителите по цял свят, а житието и битието ѝ, както и тези на роднините ѝ са постоянна тема в светските хроники на медиите. Да, тя може и да не беше най-известната и коментирана сестра в клана Кардашян/Дженър и дълги години да стоеше в сянката на каките си Ким, Кортни и Клоуи, но веднъж изпъкнала в светлините на прожекторите, получи така нужната звездна слава, за която се молят милиони момичета по света в стремежа си да станат известни и успешни. Популярността, която придоби покрай сестрите си, определено даде на Кайли самочувствие и увереност, че може да се пробва в някоя сфера, в която едва ли ще усети тежко финансовата загуба, ако не ѝ потръгне и се провали. Което обаче едва ли щеше да се случи, имайки предвид, че както тя, така и сестрите ѝ са сред „звездите“ в Instagram, където милионите им фенове следят всяко тяхно действие, слушат всеки техен съвет и най-важното – купуват всичко, което сестрите Кардашян/Дженър рекламират. А това, разбира се, основно са собствените им продукти. Кайли няма нито един работен ден, за да бъде обявявана за селф-мейд милиардерка. Това също беше една от основните критики към авторите на статията, които категорично я определиха за такъв успешен бизнес модел. Други обаче не биха се съгласили, тъй като биха посочили именно множеството снимки в Instagaram, които тя ежедневно пуска в профила си и които със сигурност изискват часове подготовка. И може би са прави, като се има предвид, че позирането в социалките днес се води вид професия, с която куп личности изкарват доста добри пари. „Кралицата на долара“ се насочи и към бизнес сфера, която със сигурност щеше да ѝ донесе добри постъпления в банковата сметка. Защото козметиката и модата са области, в които тя и сестрите ѝ вече са професионалисти и имат достатъчно много връзки, за да ги развиват. Безспорно постижението на Кайли е достойно за уважение, но определено „не се е родило“ само и единствено от собствените ѝ ръце. „Наивно е да мислиш, че бяла жена, родена в слава и в семейство от висшата класа – жена с известна фамилия, превърнала се в бранд, обградена отвсякъде от сериозен капитал, с който да разполага, спокоен дом и достъп до неограничени ресурси – да бъде модел на селф-мейд човек, да е история на човек, символ на американската мечта. Кайли Дженър е привилегированият американец. Аз съм американската мечта“, написа в сайта на щатския Cosmopolitan афроамериканската авторка Емералд Пелот. Услуга на Кайли не успя да направи и най-известната ѝ сестра – Ким Кардашян Уест. В интервю тя сподели, че след като я е видяла на корицата на списанието, се е пошегувала със семейството им, че тази година Кайли ще купува коледни подаръци на всички и те трябва да са коли от модела Ролс Ройс. Това ѝ откровение още повече предизвика гнева на потребителите в социалните медии, които побързаха да уточнят, че цялата звездна фамилия е създадена благодарение на острия и находчив ум на майка им Крис Дженър, която успя да превърне децата си от едни обикновени момичета без никакъв талант, в модели на подражание и световни звезди, изкарващи милиони.    ", "date": "2019.11.04", "title": "Милиардерката без нито един работен ден"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401665-%D0%BA%D1%80%D0%B8%D1%81%D0%B8%D1%8F-%D0%B8%D0%B7%D0%BB%D1%8F-%D0%B4%D1%83%D1%88%D0%B0%D1%82%D0%B0-%D1%81%D0%B8,-%D0%BA%D0%B0%D0%B7%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D0%BB%D0%B0%D0%B2%D0%B8", "text": "Още след първите издания на предаването „Маскираният певец“ зрители и панелисти заподозряха, че зад някоя от маските се крие Крисия Тодорова. Дали наистина е така, става ясно в следващите седмици.   Засега в духа на секретността, която налага формата, талантливата певица отрича, но за сметка на това с удоволствие разказва за училището, „Евровизия“ и целите, които ще следва в бъдеще.   – Крисия, ти си ученичка в девети клас, на музикалната гимназия в София. Учиш поп и джаз. Помогна ли ти известността при влизането в училището?   – Не. Държах изпит по пеене и солфеж като всички останали. Напълно нормално. Известността не ме прави по-превилигирована от другите в училището. Вярно, че понякога се държат различно с мен, но това нищо не променя.   – Как върви учението? – Супер.Справям се. – Извън музикалните, кои предмети ти харесват? – Обичам да рисувам. Химията, там имам пет и физиката уча, защото е нужно. Но се оправям. – А музикалните предмети? – Уча солфеж, история на музиката, елементарна теория, пиано. Успехът ми е добър.  Ти ли си най-добрата в класа? – Там сме 27 души – учим класика, инструменти, поп джаз, въобще музика. Никога не съм си мислила, че аз съм най-добрата. Всеки от нас пее по собствен начин и дава всичко от себе си. – Преди шест години стана известна за миг. Мечтала ли си за това? – Не, стана случайно, никога не съм го мислила. Приятелки на мама и сестра ми видяха, че „Шоуто на Слави“ търси партньор на господин Андреев, те знаеха, че пея и решиха да ме пуснат на шега. Бях напълно спокойна, защото нямах амбиции, просто трябваше да удовлетворя желанието на другите и после да се прибера вкъщи. Не смятах, че това е важно. Но когато изведнаж станах популярна, наистина се притесних . И все още е така, въпреки че свиквам . – Известността помага ли или пречи в училището и извън него? – И двете. Тя си има и плюсове и минуси. – Кои са повече? – Минусите, но един минус винаги може да стане плюс. – Има ли завист? – Има. Понякога се държат с мен по-различно. – Къде се изявяваш сега? – Имам свой репертоар, с който излизам на различните сцени, главно с благотворителни концерти за болни деца . Пея кавъри на световните поп звезди, които харесвам. Имам и песни, писани специално за мен, главно от екипа на 7/8. А една песен композирах сама. Казва се „Витамини“. Аранжиментът е на Светлин Кръстев, а текста на Еванджелин. Това е първата, но няма да бъде последната ми авторова песен. – Ти вече не си в екипа на Слави Трифанов. Защо? – Защото прецених , че е време да се развивам сама. Да работя за себе си и да си направя собствен екип. – Как се разделихте? – Запазихме отличните си отношения. – Искаш да продължиш сама, това е похвално. Но знаеш ли накъде? – Надявам се до 1-2 години да не съм в България . Ще се занимавам с поп и джаз. Целта ми е да си създам собствен стил , който да е микс на това, което се слуша и това, което ми доставя удоволствие. Знам какво искам и ще продължа в Англия и Америка. Там е най-доброто място за бъдещето ми развитие. Това съм решила, следвам пътя си, но със сигурност няма да забравя родината и ще продължавам да правя български песни. – Какво си спомняш от участиего си в „Евровизия“ в Малта. Тогава беше само на 10 и се класира на второ място? – Бях много болна, на антибиотици. Това много ме притесняваше. Исках да дам всичко от себе си, но се чувствах много зле. В 8 сутринта, когато трябваше да тръгна за летището, температурата ми бе 39 градуса. Извикахме лекар и се наложи той да тръгне с нас за Малта. – Какво се случи там? Как успя да се възстановиш? – Другите участници даваха интрвюта, а аз не можех да говоря, не можех и да репетирам. Мълчах, за да съхраня гласа си. Накрая взех лекарства и излязох. Пях с огромно желание. – Идеята за песента „Детска планета“ е твоя? – Да. Исках тя да носи духа на детството. Най-красивото време в живота на човека. – Но твоето детство още не е минало? – Ами, мина. На моменти се чувствам дете, друг път на повече от 15, но в крайна сметка ще ми се да си остана дете. – Имаше ли вероятност да се разминеш с музиката? – Възможно беше, защото аз от 3-годишна танцувах. Мислех да продължа с класически балет, в същото време пеех. Нещата бяха на везна. Трябваше да решавам и избрах пеенето. Сега комбинирам и двете. Музиката и балета са единствените неща, с които съм мислила да се занимавам.  ", "date": "2019.11.04", "title": "Крисия изля душата си, каза истината за Слави"}
{"url": "http://www.classa.bg/%D1%81%D0%B2%D1%8F%D1%82/item/401666-%D0%B8%D0%B7%D0%B2%D1%8A%D1%80%D1%88%D0%B8%D1%85%D0%B0-%D1%81%D1%8A%D1%80%D0%B4%D0%B5%D1%87%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BD%D0%B0-82-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D0%B4-%D1%85%D0%B8%D0%BF%D0%BD%D0%BE%D0%B7%D0%B0-%D0%B8-%D0%B1%D0%B5%D0%B7-%D1%83%D0%BF%D0%BE%D0%B9%D0%BA%D0%B0", "text": "Болницата Niguarda в Милано (Италия) стана сцена на нова хирургическа интервенция, при която се използва хипноза вместо анестезия за обезболяване на пациентката, жена на възраст 82 години, гласи изявление на болницата, публикувано тази седмица. Операцията се състоеше в подмяната на аортна клапа, процедура, при която се поставя катетър, който „пътува\" към сърцето от бедрената артерия в крака. Лекарите изключили възможността за употребата на седативни лекарства, тъй като жената страдала от обструктивна белодробна болест и се възстановявала от скорошна пневмония; а също така и защото имала \"анатомична конформация\" във врата, което затруднява интубацията в случай на усложнения. Сандра Нонини, специалист на болницата в областта на анестезията и интензивното лечение, е отговаряла за процедурата за хипноза. Важното в хипнозата е да се съсредоточи вниманието върху конкретна идея, за да се предизвика \"модифицирано състояние на съзнанието\" (транс), което е различно от съня. \"Накарах пациентката да се концентрира върху една точка и да работи върху дишането си, като си представя, че е на безопасното си място\", казва Нонини, цитирана в изявлението. Операцията, която приключи успешно, продължила един час, през което време пациентката останала будна, но в състояние на хипнотичен транс.", "date": "2019.11.04", "title": "Извършиха сърдечна операция на 82-годишна жена под хипноза и без упойка"}
{"url": "http://www.classa.bg/%D1%81%D0%B2%D1%8F%D1%82/item/401667-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D1%8A%D1%89%D0%B8-%D0%BD%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C,-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D1%82%D1%83%D0%BD%D0%B5%D0%BB%D0%B8-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE", "text": "Мексиканското правителство ще продаде на 10 ноември шест къщи, принадлежащи на Хоакин 'Ел Чапо' Гузман, свързани с мрежа от тунели, водещи към канализацията на Куликан, съобщава Milenio.   Началната цена на домовете, използвани от наркотрафиканта за избягване на правосъдието, е 19 429 623 мексикански песо (1 016 704 долара), с включени мебели.   Една от къщите, разположена в квартала Гуадалупе, струва 2 054 782 мексикански песо (107 521 долара). През февруари 2014 г. тази сграда на две нива беше сцена на операцията по залавянето на \"El Чапо\".   Къщата има решетки на прозорците и при операцията силите за сигурност трябваше да съборят подсилената метална порта, което даде на боса на картела Синалоа достатъчно време да избяга през таен тунел, в който се влизаше през електрически повдиганата вана. Парите, събрани от търга, ще бъдат използвани за закупуване на музикални инструменти за артистичните групи в Оахака с цел засилване на художествените и културни дейности, както постанови президентът Андрес Мануел Лопес Обрадор. От своя страна „Ел Чапо\" е поискал иззетото му богатство да бъде разпределено между коренните общности на Мексико, според неговия адвокат.", "date": "2019.11.04", "title": "Продават къщи на „Ел Чапо“, свързани с тунели за бягство"}
{"url": "http://www.classa.bg/%D1%81%D0%B2%D1%8F%D1%82/item/401668-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B7-2019-%D0%B3%D0%BE%D0%B4%D0%B8%D0%BD%D0%B0-%D0%B5-%D0%BF%D1%80%D0%BE%D0%B4%D0%B0%D0%BB%D0%B0-%D0%BE%D1%80%D1%8A%D0%B6%D0%B8%D0%B5-%D0%B2-43-%D1%81%D1%82%D1%80%D0%B0%D0%BD%D0%B8-%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-11-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Официалният руски износител на оръжие Рособоронекспорт е продал военно оборудване на стойност 11 милиарда долара в 43 държави през първите 10 месеца на 2019 г., според генералния директор на консорциума Александър Михеев.   От друга страна, \"Рособоронекспорт\" е подписал над 800 договора за бъдещи доставки, каза той и уточни, че резултатите все още не са окончателни, тъй като има още два месеца работа до края на годината.   Междувременно списъкът за поръчки на компанията „остава на нивото от почти 50 милиарда долара, което гарантира работа на компании от руската отбранителна индустрия за още няколко години\", каза Михеев. Изявлението на консорциума описва потенциалните „хитове в продажбите\" на пазара, които Рособоронекспор предлага на чуждестранни клиенти, като изтребителите Су-57E от пето поколение или модернизираните вертолети Ми-28NE и Ми-171Sh. Тази година новите предложения включват многоракетни изстрелващи системи Торнадо-С (MLRS), снарядите за MLRS, както и крайбрежната тактическа ракетна система Рубеж-ME.   Директорът на консорциума отбеляза също, че Русия е приключила предсрочно доставката на всички компоненти на системите С-400 за Турция, въпреки натиска от страна на САЩ към Анкара.   По този начин Рособоронекспорт продължава да укрепва позициите си на световния оръжеен пазар и е в състояние да работи ефективно „дори и при силен натиск от конкурентите\", като същевременно успешно въвежда разнообразни финансови инструменти, които осъществяват сътрудничеството с партньорите и остават \"независими от неблагоприятните външни фактори\", каза Михеев.", "date": "2019.11.04", "title": "Русия през 2019 година е продала оръжие в 43 страни на стойност 11 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/401669-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%BC%D0%B5%D0%BA%D1%81%D0%B8%D0%BA%D0%BE-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D1%82%D1%80%D0%B8%D0%BE%D0%BD%D0%B8-%D0%B7%D0%B0-%D1%80%D1%8F%D0%B7%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D1%81%D1%82%D0%B5%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Бандите на трафикантите в Мексико пробиват участъци от новата гранична стена със САЩ на президента Доналд Тръмп, използвайки специални инструменти за отваряне на пролуки, съобщава The Washington Post. Според хора, запознати с въпроса, престъпниците използват популярни инструменти като акумулаторния трион, които могат да бъдат закупени в магазините за по-малко от 100 долара. С подходящото острие инструментът е в състояние да отреже стоманени части и бетонни крепежи само за няколко минути. След прорязване на пролука контрабандистите избутват отрязаните части и минават покрай тях. За да преминат границата, понякога те използват и импровизирана стълба, изработена от пръти, висока колкото стената, която в някои участъци достига девет метра, а след това се спускат надолу по друга въжена стълба, според агентите на граничния патрул. Разстоянието за разделяне между бетонните стълбове им позволява да поставят първата стълба между тях и да използват същата техника за изкачване на втората стена, в случай на двойните прегради, инсталирани в райони с голям трафик като Сан Диего. „Това, което се случва всеки път, когато се изгради бариера пред техния бизнес, е, че те се адаптират и се опитват да направят всичко за преодоляването й\", казва Джошуа Холмс, агент на граничния патрул на САЩ. Според мнението на инженерите, престъпниците биха могли да използват и абразивни триони, които ускоряват процеса, въпреки че произвеждат искри.   Службата за митническа и гранична защита на САЩ отказа да предостави информация за броя на нарушенията, местоположението на инцидентите и процеса за отстраняването им. Изграждането на стената беше едно от основните обещания на Тръмп в кампанията през 2016 г., което той спази преди президентските избори през 2020 г.   През септември Тръмп се похвали с характеристиките на новата гранична стена, която да ограничава потока на нелегална миграция от Мексико, заявявайки, че тя ще поглъща толкова много слънчева топлина, че \" на нея ще може да се пържат яйца\", което допълнително ще усложни опитите на нелегалните мигранти да преодолеят оградата.", "date": "2019.11.04", "title": "Контрабандистите от Мексико използват триони за рязане на новата гранична стена на Тръмп"}
{"url": "http://www.classa.bg/%D1%81%D0%B2%D1%8F%D1%82/item/401670-%D0%BD%D0%B0%D0%B9-%D0%BF%D0%B5%D1%87%D0%B5%D0%BB%D0%B8%D0%B2%D1%88%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B2-%D1%81%D0%B2%D0%B5%D1%82%D0%B0,-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0-%D1%81%D0%BB%D0%B5%D0%B4-%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%B8%D0%BD%D1%86%D0%B0-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Най-печелившата компания в света, държавната петролна компания Saudi Aramco, ще излезе на фондовата борса след одобрението на принца на Саудитска Арабия, Мохамед бин Салман, съобщиха няколко източника, запознати с въпроса.   Очевидно има достатъчно подкрепа от местните инвеститори и се очакваше официалното съобщение за публичната оферта за продажба (IPO) да бъде направено вчера. Междувременно служители и съветници на компанията ще провеждат срещи до последната минута, за да определят оценката на компанията от близо до 2 трилиона долара. Според доклада на агенцията обаче оценката може да приключи приблизително на 1,5 трилиона долара, тъй като мнозина смятат, че предложената цифра е твърде амбициозна. Въпреки това компанията ще надмине с поне 50% най-високо оценените фирми в света, Microsoft и Apple, чиято капитализация граничи с 1 трилион долара.   По този начин енергийният гигант се подготвя за рекордна продажба на акции на фондовия пазар, които биха могли да станат най-голямото IPO в историята. Освен това, за да привлече повече инвеститори, петролният гигант планира да изплати 75 милиарда долара дивиденти през 2020 г. и гарантира, че те няма да паднат през следващите четири години, независимо какво ще се случи с цените на суровия петрол. Приватизацията на компанията ще бъде частична, тъй като само 5% от акциите, които първоначално ще бъдат налични на вътрешния пазар, ще бъдат продадени, преди да започнат международните продажби. По този начин саудитската петролна индустрия се подготвя за най-голямата промяна, откакто бе национализирана през 70-те години, съобщава Bloomberg.", "date": "2019.11.04", "title": "Най-печелившата компания в света, излиза на борсата след одобрението на принца на Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/401671-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5-%D0%BE%D1%82-google,-microsoft-%D0%B8-facebook-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B2%D0%B0%D1%82-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B4%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%B8%D0%BD%D0%BE%D0%B2%D0%B0%D1%86%D0%B8%D0%B8-%D0%B2-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-dib-,-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F,-%D0%BA%D0%BE%D1%8F%D1%82%D0%BE-%D1%81%D1%8A%D0%B2%D0%B5%D1%82%D0%B2%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0,-%D1%81%D1%8A%D1%81%D1%82%D0%B0%D0%B2%D0%B5%D0%BD%D0%B0-%D0%BE%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%BD%D0%B0-google,-microsoft-%D0%B8-faceb", "text": "  Комисията за иновации в отбраната (DIB), организация, която съветва Пентагона, съставена от специалисти на Google, Microsoft и Facebook, и отговаря за включването на технологичните иновации на Силиконовата долина в армията на САЩ, публикува набор от \"Етични указания за използването на изкуствен интелект (ИИ) от Министерството на отбраната \". Принципите на DIB имат характер на препоръки и не са правно обвързващи, така че Пентагонът трябва да определи дали те ще бъдат приложени и как трябва да се осъществят. \"Сега е моментът, в този ранен етап на възраждане на интереса към ИИ, да се водят сериозни дискусии относно стандартите за развитие и използването на ИИ във военен контекст, много преди да има инцидент\", се казва в документа.   Въпреки че текстът не поставя строги ограничения, както биха очаквали всички, които са против прилагането на ИИ във военната сфера, той установява набор от етични цели, които Министерството на отбраната трябва да вземе предвид при разработването на нови системи с военно приложение. По-специално, специалистите на Борда разглеждат пет ключови принципа: използването на ИИ в армията на САЩ винаги трябва да бъде отговорно - под постоянен човешки контрол, справедливо - за да не причинява непреднамерени вреди на хората, проследимо - техническите експерти да имат адекватно разбиране на технологията, надеждно - сигурността на системите да бъде тествана и гарантирана и управляемо - устройствата трябва да имат механизъм за дезактивиране, в случай че се установи, че действат неправилно. ИИ програми, които могат да се обучават и да вземат решения без човешка намеса, ще се прилагат активно за анализ на големи количества информация. Използването им в боен сценарий обаче се възприема от някои технолози със скептицизъм. Миналата година група от 116 експерти в областта на изкуствения интелект и роботиката адресира молба до ООН - която включва и подписа на основателя на SpaceX и Tesla, Мъск - за забрана на разработването и използването на автономни смъртоносни оръжия. Пентагонът от своя страна не споделя притесненията относно риска този вид оръжия един ден да се превърнат в \"третата революция на войната\", както е посочено в петицията, и продължава да експериментира с програми за ИИ в области като например битките с танкове, където техните алгоритми биха позволили да се види как се формира бойното поле и да подскажат какъв е най-добрият начин за справяне с врага.   През 2018 г. Министерството на отбраната на САЩ откри т. нар. Съвместен център за изкуствен интелект, който се занимава с координацията на дейностите, свързани с ИИ във военната сфера. Същата година агенцията публикува първия си стратегически план за ИИ, фокусиран върху ускоряването на използването му за военни цели и конкуренцията с други нации, „по-специално Китай и Русия\".", "date": "2019.11.04", "title": "Експертите препоръчват на Пентагона да контролира използването на Изкуствен интелект"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401652-%D0%BD%D0%B8%D0%BD%D0%BE%D0%B2%D0%B0-%D1%81-%D1%87%D0%B5%D1%80%D0%B2%D0%B5%D0%BD-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D0%B8%D0%BD%D1%8F%D1%82%D0%B0-%D0%BA%D0%B0%D1%80%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "ГЕРБ победи на втория тур за кметове на София, Пловдив, Варна, Ловеч и Шумен БСП под лидерството на Корнелия Нинова успя да осъществи пробив в синята карта на Цветан Цветанов от местните избори през 2015 г.,  на която социалистите нямаха нито един кмет на областен град.  Кандидатите на БСП печелят кметските балотажи в Русе, Благоевград, Перник и Разград. Има мобилизация на алтернативата, но все още тя не съвсем ясна, заявиха анализаторите. ГЕРБ спечели балотажите за кмет в София, Пловдив, Варна, Ловеч и Шумен.  Изненадата на тези избори се нарича Русе. Там младият депутат от БСП Пенчо Милков с 57,2% буквално отвя претендентката на ГЕРБ Диана Иванова с        Инфарктна беше конкуренцията в Благоевград,  където изненадващо на втория тур кметът Атанас Камбитов отстъпи своя кабинет на кандидата на БСП Румен Томов. Явно протестният вот в една от крепостите на бившия втори в ГЕРБ Цветан Цветанов е бил толкова силен, че успя да обърне тенденцията от първия тур, когато Камбитов водеше.  Според първите езитполове на \"Галъп\" и \"Тренд\" в Благоевград доверието на гласоподавателите печели Румен Томов (52,1%) пред Атанас Камбитов (43%). В Русе победител е Пенчо Милков (57,5%) пред Диана Иванова (37,6%). Благоевград  при обработени 45.07% СИК протоколи в OИК: Независимият кандидат Румен Томов печели 57.58%, а кандидатът на ГЕРБ Атанас Камбитов остава втори с 40%. Варна  при обработени 22.30% СИК протоколи в OИК: Кандидатът на ГЕРБ   - 63.28%; Костадин Костадинов от \"Възраждане\" - 33.59%. Видин  при обработени 79.41% СИК протоколи в OИК: Кандидатът на Местната коалиция СДС Цветан Ценков - 59.39%; издигнатият от ГЕРБ Огнян Ценков - 38.40%. Добрич  при обработени 99.22% СИК протоколи в OИК: Йордан Йорданов от Местна коалиция ДБГ - 66.57%; Надежда Петкова от Местната коалиция ГЕРБ/СДС - 31.95%. Ловеч  при обработени 100% СИК протоколи в OИК: Кандидатът на ГЕРБ Корнелия Маринова печели кметския пост с - 48.45%. Втора остава Радина Банкова от \"БСП за България\" - 46.45%. Пазарджик  при обработени 100% СИК протоколи в OИК: Тодор Попов от Местна коалиция \"Новото време\" печели нов кметски мандат с 56.11%. Втори остава Благо Солов от Местна коалиция \"БСП за България\" с 41.05%. Перник  при обработени 57.29% СИК протоколи в OИК: Кандидатът на \"БСП за България\" - 52.59%; Вяра Церовска от ГЕРБ - 45.44%. Плевен  при обработени 75.96% СИК протоколи в OИК: Издигнатият от Инициативен комитет \"Община Плевен\" Георг Спартански - 53.60%; Мирослав Петров от ГЕРБ - 44.35%. Пловдив  при обработени 49.26% СИК протоколи в OИК: Кандидатът на ГЕРБ Здравко Димитров води с 55.62% пред кандидата на Местна коалиция НФСБ Славчо Атанасов, който събира 40.08% подкрепа. Разград  при обработени 100% СИК протоколи в OИК: Издигнатият от \"БСП за България\" Денчо Бояджиев печели балотажа с 54.32%. Валентин Василев от ГЕРБ остава втори с 42.48%. Русе  при обработени 40.18% СИК протоколи в OИК: Издигнатият от Местна коалиция \"БСП за България\" Пенчо Милков - 59.80%; Диана Иванова от ГЕРБ - 37.36%. Силистра  при обработени 100% СИК протоколи в OИК: Юлиян Найденов от ГЕРБ печели вота с 52.18%. Момчил Неков от Местна коалиция \"БСП за България\" остава втори с 45.63%. Сливен  при обработени 75.25% СИК протоколи в OИК: Кандидатът на ГЕРБ Стефан Радев - 64.04; Кольо Милев от \"БСП за България\" - 33.43. Смолян  при обработени 57.78% СИК протоколи в OИК: Николай Мелемов от ГЕРБ - 55.83%; Стефан Сабрутев от \"БСП за България\" - 41.59%. Търговище  при обработени 20% СИК протоколи в OИК: Дарин Димитров от ГЕРБ - 79.89%; Хамди Илиязов от ДПС - 18.81%. Шумен  при обработени 56.82% СИК протоколи в OИК: Любомир Христов от ГЕРБ - 48.52; Венцислав Венков от \"БСП за България\" - 48.37%. Ямбол  при обработени 78.64% СИК протоколи в OИК: Валентин Ревански от \"Пряка демокрация\" - 61.11%; Катя Георгиева от \"БСП за България\" - 36.02%.    ", "date": "2019.11.04", "title": "Нинова с червен пробив в синята карта на Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401653-%D0%BA%D1%8A%D0%BD%D1%87%D0%BE-%D1%81%D1%82%D0%BE%D0%B9%D1%87%D0%B5%D0%B2-%D0%BD%D0%B8%D1%81%D0%BA%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B0-%D0%B2-%D1%81%D0%BE%D1%84%D0%B8%D1%8F", "text": "  Избирателната система е в криза, демократичният процес очевидно е затормозен, избирателите са разколебани в системата за избори, коментира социологът „Разликата между Йорданка Фандъкова и Мая Манолова можеше да бъде преодоляна, но въпросът се реши с активността, защото на втори тур тя беше по-ниска. Шансовете на Мая Манолова бяха при по-висока активност. При 10% повече гласуващи най-вероятно Манолова би била победителят в София“. Това каза в изборното студио на БНР социологът от „Галъп“  Кънчо Стойчев. По думите му  на тези избори се е случило нещо, което досега в София не се е случвало:„Беше прокъсана червено-синята линия“. Екзит половете показват, че 42% от гласоподователите на ДБ са гласували за Манолова. 50% на 25% в полза на Манолова е разпределението на гласовете, дадени на първия тур за Борис Бонев („Спаси София“). „Не подкрепям никого“ е абсурдно квадратче според социолога: „Не мога да  разбера това усилие да отидеш да урната, за да отбележиш, че не подкрепяш  никого. Дали си отишъл, или не си отишъл да отбележиш това квадратче, не се  отразява на избора. Смисълът на гражданската активност е да се влияе върху  политическите процеси“.  Процентът на купения вот по наши оценки на този вот надминава  25%. 120 милиона са хвърлени за купаване на гласове. Имало го е винаги, но това, което се случи тази година, е безобразие. А най-голямо участие в това безобразие имат тези, които имат най-много пари. Обикновено най-много пари имат тези, които са власт, каза Стойчев. Избирателната система на България е в криза, демократичният процес очевидно е затормозен, избирателите са разколебани в системата за избори, коментира още той.. И това трябва да се дебатира на много срещи, заяви социологът по повод инициативата на президента да се дискутира изборния процес.      ", "date": "2019.11.04", "title": "Кънчо Стойчев: Ниската активност определи резултата в София"}
{"url": "http://www.classa.bg/%D1%81%D0%B2%D1%8F%D1%82/item/401654-%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B4%D0%B6-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8%D1%82%D0%B5-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8", "text": "Неговото решение, че партията ще се състезава във всички избирателни райони на 12 декември, се разглежда като потенциална пречка за Борис Джонсън Найджъл Фарадж, лидерът на новата британска Брекзит партия заяви, че няма да се кандидатира за предсрочните парламентарни избори през следващия месец, избирайки вместо това да води кампания в цялата страна срещу сделката на премиера Борис Джонсън с ЕС, предават Reuters и Агенция \"Фокус\".  „Дали да се кандидатирам в един район и да се опитвам да вляза в парламента или да служа на каузата по-добре, като премина надлъж и нашир Обединеното кралство, поддържайки 600 кандидати, и реших, че последният курс е правилният.“  Фарадж, заемащ твърда антиевропейска позиция, е бил кандидат за парламента седем пъти – все безуспешно, създаде тази година Брекзит партията и бързо спечели най-много гласове на европейските избори през май.    Неговото решение, че партията ще се състезава във всички избирателни райони на 12 декември, се разглежда като потенциална пречка за премиера Борис Джонсън.  То също така създава рискове да се раздели вота на привържениците на Брекзит на изборите, които отново ще поставят едни срещу други тези, които искат да напуснат Европейския съюз, срещу тези, които искат да останат, повече от три години след като Великобритания гласува да напусне блока на референдум, коментира агенцията.    ", "date": "2019.11.04", "title": "Найджъл Фарадж няма да се кандидатира на предсрочните парламентарни избори"}
{"url": "http://www.classa.bg/%D1%81%D0%B2%D1%8F%D1%82/item/401655-%D0%B0%D0%BD%D0%BA%D0%B0%D1%80%D0%B0-%D1%82%D1%83%D1%80%D1%86%D0%B8%D1%8F-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D1%82%D0%B5%D0%BD%D0%B0-%D0%BC%D0%B5%D0%B6%D0%B4%D1%83-%D0%B5%D0%B2%D1%80%D0%BE%D0%BF%D0%B0-%D0%B8-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "Турция защитава не само собствените си граници, но и границите на НАТО. Турция се бори с тероризма на фронтовата линия, се казва в изявлението Турция е последната стена между Европа и тероризма. Това се казва в позиция на турското министерство на отбраната, предаде БГНЕС.  “Турция защитава не само собствените си граници, но и границите на НАТО. Сигурността на Турция е сигурността на цяла Европа, включително на НАТО”, се посочва в документа. “Трябва да се знае, че Турция, като последната стена между Европа и тероризма, се бори с тероризма на фронтовата линия”, се добавя в изявлението. В него се осъжда резолюцията на Камарата на представителите на САЩ, признаваща геноцида срещу арменския народ през 1915 г. и резолюцията на френския парламент относно операцията на турската армия в Северна Сирия. “Турция осъжда резолюцията на Камарата на представителите на САЩ, която приема т. нар. арменски геноцид, без да взема предвид историческите факти и на френското Национално събрание, което декларира подкрепа за терористичната организация ПКК/ОЗН, и я описва като съюзник и се надяваме, че тези исторически грешки ще бъдат коригирани скоро”, се подчертава в документа. Според него резолюцията на САЩ за Армения и законопроектът за подкрепа на санкциите срещу Турция противоречат на споразумението между Анкара и Вашингтон, постигнато по отношение на Сирия и духа на НАТО. Турското военно ведомство също така смята, че резолюцията на френския парламент относно операцията в Сирия в Турция не е „нищо друго, освен опит за изкривяване на истината и скриването ѝ от световното обществено мнение, особено от френските граждани“.    ", "date": "2019.11.04", "title": "Анкара: Турция е последната стена между Европа и тероризма"}
{"url": "http://www.classa.bg/%D1%81%D0%B2%D1%8F%D1%82/item/401656-%D1%81%D1%82%D1%80%D1%83%D0%B2%D0%B0%D1%82-%D1%81%D0%BA%D1%8A%D0%BF%D0%BE-%D0%B8-%D0%BF%D1%80%D0%B5%D1%87%D0%B0%D1%82-%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%E2%80%94-france-2-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BF%D0%BE%D0%B2%D0%B5%D1%87%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B8%D0%BC%D0%B0%D1%82-%D0%B4%D0%B5%D1%86%D0%B0", "text": "Коефициентът на плодовитост в Съединените щати достигна най-ниското си ниво през последните 32 години, съобщава France 2. Според канала причините за това явление са, от една страна, желанието на жените да се съсредоточат върху кариерата си, а от друга, липсата на система за социална подкрепа за младите родители, без които възпитанието на децата е твърде скъпо за семействата. Във всеки случай Америка няма да може да запълни дефицита на раждаемостта, без да привлече мигранти през следващите десетилетия, заключава кореспондентът на канала. Кели Денингс е на 43 години. Тя живее с партньора си от 22 години. Има диплома, добра работа в НПО и къща с малка градина в близост до центъра на Вашингтон. Всички елементи, необходими за създаването на типично американско семейство са в колекцията, обаче, Кели и нейният партньор направиха напълно осъзнат избор. КЕЛИ ДЕНИНГС ,  живее с партньора си от  22 години: Кели Денингс е една от американките, допринесли за по-ниска плодовитост в страната. Днес тя достигна най-ниското си ниво за последните 32 години. Коефициентът на плодовитост в САЩ вече е само 1,72 деца на една жена, в сравнение с 1,87 във Франция. Освен това, според демографите, за да се осигури възпроизводството на населението, този коефициент трябва да бъде равен на 2,1. Според някои учени бъдещето на страната е поставено на карта. Други смятат, че това е само временна рецесия - днес жените отлагат раждането на деца, докато не изграждат кариера, а медицината им позволява да забременеят след 40 години. Според преподавателя от Катедрата за обществено здраве причината се крие в системата, приета в САЩ - държава, в която няма платен отпуск за грижа за дете. ДОННА СТРОБИНО, преподавател, катедра „Обществено здраве“  на  университет а  „Джон Хопкинс“ (Балтимор): Това стана възпиращо средство за Джейсън и Кристина Салгеро. Двойката служители от предградие на Вашингтон имат син - единственото дете в семейството. В страна, в която няма държавни образователни учреждения за деца под шест години, детската градина струва на родителите две хиляди евро на месец. Въпреки доста приличната заплата, не може да става дума за раждане на по-малко братче или сестриче на сина им. ДЖЕЙСЪН САЛГЕРО : Освен това те са длъжни да мислят за бъдещето на детето си след 15-20 години, когато той ще получи образование. Мечът над главата на всички родители са баснословните цени на обучение от стотици хиляди евро. КРИСТИНА САЛГЕРО: ДЖЕЙСЪН САЛГЕРО : В опит да се възползват от това явление, някои американски предприятия предлагат невероятно решение. Google, Facebook и Apple сега предоставят на служителите с голям потенциал, способни да кандидатстват за високи постове, възможността за безплатно замразяване на яйцеклетка, което ще им позволи да отделят цялото си време за кариерата си и да имат деца в късните си години. Тази демографска ситуация обяснява защо Доналд Тръмп, който наскоро прие нов план за регулиране на миграцията, говори изключително за по-ефективно управление на потока от мигранти, а не за намаляване на техния брой. Американският президент е наясно, че през следващите десетилетия страната му не може без чужда работна ръка и нови имигранти.    ", "date": "2019.11.04", "title": "Струват скъпо и пречат на кариерата — France 2 обясни защо американците повече не искат да имат деца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401657-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BC%D0%B5%D0%BD-%D0%B8-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B5-3-,-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B0", "text": "Близо 170 000 души ме подкрепиха, така че благодаря на всички, които гласуваха по съвест. Останалите знаят колко струва съвестта им. Ще коментирам окончателните резултати, след като бъдат преброени, защото разбрах, че разликата между мен и Йорданка Фандъкова е под 3%, така че ще ги коментирам след като бъдат окончателно обявени. Това заяви на пресконференция Мая Манолова след загубата на балотажа от кандидата на ГЕРБ Йорданка Фандъкова, предаде репортер на Novini.bg ,,Мога да кажа, че дадох всичко от себе си в една жестока и нечестна кампания. В нито един момент не отговорих на лъжата с лъжа, на агресията с агресия, на провокацията с провокация. Подкрепата на хората за мен бе по-важна от манипулациите и черната кампания'', допълни тя. ,,От какво ме е страх? Не ме е страх от загубата, от принудата, от директните заплахи, от силовото постигане на резултат. Не съм страхлив човек. Страхът ми се изразява в думите на един от кандидатите за районни кметове, които ми заяви, че купували пред очите му гласове, полицаите също го виждат и нищо не могат да направят. От това ме е страх – че нищо не може да се направи. Видяхме как силово се склоняват хора да гласуват. Органите не реагираха на сигналите, които подавахме'', коментира  .     ,,Властта няма срам от хората и страх от закона. Близо 170 000 граждани гласуваха протестно. За първи път от 14 години имаше балотаж и гражданите поискаха истински дебат за столицата. Изговориха се открито проблемите, видяхме страха в очите на властта и дъното, до което може да достигне '', добави още тя и обяви, че за нея между първи и втори тур са гласували още 50 000 души. ,,Подадохме си ръце, но това обединение без ценностите, зад които застанахме, е невъзможно. Тази нощ видяхме и друго – как може да бъде преодолян моделът на едноличната власт, видяхме пътя, по който този модел да бъде демонтиран. Гражданите имат смелост да извървим заедно този път докрай. Затова аз няма да се откажа, ще намеря начина и формата тази гражданска енергия да не бъде разпиляна, а да бъде фокусирана върху постигането на една реална цел – постигане на промяна на модела в София и в България. Това ще стане, когато чуя окончателните резултати'', отбеляза Манолова.     ,,Всеки човек е важен и смятам, че заедно можем и ще продължим да работим за промяната. Ще коментирам подробно, когато станат ясни окончателните резултати'', повтори още веднъж в заключение бившият омбудсман.", "date": "2019.11.04", "title": "Манолова: Разликата между мен и Фандъкова е 3%, няма да се откажа"}
{"url": "http://www.classa.bg/%D1%81%D0%B2%D1%8F%D1%82/item/401658-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%81%D1%8A%D0%B6%D0%B0%D0%BB%D1%8F%D0%B2%D0%B0%D0%BC,-%D1%87%D0%B5-%D0%BD%D0%B5-%D1%83%D1%81%D0%BF%D1%8F%D1%85-%D0%B4%D0%B0-%D0%B8%D0%B7%D0%B2%D0%B5%D0%B4%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D1%82-%D0%B5%D1%81-%D0%BD%D0%B0-31-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Британският премиер Борис Джонсън изрази ”дълбоко съжаление” от факта, че не е успял да изведе страната от ЕС на 31 октомври, както бе обещал, но заяви, че договореното от него споразумение за излизане продължава да е единственият начин Великобритания да напусне Общността, предаде БТА.   В интервю за Скай нюз Джонсън каза, че ще се извини на онези членове на Консервативната партия, които са гласували за него. Премиерът обеща да не допусне организиране на нов референдум за независимост на Шотландия. Той припомни, че през 2014 г. вече е имало такова гласуване и на хората е било казано, че това ще е единственото такова събитие в живота на цяло поколение. Тогав 55% от шотландците се обявиха за запазване на съюза между Единбург и Лондон. Но тези дни министър-председателят на Шотландия и лидер на Шотландската национална партия Никола Стърджън каза, че ще поиска от Лондон организиране на нов референдум за независимост, като обсвърза този въпрос с нежеланието на шотландците да излизат от ЕС.", "date": "2019.11.04", "title": "Борис Джонсън: Съжалявам, че не успях да изведа страната от ЕС на 31 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401659-%D0%BE%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%81-%D0%B2%D0%BE%D0%B4%D0%B8-%D0%B4%D0%BE-%D0%B1%D1%83%D0%BC-%D0%BD%D0%B0-%D1%80%D0%B0%D0%BA%D0%B0-%D0%BD%D0%B0-%D1%83%D1%81%D1%82%D0%B0%D1%82%D0%B0", "text": "Процентът на рак на устната кухина „се е удвоил в рамките на едно поколение“, според нова кампания за повишаване на осведомеността, организирана от британска нестопанската Фондация за орално здраве (ФОЗ). През последните 20 години диагнозите с рак на устата са скочили със 135% във Великобритания. Само през 2018 г. 7 души умират всеки ден от болестта от общо 8 377 пациенти във Великобритания и Северна Ирландия, информира „Ню Йорк пост“. Американските проценти са подобни: Според Фондацията за орални ракови заболявания, всяка година има около 54 000 американци с диагноза рак на устната кухина или орофаринкса (включително ларинкса), като поне един пациент умира на час всеки ден, причинявайки приблизително 13 500 смъртни случая годишно. Група за защита на хигиената предупреди хората да бъдат запознати с причините за рак на устата – преди всичко полово предавания човешки папиломен вирус (HPV), пиенето на алкохол и тютюнопушенето. Д-р Найджъл Картър, изпълнителен директор на ФОЗ, заяви пред „Дейли Мейл“: „Докато повечето видове рак намаляват, случаите на рак на устата продължават да нарастват с тревожна скорост.“ Той добави, че HPV се счита за „спешен рисков фактор“ в сравнение с „традиционните“ причини като тютюнопушене и алкохолизъм. Според неговия доклад, HPV причинява приблизително 73% от орофарингеалния рак на устата. Това не е първият път, когато вирусът, предаван чрез орален секс е свързван с ръста на този вид рак. Актьорът Майкъл Дъглас, 75-годишен, позорно обвини за диагнозата си – рак на гърлото – обичта си към оралния акт. 57-годишната актриса от „Отчаяни съпруги“ Марсия Крос също бе диагностицирана с рак вследствие на анален контакт. Отвъд секса, повече от 10 алкохолни напитки седмично причиняват приблизително 33% от диагнозите, съобщава ФОЗ. Тютюнопушенето е обвързано с около 17% от случаите, като същевременно увеличава индивидуалния риск от заболяване с 91%. В САЩ петгодишната преживяемост при рак на устната кухина е около 57%. Тези, които го преживяват, остават без език или челюст. Картър нарече рака на устата „опустошителна“ болест: „Променя начина, по който човек говори, затруднява яденето и пиенето и често променя физическия му вид.“", "date": "2019.11.04", "title": "Оралният секс води до бум на рака на устата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401660-%D0%BA%D0%B8%D1%80%D0%B8%D0%BB-%D1%81%D0%B0%D0%BA%D1%81%D0%BA%D0%BE%D0%B1%D1%83%D1%80%D0%B3%D0%B3%D0%BE%D1%82%D1%81%D0%BA%D0%B8-%D0%B5-%D1%81%D1%80%D0%B5%D0%B4-50-%D1%82%D0%B5-%D0%BD%D0%B0%D0%B9-%D0%B6%D0%B5%D0%BB%D0%B0%D0%BD%D0%B8-%D0%B5%D1%80%D0%B3%D0%B5%D0%BD%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Кирил Сакскобургготски е сред 50-те най-желани ергени във Великобритания в класацията на сп. “Татлър”, признато за “светска библия”, съобщи в. “Дейли мейл”.  \r\n   В челната десетка са разпознаваеми лица като Бруклин Бекъм и Хари Стайлс. В класацията попадат и по-неизвестни аристократи, като Александър Огълви, внук на принцеса Александра – покойна братовчедка на кралица Елизабет Втора, или Чарли Кадоган, чийто дядо е граф със състояние 5,4 милиона, както и новоизгряващи спортни звезди. \r\n           Възрастовата граница е широка – от 19-годишния Ландо Норис, който е състезател по Формула-1, до 55-годишния “принц Кирил Български – разведен баща на три деца, който има родствена връзка с европейски кралски особи и е завършил Принстън с Брук Шийлдс. Той е кръстник на принц Аристидис-Ставрос и има много известни приятели, като Гуинет Полтроу и Хю Грант”. \r\n", "date": "2019.11.04", "title": "Кирил Сакскобургготски е сред 50-те най-желани ергени във Великобритания"}
{"url": "http://www.classa.bg/%D1%81%D0%B2%D1%8F%D1%82/item/401661-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%BF%D1%80%D0%B5%D0%B4-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Либералната демокрация е в криза и се нуждае от спешно реформиране. Напреженията, които идват най-вече от крайната десница, могат да доведат до ситуация, която много да напомня на навечерието на Първата световна война. Това каза Страхил Делийски, политолог, в предаването „Клуб Investor“ по  Гостът коментира политическата ситуация в Европа в контекста на предстоящите предсрочни избори във Великобритания през декември. „Brexit и какво изобщо ще се случи с конструкцията на Обединеното кралство, имайки се предвид нарастващата национална гордост на Шотландия, ще са двете ключови теми на този вот“, посочи Делийски. Според него политическата криза във Великобритания също е сигнал за проблемите пред демокрацията. „Либералната демокрация и нейните институции все по-трудно удържат на предизвикателствата от последните няколко години“. Гостът се спря и на нарастващата популярност на антисистемната „Алтернатива за Германия“ в най-голямата европейска икономика. Той оспори твърденията на някои анализатори, че влизането на този тип организации в системата ще ги „опитоми“ и дерадикализира. По думите на Делийски участие на антисистемна партия в управлението допълнително ще ерозира либералната демокрация отвътре. „Тези настроения съществуват и то не само в немското общество. В най-голяма степен те са функция на социално-икономическата ситуация, на растящите неравенства и привличат все повече поддръжници“, добави Делийски. Според него това е поредното доказателство, че ключови институции на либералните демокрации след Втората световна война губят подкрепа и ефективност. „Усеща се една системна криза и липсва системен отговор на тази криза“.    ", "date": "2019.11.04", "title": "Политическата криза във Великобритания е сигнал за проблемите пред демокрацията"}
{"url": "http://www.classa.bg/%D1%81%D0%B2%D1%8F%D1%82/item/401642-%D1%81%D0%B0%D1%89-%D0%BF%D0%BB%D0%B0%D1%88%D0%B0%D1%82-%D1%81%D1%8A%D1%80%D0%B1%D0%B8%D1%8F-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8", "text": "Специалният пратеник на САЩ за Западните Балкани Матю Палмър изрази загрижеността за присъствието на руска военна техника в Сърбия и заплаши със санкции, ако Белград купи руски ракетни системи, съобщават македонски и сръбски медии. “Съществува известна загриженост относно разполагането на руска военна техника на територията на Сърбия, но и относно възможността Сърбия да търси конкретни руски системи. Това крие риск от конкретни санкции за закупуването на руска военна техника. Надяваме се, че нашите сръбски партньори са наясно с това”, обяснява Палмър в интервю за македонска телевизия. “Разбира се, имаме опасения не само за разполагането на руска военна техника на територията на Сърбия, но и за възможността Сърбия да придобие значими руски военни системи”, заяви специалният пратеник на САЩ Матю Палмър в интервю за македонската телевизия „Елсат“. Палмър имаше предвид представянето през миналата седмица на руска ракетна система С-400 и ракетна система “Панцир” в Сърбия по време на военното учение “Славянски щит-2019”. Това е първият път, когато двете оръжейни системи са представени на военни учения извън Русия, според руското министерство на отбраната. Те са били използвани в Сирия, а Турция е закупила системата С-400 въпреки силното противопоставяне от страна на партньорите от НАТО. Двете оръжия осигуряват ешалонирана противовъздушна и противоракетна отбрана, считана от мнозина за една от най-добрите в света. Сръбският президент Александър Вучич заяви, че страната му би искала да се сдобие с оръжията, но че “единственият начин би бил, ако Русия ни ги подари. В противен случай нямаме средства да си ги купим”. Специалният представител на САЩ за Западните Балкани заяви: “Надяваме се нашите сръбски партньори да бъдат внимателни и предпазливи за всякакви подобни транзакции.” Американските военни връзки със Сърбия са по-значими от руско-сръбските отношения, припомни той. “Имаме силно военно партньорство със Сърбия. Мисля, че всъщност най-добрият военен партньор на Сърбия са САЩ. Смятаме, че /това партньорство – бел. ред./, е по-значимо от всичко, което руснаците правят с Белград”, добави дипломатът. Сръбският президент Александър Вучич коментира изявлението на американския пратеник Матю Палмър за риска от налагането на санкции във връзка с руската военна техника в Белград, като каза, че няма да допусне неговата страна да бъде унижавана, предава македонската медия ”Фокус“. “Не сме закупили С-400. За всичко останало те знаят отдавна и не мисля, че това е проблем, но това ни казва как (те) ни третират”, каза Вучич пред журналисти. Той обвини САЩ в използването на двойни стандарти и добави, че санкциите биха били “напълно неоправдани и несправедливи”. „Ще се погрижим, разбира се, защото не бихме искали никой в Сърбия да бъде изложен по някакъв начин на санкциите, наложени на нас от най-голямата сила в света. Без значение, че те биха били напълно неоправдани и несправедливи“, каза Вучич. Специалният пратеник на САЩ за Западните Балкани Матю Палмър изрази по-рано американската загриженост за присъствието на руска военна техника в Сърбия и заплаши със санкции, ако Белград придобие за постоянно руски ракетни системи. Вучич заяви, че е изненадан, че американският пратеник Матю Палмър, когато посещава Прищина и Скопие, говори само за задълженията на Сърбия, а не за тези на Косово. „Това, което ме учудва, е фактът, че Палмър в Прищина и Скопие говори само за задълженията на Белград, а някои от тях са много противоречиви. Нито за секунда, например, не спомена истинските и обективни задължения на Прищина”, заяви още Вучич. Според него Прищина има задължение да създаде Съюз на сръбските общини в Косово, което още не е сторила, макар да е задължена от няколко международни договорености, като Брюкселския договор. Той каза, че е очаквал в Прищина американският представител да поиска от косовските власти да “понижат очакванията” си, за да може да се разработи компромис. „В кой момент трябва да признаем независимо Косово и да бъдат премахнати техните задължения?“ попита сръбския президент. „Във всеки случай ще бъдем готови за разговори и компромисни решения, но никога няма да се съгласим на унижението на Сърбия“, каза Вучич. Според него условията за съществуването на косовските мита върху стоки от Сърбия са престанали да съществуват през 2006 г., с подписването на Централноевропейското споразумение за свободна търговия (ЦЕФТА), което и двете страни са подписали. „Ще припомня, че аз лично предложих да прекъснем кампанията за признаването и (оттеглянето на признанието на Косово), но Албанците никога не искаха да говорят за това, защото според тях всички думи за край на кампанията означават, че не са държава. Но за мен е невероятно, че Палмър и албанците смятат, че само те имат свои интереси, а сърбите нямат“, заяви сръбският президент.     ", "date": "2019.11.04", "title": "САЩ плашат Сърбия със санкции"}
{"url": "http://www.classa.bg/%D1%81%D0%B2%D1%8F%D1%82/item/401643-%C2%AB%D1%86%D1%8A%D1%80%D0%BA%D0%B2%D0%B0%D1%82%D0%B0-%D1%81%D1%82%D0%BE%D0%B8-%D0%BE%D1%82%D0%B4%D1%8F%D1%81%D0%BD%D0%BE,-%D0%BD%D0%BE-%D0%B1%D0%BE%D0%B3-%D0%B2%D0%B8%D0%BD%D0%B0%D0%B3%D0%B8-%D0%B2%D1%8A%D1%80%D0%B2%D0%B8-%D0%BE%D1%82%D0%BB%D1%8F%D0%B2%D0%BE-%C2%BB", "text": "Църквата ни възпитава във вяра, но няма силата да се бори със социалната несправедливост. Нито има подобно намерение, тъй като винаги застава на страната на господарите. И в това няма нищо странно, защото между настоящото и античното (апостолическо) християнство има твърде голяма разлика. Истинското учение на Христос е революционна иде ология със силно изразена нонконформистка насоченост. Евангелията неправилно предават конфликта между Исус и фарисеите, представяйки Божия син като самоцелен мъченик за някаква нова вяра, която неизвестно защо трябва да замени откровенията на старозаветните пророци Авраам и Мойсей.  Истината обаче е, че Исус проповядва идеи за класова борба, обявявайки бедните за блажени и праведни и порицавайки богатите и овластените, за които казва, че по-скоро камила ще мине през иглени уши, отколкото богат да влезе в рая.  Впоследствие църквата мистифицира учението на Христа, превръщайки го в идеологическа опора на господарството и господарите, за които твърди, че са такива по божията воля.  В този вид изопачен вид християнството съществува и в наши дни. И обърнете внимание, че нашата църква не порицава безобразията на демокрацията, бедността, корупцията, несправедливостта и беззаконието.  Има отделни свещеници, които се опитват да говорят за тези проблеми, но като цяло църквата заема неутрална позиция, криейки се зад постулата, че нейната цел е спасението на душите.  Но ако народът български угасне в блатото на бедността и безизходицата, чии души тогава ще спасява църквата?! Винаги си спомням един цитат от романа на Изабел Алиенде «Къщата на духовете»:   «Църквата стои отдясно, но Бог винаги върви отляво!».", "date": "2019.11.04", "title": "«Църквата стои отдясно, но Бог винаги върви отляво!»"}
{"url": "http://www.classa.bg/%D1%81%D0%B2%D1%8F%D1%82/item/401644-%D0%BD%D0%B0%D1%82%D0%BE-%D0%BE%D0%B1%D0%B2%D0%B8%D0%BD%D0%B8-%D1%80%D1%83%D1%81%D0%B8%D1%8F,-%D1%87%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B0%D1%82%D0%B0%D0%BA%D0%B0-%D0%BD%D0%B0%D0%B4-us-%D0%B1%D0%B0%D0%B7%D0%B0-%D0%B2-%D0%BF%D0%BE%D0%BB%D1%88%D0%B0,-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81-%D0%B2%D0%BE%D0%B5%D0%BD%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F", "text": "Ръководството на НАТО отново обвини Русия — този път че подготвя военно нападение срещу американската база, която се намира в Полша. САЩ заплашват Русия, че ще започнат военна операция, ако руснаците атакуват тяхната база.     Генералът твърди: «Ръководството на НАТО вече знае за желанието на Русия да атакува военната ни база Aegis Ashore».     Генералът е убеден, че руските оръжия вече са насочени към военна база и че руските военни просто чакат заповед отгоре, за да стартира одобреното военно нападение. По-рано същата база беше наречена един от «най-важните аргументи» при победата над Русия. Както обикновено, САЩ се опитват да се преборят с „руската заплаха“ и започват да декларират, че ги очаква победа. «Ако Кремъл сe опита или удари, тоест покаже акт на пряка агресия, ще бъдем принудени да реагираме остро. Военното нападение върху нашата база в Европа ще бъде знак, че ще бъде нанесена ответен удар срещу страната — агресор». НАТО си запази правото на пряко военно нападение срещу Русия, дори ако нивото на заплахата намалее. Да направим извода:  Подобни изявления водят само до увеличаване броя на руските военни обекти. Но това всъщост не е пряка военна заплаха. Ако военна заплаха действително бе налице, то Русия отдавна щеше да унищожи военните бази в Европа. Русия така сериозно ги държи под прицел, че тяхното наличие практически е безсмислено.  ", "date": "2019.11.04", "title": "НАТО обвини Русия, че подготвя атака над US база в Полша, заплашва с военни действия"}
{"url": "http://www.classa.bg/%D1%81%D0%B2%D1%8F%D1%82/item/401645-%D0%B7%D0%B0%D0%BF%D0%B0%D0%B4%D1%8A%D1%82-%D0%B5-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B5%D0%BD-%D0%BE%D1%82-%D1%83%D1%81%D0%BF%D0%B5%D1%85%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "Успешното приключване на острата фаза на сирийската криза и подходът към нейното окончателно регулиране, в центъра на което са усилията на руската дипломация, повдигнаха пред Запада въпроса за жизнеспособността на собствената му международна политика. Очевидните му провали в Близкия изток подтикват към тестване на нови подходи за противодействие на Русия на международната арена. Руската дипломация доказва своята ефективност на практика. А евроатлантическите „мозъчни тръстове“ се опитват да систематизират „линията на Путин“ така, както я виждат. Блумбърг пише: „Владимир Путин се включи в брокерския бизнес. Сделката относно северна Сирия, която той сключи с турския президент Ердоган, е блестяща реклама за неговите услуги, която предлага авторитаризмът по целия свят, но особено в Близкия Изток и Африка. Намесата на Путин в конфликта в Сирия през 2015 г. се превърна в демонстрация на новата политика на Русия … Въз основа на поведението на Русия в Сирия … могат да се направят изводи за принципите на Путин. Те са както следва: Правителствата трябва да останат на власт; никакви опити за смяна на режима отвън. — Всеки участник с легитимни интереси трябва да получи нещо; няма постоянни червени линии. — Русия ще си сътрудничи с всички, които искат да си сътрудничат с Русия. — Русия ще се намесва само в ситуации, от които може да извлече изгода. Русия няма да се намесва в ситуации, ако е заплашена от превъзхождаща сила и тежки загуби. Блумбърг вижда това като предизвикателство към Запада от страна на «голяма сила без постоянни задължения». Влиятелната агенция прави извода, че „във все по-неуравновесения свят наборът от опортюнистичните принципи на Путин може да създаде много трудна ситуация“ и затова „Западът се нуждае от убедителна алтернатива на метода на Путин в международната политика“. Международната политика на Руската федерация наистина създава трудна ситуация за Запада. Дългогодишният проект за изграждане на „Големия Близкък изток“, насочен към фрагментиране на региона и превръщането му в конгломерат от контролирани марионетки, не се оказва успешен. Кюрдската квази държава Рожава, която трябваше да се появи в Сирия, не се състоя. Според Daily Mail в Сирия спечелиха онези държави, които се възползваха от сътрудничеството с Русия, преди всичко самата Сирия, която възвърна контрола над цялата си територия с изключение на малък участък на границата с Турция. Турция също печели, от нейните граници се изтеглят Отрядите за народна самоотбрана на кюрдите; в същото време част от границата остава под турски контрол, през която Анкара планира да започне да връща 2,5-3 милиона сирийски бежанци в родината им. Губещите са кюрдските лидери, които разчитаха на сътрудничеството с Вашингтон. САЩ ги предадоха и те загубиха възможността да съхранят Рожава. Сега съдбата на сирийските кюрди ще бъде решена при преговорите с Дамаск. Губеща е и сирийската въоръжена опозиция, която се окопа в провинция Идлиб заедно с остатъците от джихадистите от Ислямска държава. Международните експерти смятат, че след срещата в Сочи, Анкара няма да възпрепятства настъплението на сирийската правителствена армия върху Идлиб и окончателното прочистване на региона. В резултат на предателството на кюрдите, САЩ загубиха доверието не само на своите регионални съюзници, но и в международните отношения като цяло. Основното е, че в новата ситуация пред Русия, Турция и Иран се отварят възможности за подготовка на мирно уреждане в Сирия като част от процеса на преговори в Астана. Независимо какво пишат западните анализатори за Русия, плод на нейната политика е мирът, който идва в Сирия. В същото време Западът не може да предложи алтернатива на линията на Путин. Изложението на Блумбърг за „принципите на Путин“ се превърна в криво огледало на западната политика. Западът продължава да залага на смяната на режимите; счита, че в кризисни ситуации победителят трябва да получи всичко; Западът не е готов да си сътрудничи на всеки, който иска да си сътрудничи с него; намесва се в международните конфликти само с цел разширяване на позициите си в света. В „мозъчните центрове“ на Запада не искат да видят главната характеристика на руската политика: тя изхожда от трезвата оценка на позициите на всички страни, всяка от които има свои собствени интереси. Владимир Путин успява в това и си спечели репутация на един от най-изкусните политици на нашето време. А политиката на Запада, докато я ръководят кръгове, желаещи да поставят света под свой контрол, обричат опитите за търсене на алтернатива на Русия на неуспех.  ", "date": "2019.11.04", "title": "Западът е разтревожен от успехите на Русия"}
{"url": "http://www.classa.bg/%D1%81%D0%B2%D1%8F%D1%82/item/401646-libra-%D0%B5-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82", "text": "Когато 11 държави в Европа се присъединиха към еврото през 1999 г., те доброволно се отказаха от националните си валути. Те не просто казаха „да“ на нова валута като средство за размяна, а съзнателно решиха да пренесат част от своя суверенитет на европейско ниво, пише за Financial Times френският министър на икономиката и финансите Брюно Льо Мер. Със своя план Libra за глобална дигитална валута Facebook показа както икономически, така и политически амбиции. Проектът ще означава частна компания да контролира обществено благо и да поема задачи, които обикновено се изпълняват от държавите. Това е неприемливо както по икономически, така и по политически причини. 2,4-те милиарда потребители на Facebook ще осигурят на Libra незабавен глобален обхват. Целта на валутата е да подобри трансграничните трансакции, които остават твърде бавни и скъпи. Освен това Libra ще бъде привързана към кошница от валути и управлявана от група частни компании. Всичко това предизвиква сериозни опасения. Освен добре познатите рискове като пране на пари, финансиране на тероризъм и проблеми, свързани с данните и защитата на потребителите, глобалната амбиция на Libra може да породи антитръстови рискове и да урони финансовата стабилност. Настоящата правна рамка не е готова да управлява всички тези рискове, нито би защитила потребителите, използващи тази валута. Дали регулаторните мерки биха могли да се справят с всички тези рискове? Отговорът е „не“, защото Libra иска от държавите да споделят паричния си суверенитет с частни компании. В нестабилните страни, където мнозина нямат достъп до банкова сметка или твърда валута, хората могат просто да спрат да използват националната валута и вместо това да се обърнат към частна такава. Някои страни могат да предадат своя паричен суверенитет и контрола върху икономиката си. Наистина ли искаме да дадем на частни интереси такава власт предвид последиците върху търговията и финансовата стабилност? Не мога да допусна един от най-мощните инструменти на суверенната държава - паричната политика, да попадне в компетенциите на субекти, които не са обект на демократичен контрол. В еврозоната независимостта на Европейската централна банка се гарантира от договорите на ЕС. Членовете на изпълнителния борд на ЕЦБ се подбират от демократично избрано ръководство на Европейския съвет. Собствениците на Libra, от друга страна, няма да бъдат отговорни пред правителства, парламенти или дори централни банкери. Това е безотговорно. Монетарният суверенитет на държавите се крепи на свободата на избор на техните граждани. Означава ли това, че трябва да отхвърлим всякакви технологични развития във финансовите услуги? Разбира се, че не. Франция се застъпва за обратното. Президентът Еманюел Макрон настоява за създаването на правна рамка за новите технологии, за да помогне на Франция да стане лидер в технологичните и финансовите иновации. Създадохме иновативна правна рамка за блокчейн технологиите. Трябва да продължим тези усилия и да намерим начини да отговорим на очакванията на потребителите за модернизирани методи на плащане. Ето защо аз поканих моите европейски партньори и членове на Г-7 да разгледат два пътя напред. Първо, трябва да разработим иновативни национални и трансгранични методи на плащане, които са по-бързи и по-евтини. Очакваме банките и платежните оператори бързо да излязат с решения. Второ, трябва да обмислим създаването на собствени цифрови валути на централните банки в средносрочен до дългосрочен план. Не можем да оставим Китай да бъде единственият играч в тази област. Нашата независимост е поставена на карта. Libra също може да подкопае паричната политика в развитите страни. Решението на частните участници, стоящи зад проекта, да променят количеството на дадена валута в кошницата може драматично да промени стойността й без някой публичен орган да има думата. Позицията на Франция е ясна: искаме финансовите иновации да зачитат суверенитета на държавите. Нито политическият, нито монетарният суверенитет могат да се споделят с частни интереси.", "date": "2019.11.04", "title": "Libra е заплаха за националния суверенитет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401647-%D0%BE%D0%B1%D1%89%D0%BE%D1%82%D0%BE-%D0%B5-%D0%BC%D0%BE%D0%B5,-%D0%B0-%D0%BC%D0%BE%D0%B5%D1%82%D0%BE-%D1%81%D0%B8-%D0%B5-%D1%81%D0%B0%D0%BC%D0%BE-%D0%BC%D0%BE%D0%B5", "text": "Сигурно го знаете онова от опит установено правило, че за характера на един човек можеш да разбереш много покрай начина му на шофиране. За нравите на една нация пък можеш да разбереш много, като й огледаш общите градски части. Като схванеш логиката на онези места, които споделяме по силата на това, че живеем в един град и съграждански би следвало и да ги стопанисваме. Не говоря за това какво някой трябва да ни направи, построи или поддържа - говоря за това какво ние, гражданите, правим с това, което принадлежи на всички. Оня ден минах по прочулата се с ремонтите си улица \"Граф Игнатиев\". Първото ми впечатлениле беше, че крача из улица, през която ежедневно и ангажирано минава специална служба с една задача - да я съсипва. Цялата настилка е повехнала. Разпльоканите черни лепкави кръгове от нечии изплюти дъвки са я нашарили като варицела. Прахът се е впил в тях и около тях и мърляво се надига, когато крачиш, за да се полепи по обувките ти. Кошчетата и гигантските кофи за боклук може да са пълни до половината и да зеят с отворени капаци, но около тях цветни опаковки от всичко изядено се търкалят заедно с есенните листа. Сложно им е на някои граждани да направят три крачки встрани, за да си хвърлят фаса, трамвайния билет или обелката от банан в кошче - айде, моля ви се, нали си плащат за чистотата с данъци! Вдигаш поглед от земята и той опира във фасадите наоколо. В центъра на столицата е пълно с толкова графити, колкото можеш да видиш в крайните маргинализирани квартали на големите световни градове. Минавам после по \"Витошка\" и обикалям градинката на НДК. Че централната ни пешеходна улица има естетиката на крайморско стъргало в селоподобен български морски курорт е ясно. Но за издънените дървени греди на пейчиците, за старателно издълбаните с ножче неграмотни послания по тях, за саксиите, натъпкани с угарки и малки боклучета, за откраднатите тук-таме цветни павета, за оскубаните насадени цветя покрай фонтаните на НДК и окаляните с нечии обувки места за сядане не ни е виновна общината. Ние сме си виновни. Ние, гражданите. Ние, столичаните. Една вечер, трябва да е било към десет и нещо, след театър прекосявам градинката на църквата \"Св. Седмочисленици\". На една пейка седят момче и момиче и се целуват, на друга - един бездомник спи, а аз крача в посока към църквата. И изведнъж с периферното зрение забелязвам свита на две тъмна фигура в единия край на градинката. Инстинктивно забавям крачка и се вглеждам по-внимателно. Възрастна жена, наведена като буквата Г, сякаш плеви. В едната й ръка найлонова торбичка, която леко шумоли. Знаете ли какво правеше? Ами крадеше. Внимателно отскубваше засадените цветя и си ги прибираше в торбичката. При това имаше система - на скубе наред, ами през едно, разрежда - с мисъл и отговорност, един вид, да не се наруши балансът, пък и да има за нея, и за нас, останалите граждани. Застанах до нея и я попитах какво прави. \"Ми нищо - вика - оправям тука! А тебе какво те интересува?\" \"Интересува ме даже много - казвам - защото тази градинка е колкото Ваша, толкова и моя и аз виждам как в момента вие крадете!\" Нали знаете какво е миловидна баба да влезе в режим \"атака\"? Е, започна от тихо и плачливо мрънкане как, след като е на всички, защо пък тя да няма правото да си вземе \"мъничко\" от общото, премина в мантрата: \"Толкова работих на тая държава и толкова ми е ниска пенсията, сега едни цветенца ли да не мога да си отгледам\" и свърши в гръмогласна реч за това как всички сме простаци и то така и така сме щели да изтъпчем цветята, пък поне при нея щели да са на балкона и всички ние (простаците, де) сме щели да им се радваме, така че то тя за нас това го прави! По традиция в спора с възрастната крадла си останах сама. Двойката престана да се целува и с интерес изслуша сценката, подсмихвайки се, клошарят не се надигна, а случайно минаващите граждани ни подминаваха, като че сме в друга реалност. Резултатът от моята гражданска активност беше, че възрастната жена спря да скубе прясно насадените цветя. Ама за малко. Накрая демонстративно се наведе и театрално изтръгна още една цветна туфа, размаха я под носа ми и си я пусна в торбичката. След това се врътна и с маршова стъпка тръгна да мародерства из други такива места из София - нали така и така са ни общи, следователно нейни. Общото е мое, а моето си е само мое. Този класически селяндурски (да се прави разлика със селски!) български принцип на съжителство е заживял и в градовете. Градинката на Народния театър може би е един от най-тъжните примери за този така български непукизъм. Това естествено сърце на града ни пулсира двайсет и четири часа и приема в покоите си всякакви хора с техните интереси, мании и активности. Няма нищо лошо, разбира се - това е предназначението на обществените пространства, а това е едно от най-старите и емблематични места за града ни. Стига обаче всеки един от неговите посетители да има съзнанието, че за общото се грижим всички, постоянно. Че в гражданската култура има едно основно правило и то е, че никой не бива да пречи на никого. Общото се прави с парите на всички и се ползва от всички с идеята за опазване и съграждане, не рушене и унищожение. Тази обществена грижа не е кой знае каква - не струва нищо и не натоварва никого. Да си прибираш произведенията на кучетата дори когато ги разтоварват в някой храст или на тревата, защото по-късно точно там ще дойдат да седнат хора да се порадват на слънцето. Да не си слагаш калните обувки върху пейката, защото след теб ще седнат и други. Ако люпенето на семки на публични места ти е толкова вълнуващо занимание, да си събираш люспите в салфетка, която после да не натикваш между гредите на пейките, а да хвърлиш в кошче. Същото да направиш с пластмасовата опаковка от храна, както и с картонените чаши от кафе и дървените бъркалки. Това, че са от разграждащи се материали, не означава, че можем да си ги мятаме, където си пожелаем, за да си ги подритваме весело с крака. Да си събираш бутилките от бира след пейка-партито. Да не храчиш и плюеш наоколо. Да не натрисаш на останалите хора шума си, от каквото и естество да е той. Градът е място, с което трябва да се съобразяваш като принадлежащ към неговата култура. Той е символ на цивилизованото съжителство и присъствието в него на всеки един човек трябва да е деликатно. Това не е ничия земя. Не е запустяла нива, на която да си пуснеш добитъка да пасе, защото \"какво толкова\". Не е изоставена гора, от която да си крадеш дърва, ако не те видят. Големият град не е само фон за снимки, като се отиде \"на София\" - там, пред Народния театър, с фонтаните в гръб. Той е общ дом, който си има правила. Тези правила се усвояват още в детска възраст. Или пък се припознават и научават, когато дойдеш да живееш в него. Принадлежността към селото не е извинение за липса на гражданска култура - има хиляди интелигентни хора, родени на село, които именно оттам са усвоили чувство към красивото и уважение да го опазват, където и да се намират. Простотията не е градска или селска черта - тя е повсеместна, безадресна. Както е повсеместно и безадресно невъзпитанието и нуждата му да се самоидентифицира и вдигне на пиедестал, като руши създаденото от културата. Простащината много обича да се изявява и да привлича внимание. И обикновено го прави с показни акции, с разпищолен ексхибиционизъм от типа \"аре, вижте ме!\", с \"К.Р\" , написано на фасадата на някоя стара обществена градска сграда. Като онова \"Локо София\", с което така искахме да натрием носовете на подредените японци, като им го надраскаме на една строителна градска ограда у тях си...     И тук е мястото да поговорим за страха. Този насаден вече във всяко българско населено място страх от ближния. Един приятел, който по работа пътува много из цялата страна, ми разказа наскоро как в малките градчета хората вече не смеят да правят забележка на никого и никъде. Хвърлят си фасовете, тъпчат градинките, рисуват по стените, чоплят звънците от жилищните блокове, изкормват уличните шахти и дори и да стават свидетели на това, нормалните, възпитани хора си мълчат. Защото се страхуват. Не знаят дали утре наглият батка няма да те намери къде живееш и заради отправена забележка да ти подпали вратата, да ти спука гумите на колата, да те набие. Абсолютната липса на чувство за защитеност в държавата ни така е обрасла навсякъде, че простащината се е развилняла като башибозук. Налага анархията си, наричайки я свобода. Натриса безкултурието си, обявявайки го за човешка непосредственост. Обгражда се с общи национални символи, които приватизира и обявява за свои лични. Та като скокнеш против обругаването им, да те обвини в национално предателство. Простакът никога не се съмнява в себе си, защото, ако тръгне да го прави, дори сам ще открие колко е пусто и черно в същността му. Затова ожесточено се бори за налагане на своята нецивилизованост като нова нормалност. Той мрази възпитанието - то му е подозрително. Простакът най-много се страхува някой да не го разкрие, че е простак. И понеже възпитанието се основава на въздържание от дивашки прояви и той не го разбира, най-големият му ужас е да не би да пропусне как му се подиграват. Простакът е много честолюбив, защото той смята, че всеки и всичко е против него лично - това му дава чувство за себестойност. Той се нуждае от показно налагане на своето безкултурие, за да може сам себе си да уважава. Затова и демонстративно руши общото - да може утре да мине пак по Графа и с кеф да си спомни как и неговата свещена дъвка е залепнала завинаги някъде между плочките му. Да се разхожда \"на НДК\" и изписаният от собствената му ръка \"к.р за някой си\" да му смига от някоя пейка в следващите десет години. Да показва на родата снимката си пред Народния театър и докато се пъчи в анцуга си с вдигната в знак за победа ръка, да разказва как им събрал очите на тия софиянци, като им надънил музиката си и изял и наръсил люспите от едно кило слънчоглед баш пред фонтана. Мутренската \"култура\" не е продукт на глупави младежи с тесни фанелки и назобани тела. Тя е национална политика, а те са логичното и желано следствие от нея. Прост, агресивен и вторачен само в това къде да изпише поредното си \"Локо София\" народ се управлява много лесно. Дай му да се яде отвътре и да се хапе на тема някакъв национален идеал и спокойно си прави във висините каквото си поискаш. Ремонтирай му центъра, пък после той сам ще дойде да си храчи отгоре, като нарече това с нещо гръмко - например \"непосредствена проява на изконната българщина.\" Назначи му главен прокурор с физика, наподобяваща този нов национален генотип и му организирай подкрепа от други хора с мутренска визия. Пускай му фишеци за зли норвежци, които ще му взимат децата, за гей хора, които ще му покварят поколението, за джендъри, които ще си присвоят \"правилния\" му сексуален избор. И най-важното - остави го да си насажда простащината из знаковите места на достигнатата от други българи и български национални герои култура и цивилизация. Нека си люпи семките, нека си чупи, нека се секне на улицата, нека пречи. Нека притиска цивилизованите и ги държи в битов страх. Нека ги заплашва, че иначе ще вземат много да се замислят и организират и току-виж си потърсят отново гражданските права. Та ето така, уважаеми съграждани, се вижда връзката между счупената пейка, откраднатото паве, стъпканата на плочника дъвка и изкорубената шахта от една страна и тоталното усещане за институционална безнаказаност, за липса на защитеност, за малка, но ежедневна, битова анархия. Доскоро смятах, че не е далеч денят, в който възпитанието ще бъде отново на мода. Днес вече не го вярвам. Или ако се случи по силата на спираловидните обществени процеси, то връщането към него ще е толкова далече в бъдещето, че поне две-три поколения няма да доживеят да го видят. Дотогава бавно и полека за българската култура и цивилизация от едно не толкова забравено минало ще ни напомнят само градските символи и паметници, потънали в залепени дъвки, пошли графити и нечии телесни нечистотии.  ", "date": "2019.11.04", "title": "Общото е мое, а моето си е само мое"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401648-%D0%BE%D1%82-%D1%89%D0%B0%D0%B1%D0%B0-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%89%D0%B5-%D0%B8%D1%81%D0%BA%D0%B0%D1%82-%D0%BA%D0%B0%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F", "text": "След приключване на преброяването ще искаме касиране на изборите за кмет на София. Това заяви председателят на Инициативния комитет, издигнал Мая Манолова като кандидат за кмет на София, Никола Вапцаров, цитиран от щаба на Манолова. \r\n \"Пожелах да има открити и честни избори, така както досега ние водехме кампанията. За съжаление обаче, ГЕРБ, в лицето на председателя на ОИК Полина Витанова, реши отново да всее съмнения в честността на изборния процес\", заяви Вапцаров. \r\n           Той изтъкна, че е пожелал да влезе в зала \"Арена Армеец\", където в момента се броят гласовете от втория тур на изборите в София, в ролята си на председател на Инициативния комитет и като представляващ, който упълномощава всички останали представители. \r\n \"Беше ми отказан категорично достъп, като госпожа Витанова заяви, че съм представляващ, а не представител и трябва да упълномощя себе си\", обясни председателят на Инициативния комитет на Манолова. \r\n \"Това, съчетано с десетките сигнали за купуване на гласове и манипулиран вот, както и драстичната разлика на екзит половете с данните на паралелното преброяване, ни дава основание да смятаме, че ГЕРБ манипулират изборния процес\", допълни той и заяви, че това е причината да искат касиране на изборите след приключване на преброяването. \r\n", "date": "2019.11.04", "title": "От щаба на Манолова ще искат касиране на изборите в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401649-%D1%81%D0%BB%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D1%80%D0%B0%D0%B7%D1%81%D1%82%D1%80%D0%BE%D0%B9%D1%81%D1%82%D0%B2%D0%BE", "text": "Ако изборите са маратон, то първият тур е нещо като съкратената дистанция – слабаците спират да си поемат дъх, че не им е останал, а основните състезатели продължават храбро към финала. Да си запомним това, с маратона, защото ще ни потрябва към края на текста. В предизборната борба всички средства са позволени – в стремежа си да осигури на патриотично настроената си партия поне балотаж в София, „Каракачанов размаха среден пръст в телевизионен ефир“. Заглавието е на „ТРУД“, но средният пръст си е на вицепремиера. И тъй като показването на тая част от анатомията взе да се превръща в епидемия по телевизиите, г-н Каракачанов обясни на нас, тъпите, че това било само илюстрация какво ни бил показал австралийският убиец на нас и целокупната ни държава. „24 ЧАСА“ не оставя конкуренцията да го отвее – според съдебния му репортаж освен среден пръст „Футболният хулиган Гечев два пъти показал задните си части, докато е в изпитателен срок“. Става дума тоя път не за вицепремиер, а за съвсем истински хулиган, който си бил свалил гащите, за да покаже на отбора на Англия задник в изпитателен срок. Седмица по-късно се оказа, че задникът бил не негов, а на неговия брат-близнак, който не бил в изпитателен срок, така че поне на един от задниците му се размина. Вестниците проспаха пропуска на родното правосъдие – да сравни не само физиономиите от записите, но и задниците – така щеше да е по-сигурно, че съди правилния човек. Сигурното, разбира се, си е сигурно – затова пред „ТРУД“ проф. Михаил Константинов обяснява, че „Учат изборните комисии в последния момент, да не забравят“. Тъй като на миналите избори имало комисии, чиито протоколи били връщани по 48 пъти, обучението било изтеглено десетина дни преди първия тур – да не се повтори проблемът. Очевидно обаче и това е малко – според „СЕГА“ „Над 90 процента от изборните протоколи в София са сгрешени“! Бива, бива къса памет, но чак пък толкова… Очевидно обучението би трябвало да започва с историческата реплика „Слушайте внимателно, няма да повтарям“! А в навечерието на изборите покрай всичките прекрасни обещания и апетитни кандърми започнаха да се случват и странни природо-археологически явления – ако се вярва на „ТЕЛЕГРАФ“, „В Карлово тракийски град изригна на 3 метра под земята“! Това е нова ера в археологията – досега за да се стигне до древните останки, трябваше да се копае, но у нас пред избори стават направо чудеса – останките сами си изригват от земята! А за поддържане на доброто настроение, правилната политическа и сексуална ориентация си има кой да се грижи – ако отворим страницата на „ТРУД“, за да прочетем, примерно, какво ново има в Народната библиотека, изведнъж пращаме и библиотеката, и книгите у лево, за да четем дясната колонка: „Камелия се пусна чисто гола“ (снимка);  „Голо видео на Сузанита хит в нета“;  „Цветелина Грахич се снима чисто гола под душа“;  „Андреа лъсна чисто гола във вана“ (снимка) ;  „Джулиана Гани се снима гола, показа новото си гадже“;  „Биляна Йотовска се пусна чисто гола“… Обичаме ние културния живот – и това си е, никакви избори не могат да ни отклонят от него! А, ако се върнем към началото, където стана дума за някакъв маратон, да се спрем на едно завоалирано предупреждение от стар брой на „ТЕЛЕГРАФ“ – на истински маратон, какъв ти маратон, триатлон, в Приморско, „Наградиха състезатели с прокиснала бира“. След като се почерпили с наградата, „Минути по-късно получили болки и разстройство“. Ами – така си е тя – един миг невнимание, цял мандат – разстройство…    ", "date": "2019.11.04", "title": "Следизборно разстройство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401650-%D0%BA%D0%B0%D0%BA-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0%D0%B4%D1%83%D0%B2%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0", "text": "За първи път, единствено и само тук, ще видите задължението на държавата България, в лицето на Български енергиен холдинг (БЕХ) и дъщерните му дружества – производители на електроенергия поето към Европейската комисия и неговото реално изпълнение в наши дни. Именно разликите, които ще забележите, обясняват изкуственото надуване на борсовата цена на електроенергията у нас през последните месеци и година.   \r\n     \r\n     За утрешния 4-ти ноември нашата цена е  ТРЕТАТА НАЙ-НИСКА  в Европа. Но ако държавата изпълняваше честно и почтено поетите задължения трябваше да сме №1 по най-евтин ток. Да не говорим за последните месеци, от октомври 2018-та насам. \r\n ЗАГАДКА ЗА НАПРЕДНАЛИ!  От къде знам и съм сигурен в данните за реалното предлагане от държавните производители на борсата. Интригата се засилва от факта, че вече няколко пъти Министерство на енергетиката и БЕХ отказват да предоставя искана информация по същата тема. Излиза че човек може да ги хване по бели гащи и без тяхна помощ? \r\n   \r\n \r\n \r\n \r\n \r\n   \r\n", "date": "2019.11.04", "title": "Как държавата надува цената на тока на борсата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401651-%D1%82%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BE%D1%82-%D0%BF%D1%80%D0%B5%D0%BF%D0%B8%D1%81%D0%BA%D0%B8%D1%82%D0%B5-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%B8-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%B7%D0%B0%D0%B2%D1%8A%D1%80%D1%88%D0%B2%D0%B0%D1%82-%D1%81-%D0%BE%D1%82%D0%BA%D0%B0%D0%B7-%D0%BE%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5", "text": "Три четвърти от прокурорските преписки за проверка по сигнали за престъпления против политическите права на гражданите във връзка с местните избори, са завършили с отказ да започне разследване. Това съобщи пресслужбата на прокуратурата. Образувани са 1520 прокурорски преписки, а отказите са 1145.  Образувани са 104 досъдебни производства с предмет престъпления против политическите права на гражданите и престъпления, свързани с изборите, като 21 от тях са бързи производства, а по 83 се провежда разследване по общия ред. Привлечени 26 лица в качеството на обвиняеми. Най-много разследвания се водят от Софийската градска прокуратура и районната прокуратура в Плевен – по 9, а във Варна и Дупница – по пет.", "date": "2019.11.04", "title": "Три четвърти от преписките за изборни нарушения завършват с отказ от разследване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401639-4-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1576 г. - Осемдесетгодишната война: Във Фландрия, Испания превзема Антверпен (и след три дни града е почти разрушен).      1842 г. - Ейбрахам Линкълн се жени за Мари Тод.      1848 г. - Във Франция е приета конституцията на Втората френска република.      1856 г. - В Галац се провежда първата конференция на държавите, извършващи корабоплаване по Дунав.      1906 г. - Съставено е двадесет и седмото правителство на Княжество България, начело с Димитър Петков.      1913 г. - В България е учреден Върховен административен съд.      1918 г. - Първата световна война: Австро-Унгария подписва акт за капитулация.      1922 г. - В Египет, британския археолог Хауърд Картър открива гробницата на фараона Тутанкамон в Долината на царете.      1942 г. - Втората световна война: Втората битка при Ел Аламейн (Северна Африка) завършва с победа на британската армия над войските на Хитлеристка Германия.      1945 г. - Ръководителят на българските комунисти Георги Димитров се завръща от Москва в България след 22-годишна емиграция.      1946 г. - Влиза в сила уставът на ЮНЕСКО, ратифициран от двадесет държави.      1950 г. - В Рим започва подписването на Европейската конвенция за защита правата на човека и основните свободи.      1952 г. - Създадена е Българската търговско-промишлена палата.      1952 г. - Дуайт Айзенхауър е избран за 34-и президент на САЩ.      1956 г. - Съветски военни сили нахлуват в Унгария, за да потушат избухналото на 23 октомври въстание срещу комунистическия режим; хиляди са убити и ранени, а почти четвърт милион напускат страната.      1962 г. - На пленум на ЦК на БКП Антон Югов е освободен от поста министър-председател на България, а Вълко Червенков е изключен от БКП.      1979 г. - Ирански гвардейци превземат посолството на САЩ в Техеран и държат повече от 440 дни 90 заложници, 63 от които са американци.      1980 г. - Роналд Рейгън е избран за 40-и президент на САЩ.      1981 г. - СССР е изстрелва автоматичния космически апарат Венера 14.      1995 г. - Министър-председателят на Израел, Ицхак Рабин, е смъртоносно прострелян на площад в Тел Авив от израелски студент.      2004 г. - САЩ признава Република Македония под конституционното и име.      2008 г. - Барак Обама става първият афроамериканец, който печели изборите за президент на САЩ.  ", "date": "2019.11.04", "title": "4 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/401640-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%BF%D0%BB%D0%B0%D0%BD%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%BF%D1%80%D0%B5%D0%B7%D0%B0%D1%81%D0%B5%D0%BB%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8", "text": "Докато Турция вече придвижва плана си и \"презаселва\" сирийски бежанци в контролираната от нея \"зона за сигурност\", Германия продължава да настоява за международно решение за стабилизиране  на ситуацията в Сирия. Малко след започването на съвместни руско-турски военни патрули в Северна Сирия ситуацията в региона остава нестабилна, независимо от постигнатото споразумение между Русия и Турция в Сочи. Турският президент Реджеп Тайип Ердоган е готов да изпрати обратно в страната част от 3,6-те милиона сирийски бежанци, които се намират в момента в Турция. Ердоган възнамерява да върне поне 1 милион от тях в така наречената “зона за сигурност” - областта, над която Турция получи контрол чрез военната операция “Извор на мира”. Турските власти обаче настояват, че изпращането им обратно на сирийска територия ще става само доброволно. Доклад на неправителствената организация Амнести Интернешънъл наскоро отправи критики към Турция за това, че е принудила сирийски бежанци да напуснат страната. Турското правителство категорично отхвърли тези твърдения. \"Презаселване\" на доброволен принцип? Германският депутат от Християндемократическия съюз (ХДС) Андреас Ник, който е и член на Комисията по външните работи в германския парламент, заяви пред ДВ, че предлагането на перспектива за сирийците да се върнат в страната си, \"е една възможност, но ние сме решително против всяко принудително презаселване на бежанци.\" Депутатът изтъкна, че връщането на бежанците на сирийска територия трябва да се извърши съгласно международното право. И допълни, че \"Европа и Германия няма да подкрепят икономически каквото и да е било принудително репатриране“. Според турското вътрешно министерство близо 330 000 сирийски бежанци са се завърнали в Африн след операцията “Ефратски щит”. Експертът Ойтън Орхан от базирания в Анкара Център за близкоизточни стратегически проучвания (ORSAM) смята обаче, че \"има голяма вероятност много от тези хора междувременно да са се върнали в Турция нелегално, защото не са успели да намерят това, на което са се надявали, и сега живеят там като нерегистрирани бежанци.\" Зоната, контролирана от турската армия, е с дължина 120 км и ширина 32 км - тоест тя е много по-малка, отколкото предвиждаше първоначалния план на Ердоган, според който безопасната територия трябваше да се разпростира на 444 километра. Може да се очаква при това положение, че и броят на завърналите се ще е по-малък. Орхан твърди също така, че ако връщането в Сирия се осъществява на доброволен принцип, броят на завърналите се няма да е много голям. Той посочва, че „от 3,6 милиона сирийци само 10-15% идват от източната част на Ефрат. Ако очакваме хората да се върнат по домовете си, то не повече от 500 000 души ще решат да се върнат в Сирия“. Турският опозиционен политик Умит Оздаг от националистическата “Партия на доброто” е на различно мнение. Пред ДВ той посочва, че \"има неяснота относно доброволното връщане в Сирия\" и обяснява, че приетият през 2014 г. регламент за временна защита недвусмислено уточнява условията на подобни репатрирания: \"Когато войната приключи, сирийците ще трябва да се върнат по домовете си. С други думи, който твърди, че това ще се случва доброволно, греши.\" Бежанците - разменна монета? Турция позволи на сирийските бежанци да влизат в страната през 2012 г., след началото на гражданската война. Но през последните години заради икономическите проблеми, пред които е изправена Турция, отрицателните настроения към сирийските бежанци се засилват. Президентът Ердоган иска да спечели обратно на своя страна избирателите, като намери решение на бежанския проблем. Затова той често заплашва Европейския съюз, че няма да се съобразява със споразумението за бежанците, сключено между Анкара и Съюза през 2016 година. Турският президент неведнъж е заявявал, че страната му щяла да „отвори вратите\" за по-нататъшно нахлуване на бежанци в Европа. Това поражда страхове в много държави от ЕС, които се притесняват от евентуална нова бежанска вълна, която може да надхвърли измеренията на мигрантския прилив през 2015 г. Позицията на Германия  За германското правителство политическото решение в Сирия остава приоритет. Въпреки че предложението на германския министър на отбраната Анегрет Крамп-Каренбауер за международна \"зона за сигурност\" не срещна подкрепа на национално и на международно ниво, ХДС очевидно все още обмисля възможността за международен ангажимент в Северна Сирия. Андреас Ник е убеден, че темата ще бъде част от дневния ред на редовните консултации преди срещата на върха на НАТО в Лондон в края на тази година. Посочвайки неотдавнашните военни конфронтации между турските войски и силите на сирийския президент Башар Асад и визирайки сделката, постигната в Сочи, Ник казва: „Трябва внимателно да се следи дали това турско-руско споразумение наистина ще доведе до стабилизиране на ситуацията в региона. Аз съм доста скептичен по въпроса.\"  ", "date": "2019.11.04", "title": "Какво стои зад плана на Турция за \"презаселване\" на бежанци?"}
{"url": "http://www.classa.bg/%D1%81%D0%B2%D1%8F%D1%82/item/401641-%D0%BA%D0%BE%D0%BB%D0%BA%D0%BE-%D0%BF%D0%B5%D1%87%D0%B5%D0%BB%D1%8F%D1%82-%D0%B2-%D1%80%D1%83%D1%81%D0%B8%D1%8F-%D0%BE%D1%82-%D0%BF%D1%80%D0%B5%D1%80%D0%B0%D0%B1%D0%BE%D1%82%D0%BA%D0%B0%D1%82%D0%B0-%D0%BD%D0%B0-%D0%B1%D0%BE%D0%BA%D0%BB%D1%83%D0%BA", "text": "Другаде печелят милиарди от боклук. Русия затъва в отпадъци, но преработването им в никакъв случай не е печеливш бизнес. Двама собственици на преработвателна фирма край Санкт Петербург  споделят своя опит.       От 2018 г. в Русия не спират протестите заради боклука. Един от най-горещите адреси на тези протести е станцията Шиес в Архангелска област. Там трябва да бъде изградено ново депо за боклуци. Руснаците не желаят да живеят близо до такива съоръжения, а властите засега нямат решение на проблема с утилизацията (оползотворяването) на нарастващите обеми боклуци. Контейнери за пластмаси в дворовете Пътят от северните части на Санкт Петербург до хангара, в който се намира базата на преработващата компания \"Ультрикс\", отнема около час с кола. На петнайсет километра от Всеволожск, Ленинградска област, можете да наемете складова площ за 150 рубли на квадратен метър. „Хората не предполагат, че караме пластмасови бутилки. Те си мислят, че в контейнерите превозваме банкноти в купюри от по 5 хиляди рубли\", казва Евгений Кузнецов, който е един от собствениците на компанията. Фирмата е основана преди 2 години. Първоначално се занимавала с преработката на промишлени отпадъци - например от заводите на Хюндай, Тойота или други по-големи производители. \"Нямахме никакви проблеми: пристигаше камион, разтоварвахме отпадъците, рециклирахме ги, а преработеният материал продавахме на клиенти\", казва за ДВ съсобственикът на предприятието Евгений Гаврилович.     Преди година Антон и Евгений поставили началото на това, което днес се нарича социална отговорност на бизнеса - поставили контейнери за пластмасови отпадъци в дворовете на няколко къщи в близост до площадката на тяхната фирма. С течение на времето броят им се увеличил значително: хората забелязали контейнерите у съседите и поискали такива да бъдат инсталирани и в техните дворове.  Рециклирането като дейност с нестопанска цел За една година броят на контейнерите на \"Ультрикс\" в района на Всеволожск достигнал 150. Междувременно 99% от домакинствата разполагат с такива контейнери, хвалят се собствениците на компанията. Те успяват да съберат до 15 тона пластмаса за рециклиране - незначително количество в сравнение с това, което \"Ультрикс\" получава под формата на промишлени отпадъци. С други думи, събирането от населението на пластмаса за рециклиране засега е нерентабилно за компанията. Понастоящем загубите се компенсират от приходите от преработката на суровини от големи партньори. В края на месеца фирмата успява да излезе на нула и много рядко реализира някаква печалба. \"Хората бързо свикнаха с новите контейнери и вече носят пластмасови отпадъци даже и от пикниците си\", радва се Антон Гаврилович. Линията за рециклиране струва 5 млн. рубли Неотдавна фирмата се преместила в ново, значително по-голямо помещение, позволяващо преработката на до 2,5 тона пластмасови отпадъци на смяна. Сортираният материал се подава в машина за трошене, след което пътят му продължава през дългата 21 метра линия за преработка. Според Кузнецов, такава машина струва 5 милиона рубли. След това до 500 килограма от натрошената маса постъпва в специален съд, наподобяващ бъчва, пълен с вода и сода каустик, загрети до 89 градуса по Целзий. В него материалът за рециклиране се вари и очиства в продължение на 30 минути, след което постъпва във флотационна вана. На изхода на инсталацията се получава около 350 килограма рециклирана пластмаса - заготовка за производство на геотекстил, водни филтри, шумо- и топлоизолация и т.н.  Фирмите за рециклиране не оцеляват дълго \"Компаниите за рециклиране, като нашата, изкарват от година и половина до две години\", казва Антон Гаврилович. Това потвърждава и Олга Соколова от Rus Recycling Company (RRK), която събира и обработва отпадъчна хартия. Първоначално компанията имала намерение да събира разделно всички видове отпадъци, но това се оказало много скъпо начинание, казва тя. Сега RRK събира само хартия за рециклиране - основно от големите предприятия. На такива \"зелени\" компании им липсва подкрепата на държавата. А тя не бърза с тази помощ, даже обратното: държи се като мащеха с тях. Така например от 2019 г., след двугодишна пауза, трансакциите с отпадъчна хартия отново се облагат с ДДС. „Според мен държавата трябва да субсидира преработвателите\", казва Антон Гаврилович и допълва, че не е непременно необходимо това да става с разпределянето на парични суми. Има и други начини, например преференциални ставки за ДДС, ипотеки и по-ниски лихви по заеми, добавя той. Актуално изследване показва, че делът на руснаците, готови да полагат усилия за разделно събиране на боклука, например да събират пластмасовите отпадъци вкъщи и веднъж в месеца да ги предават, е достигнал своя пик и вече не нараства. Или както казва Анна Смирнова от кампанията за разделно събиране на отпадъците, повечето руснаци искат да имат в двора си всичко необходимо, от което се нуждаят, за да сортират боклука у дома.", "date": "2019.11.04", "title": "Колко печелят в Русия от преработката на боклук?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401633-%D1%80%D1%83%D0%BC%D1%8A%D0%BD%D1%86%D0%B8-%D1%82%D0%BE%D1%87%D0%B0%D1%82-%D0%BB%D0%B8%D0%B3%D0%B8-%D0%BF%D0%BE-%D0%B5%D0%BC%D0%B8%D0%BB%D0%B8%D1%8F", "text": "Емилия направи истински фурор в Румъния заради съвместния си проект с Кости и Джей Мали \" BombonBebe\", който привлече неимоверно много вниманието на публиката. \r\n   \r\n   Песента, позната у нас като \"Адреналина\", звучи по всички медии в северната ни съседка, а вниманието към гласовитата българка е огромно. Румънците буквално са пленени от гласовитата блондинка! \r\n   \r\n \r\n   Преди дни успешното трио бе на медийно турне в пет от най-големите румънски телевизии, а Емилия успя да впечатли зрителите с невероятния си глас при изпълнението на песента \"Не казвай, любе, лека нощ\". \r\n Красотата на певицата пък бе основна тема в много от онлайн публикациите след предаването. \r\n   \r\n \r\n   \r\n Певицата разкри, че поводът за гостуването й в Букурещ е работата по нов проект с Джей Мали, отново на испански език. Клипът към песента вече е заснет, а какво е следващото предизвикателство, към което Емилия смело поема, предстои да разберем. \r\n      ", "date": "2019.11.04", "title": "Румънци точат лиги по Емилия..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401634-%D0%BD%D0%B8%D0%BB%D0%BE-%D0%BB%D0%B8%D0%BA%D1%83%D0%B2%D0%B0", "text": "Николета Лозанова ликува след победата на Здравко Димитров в Пловдив. Плеймейтката си е споделила материал, в който резултатите от балотажа показват, че Зико води убедително над втория – Славчо Атанасов.     Още преди дни любимата на Ники Михайлов призова пловдичани да дадат гласа си именно за кандидата на ГЕРБ, който е баща на близка нейна приятелка. Агитацията й продължи дори в деня за размисъл, но само в личния й профил в социалната мрежа.", "date": "2019.11.04", "title": "НиЛо ликува..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401635-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%81%D1%82%D0%B0%D1%80%D0%B8-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8-iphone", "text": "От компанията Apple са предупреди собствениците на стари устройства за възможни проблеми при използването им. Става въпрос за стари модели iPhone и iPad, при използването на които от нощта на понеделник може да възникнат прекъсвания на достъпа до Интернет. Отбелязва се, че проблемите са свързани с прехвърлянето на GPS. За да се избегне всичко това, компанията предлага спешно да бъде обновен софтуера с най-новия. \"Ако не актуализирате версията iOS за вашето устройство, на някои модели функцията за точно определяне на геолокацията може да не бъде запазена \", се казва в прессъобщението на корпорацията. Предполага се също, че потребителите на „петия\" iPhone могат да загубят достъп до App Store, iCloud, браузър и електронна поща. Проблемът може да засегне собствениците на iPhone 5, iPhone 4, iPad mini и iPad 2.", "date": "2019.11.04", "title": "Важна новина за собствениците на стари смартфони iPhone"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401632-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D0%BF%D1%80%D0%B8%D0%BA%D0%BE%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D0%B3%D0%BB%D0%B5%D0%B4%D0%B8", "text": "Никол Шерцингер е съдия в шоуто „The X Factor: Celebrity” и показа на „учениците” си как се прави шпагат по време на концерт в джаз клуб в Ню Йорк. Бившата половинка на Григор Димитров демонстрира своята гъвкавост и прикова всички погледи на сцената на „Django” в хотел „Roxy” по време на първото си соло изпълнение в града от повече от десет години.   По време на концерта Никол смени два тоалет и ги съчета с дълги лачени черни ботуши, които подчертаха сексапила й. И двата тоалета разкриха перфектните й форми. Концертът на изкусителната певица бе само няколко дни, след като нейният братовчед Джон беше убит при престрелка от неизвестен извършител.            ", "date": "2019.11.04", "title": "Бившата на Гришо прикова всички погледи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401636-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BD%D0%BE%D0%B5%D0%BC%D0%B2%D1%80%D0%B8", "text": "Съдбата със сигурност ще ви възнагради според вашите заслуги, ако станете рано от леглото. Но късмета няма да падне от небето, затова работете усърдно и изключете телефона за известно време. Постарайте се, никой да не ви отклонява от важните задачи. В любовта не се гмуркайте в мечти, иначе илюзиите ще ви погълнат. И не измервайте чувствата, които нямат цена. Очаква ви ден, на освобождение от рутината и скуката. Най-накрая, ще сте свободни и ще може да реализирате творческите си планове. Тези които вече са уморени от смяната на един партньор с друг, вечерта е възможна романтична среща. Творческа страст и романтика, това е от което се нуждаете в момента. Очаква ви сериозен избор, по отношение на личния и професионалния живот. Не се страхувайте от грешки, те ще ви помогнат да изберете различен и по-правилен път. Финансовите проблеми постепенно ще се решат, но бъдете предпазливи. Свежа струя ще се влее в бизнеса, благодарение на надеждната подкрепа на партньори. Вечерта посетете фитнес залата.   Днес ще искате да изказвате мнението си, по всякакви поводи. Прекалената приказливост няма да доведе до нищо добро, само ще ви изложи в негативна светлина. Битовите проблеми са разрешими, но ще изискват пари. За да поддържате здравето си, трябва да си направите диета и да се заемете с упражнения. Пътуванията, по-добре отменете. Успешен ден за тези, които обичат работата си. От вътрешното ви удовлетворение ще зависи много, дори финансовото ви състояние. Близките ще помогнат за решаването на личните ви проблеми, но да полагате всичко на плещите им не е необходимо. Ограничете се до най-важния аспект, за да получите мъдър съвет. Днес е опасно, да се занимавате с екстремни спортове. Очакват ви бурни събития в живота, но да бягате от отговорностите, дори не мислете. Работата ви ще е скучна, но затова пък стабилна. Не се самолекувайте, ако има повод за това посетете лекар. Усложненията могат да бъдат сериозни, а приемането на хапчета няма да даде ефект. Вечерта любимия човек, може да ви съобщи добра новина. Днес трябва внимателно да разглеждате всички получени предложения. Дори ако вече знаете какво ще правите, запознайте се с бъдещите отговорности. Тези, които от дълго време търсят сродната си душа, могат да разберат, че такъв човек има наблизо. Семейните ще се отърват от проблем, който дълго време ги е мъчил. Очаква ви промяна на работата, увеличение на заплатата и бонус. Накратко, с финансовата ситуация всичко ще е наред, но в любовта нещата ще се влошат. Може би, все още сте затънали в илюзии? Спрете да търсите проблем, там където такъв липсва. Добър ден, за посещение на салона за красота. Промяната на външният вид ще бъде от полза, ще ви вдъхнови.   На този ден ще трябва спешно да търсите изход от ситуация, която сами сте създали. Вие упорито и дори арогантно, се държите с избраника си. Отчитайте неговите желания, при вземането на решения. Благоприятно ще се развиват преговори, срещи и премествания в нов дом. Опитайте се да поддържате баланс, между приходите и разходите. Денят ще бъде стресиращ и непредсказуем. Но от вашите действия, нищо няма да се промени. Контролирайте се и не си го изкарвайте на близките хора. Те не са виновни за вашите проблеми. Връзката с вашия съпруг ще стане много по-топла, ако се заемете заедно за някакъв проект. От приятелски събирания, стоите далече. Днес ви предстои на направите избор и да поемете отговорност за всичко, което се случва около вас. Обмисляйте добре решенията си, не прибързвайте. По-често излизайте на открито, правете упражнения и се усмихвайте. Тялото ще ви се отблагодари, че не сте мързеливи. Вечерта, чакайте гости отдалеч. Днес ще се нуждаете от професионални умения, за да не изглеждате като невежа сред новите колеги. Бъдете усърдни и не пестете сила и енергия. Малките спорове в личния живот - не са причина за раздяла. Стремете се, да пречистите душата си и не правете от избраника си идеал. Вечерта чакайте, получаване на пари.", "date": "2019.11.04", "title": "Дневен хороскоп 4 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401637-%D1%82%D1%80%D0%B8%D1%83%D0%BC%D1%84-%D0%B7%D0%B0-%D0%B3%D0%B5%D1%80%D0%B1-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%B1%D0%B5%D0%B4%D0%B8-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "Без изненади на балотажа в София: Йорданка Фандъкова печели четвърти кметски мандат, побеждавайки независимата и подкрепена от БСП кандидатка Мая Манолова. ГЕРБ печели още  в Пловдив и Варна, но губи Русе.       Кандидатката на партия ГЕРБ Йорданка Фандъкова се наложи на балотажа над независимата  , сочат данните от паралелното преброяване на гласовете. Според „Алфа рисърч“ за Фандъкова са гласували 50,3 процента от избирателите, а Манолова е била подкрепена от 45,7 на сто от гласоподавателите в столицата. Около 6 процента от софиянци са гласували с \"не подкрепям никого\". Фандъкова: \"Хората очакват работа, но и промяна\" \"Разбрах какво ми казаха хората - те очакват работа, но и промяна\", заяви победителката на балотажа в София.   благодари на всички гласували в София, които са показали, че \"в София живеят свободни хора и не се поддават на внушения\". А според лидера на ПП ГЕРБ Бойко Борисов, независимо че партията е в управлението от много години, \"отново огромният брой избиратели ни дадоха своето доверие\", каза той на пресконференция в централата на управляващата партия. ГЕРБ печели в трите най-големи града - София, Пловдив и Варна, но губи три областни града, сред които Русе. Там победи кандидатът на БСП Пенчо Милков. В Благоевград досегашният кмет Александър Камбитов загуби от независимия и подкрепен от БСП кандидат Румен Томов. Във Видин победа удържа Цветан Ценков, издигнат от местна коалиция на СДС и др. партии, над Огнян Ценков от ГЕРБ.  В Пловдив досегашният областен управител Здравко Димитров става кмет, а във Варна Иван Протних печели следващ мандат. И двамата са кандидати на ГЕРБ. В Плевен и Пазарджик досегашните кметове запазват постовете си след победа на втория тур: в Плевен независимият Георг Спартански се наложи над кандидата на ГЕРБ Мирослав Петров, а в Пазарджик издинатият от местната коалиция \"Новото време\" Тодор Попов надви кандидата на БСП Благо Солов и ще управлява четвърти мандат. Искат оставката на Корнелия Нинова Председателят на Градския съвет на БСП във Варна Борислав Гуцанов обяви, че на следващото заседание на Националния съвет ще поиска оставката на Корнелия Нинова и цялото ръководство на партията. Той мотивира искането си със слабите резултати на тези избори, както и с разединението на партията. Според Гуцанов, БСП можела да спечели във Върна, ако не била намесата на ръководството в полза на губещата кандидатура на бившата образователна министърка Анелия Клисарова.  Опити за купуване на гласове В Централната избирателна комисия (ЦИК) са постъпили общо над 100 сигнала за  изборни нарушения, сред които и за купуване на гласове, включително в София. Това съобщи говорителят на комисията Александър Андреев . Според главния прокурор Сотир Цацаров, образувани са били общо 95 досъдебни производства, като 23 души са привлечени в качеството им на обвиняеми. Избори за местна власт в неделя се проведоха в 97 общини, 377 кметства и 31 района. Кметове избираха на втори тур в 18 областни града. Много избиратели не гласуваха Избирателната активност е по-ниска от тази на  , когато бюлетини пуснаха близо 49 процента от българските избиратели.", "date": "2019.11.04", "title": "Триумф за ГЕРБ: Фандъкова победи Манолова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401638-%D1%81%D0%B2%D0%B5%D1%82%D0%B8-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BD%D0%B8%D0%BA%D0%B0%D0%BD%D0%B4%D1%8A%D1%80,-%D0%B5%D0%BF%D0%B8%D1%81%D0%BA%D0%BE%D0%BF-%D0%BC%D0%B8%D1%80%D1%81%D0%BA%D0%B8-%D0%B8-%D0%B5%D1%80%D0%BC%D0%B5%D0%B9-%D0%BF%D1%80%D0%B5%D0%B7%D0%B2%D0%B8%D1%82%D0%B5%D1%80", "text": "  Светите Никандър и Ермей били просветени със светлината на Христовото учение и поставени за свещенослужители от  . Те обърнали много елини от езическото заблуждение към Христа. За това били хванати и доведени на разпит при комита Ливаний. Когато той след дълги старания да ги отвърне от Христа не могъл да постигне нищо, заповядал да ги завържат за буйни коне и да ги гонят, за да влачат Христовите раби. Влачени дълго време, те обагрили земята с кръвта си. Телата им, удряйки се в камъни и пънове по земята, се покривали с рани и по човешкия закон те трябвало да умрат, ако Сам Господ не ги укрепявал по време на мъченията.     След това едва живи ги хвърлили в тъмница и ги мъчели с глад и жажда; но Господ ги хранел с небесен хляб и изцелявал раните им. След известно време те отново били доведени на разпит и когато отказали да се подчинят на мъчителя, били окачени на дърво, стъргани с желязо и изгаряни със свещи. После били хвърлени в нажежена пещ, но останали невредими, защото Ангел Господен слязъл при тях, охладил пещта и ги запазил невредими от огъня. Накрая мъчителят заповядал да забият железни гвоздеи в главата, сърцето и корема им, след което изкопали яма за тях и още дишащи ги хвърлили в нея и я засипали с пръст. Приели такава жестока и тежка смърт, светите Никандър и Ермей достигнали вечния радостен живот с Господа, на Когото слава во веки. Амин.", "date": "2019.11.04", "title": "Свети свещеномъченици Никандър, епископ Мирски и Ермей презвитер"}
