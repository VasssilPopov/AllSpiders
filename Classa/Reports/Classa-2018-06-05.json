{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382737-%D0%BC%D0%BE%D0%B6%D0%B5-%D0%BB%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0%D1%82%D0%B0-%D0%B4%D0%B0-%D0%BF%D0%BE%D0%B1%D0%B5%D0%B4%D0%B8-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "Барселона, 17 август – 13 загинали. Лондон, 19 юни – един загинал. Лондон, 3 юни – осем загинали. Манчестър, 22 май – 22 загинали. Париж, 20 април – един загинал. Стокхолм, 7 април – четирима загинали. Лондон, 22 март – петима загинали. Това е списъкът на терористичните нападения и на отнетите животи при тях във Великобритания и Европа през 2017 г. Всяка атака беше шокираща, непредвидена и произволна. Но какво ще стане, ако в списък на нападения като този се крие модел, който може да бъде статистически разгадан? Този въпрос хрумнал на физика проф. Нийл Джонсън от университета в Маями, докато бил на посещение в университета в Богота през 90-те години на миналия век. От средата на 60-те години страната била вплетена в конфликта между правителството и различни бунтовнически групировки. „Пусках новините и виждах, че днес са били убити трима души, утре имаше един загинал, после съобщаваха за петима, за двама или за шестима – казва Джонсън. – Това е сложна поредица от числа и типично за физик си казах: „Защо не я разгледам\". Усилията му да намери някакъв уклон в тези разбъркани данни се оказали плодотворни. По-късно Джонсън и професорът по икономика Майк Спейгът от „Ройъл Холоуей\" в Лондонския университет анализирали данните от 20 000 нападения в Колумбия и съпоставили техния брой срещу броя на убитите. Открили, че не се получавала класическата крива на камбана – графиката, която описва повечето неща в природата, като се почне от продължителността на живота, до популацията на отделните видове. Учените видели дълбоко изрязана графика, която спадала стръмно и имала дълги опашки по абсцисата и ординатата. Тя показвала, че има множество атаки с малък брой жертви и едва няколко нападения с наистина много убити. Когато направили същото с данните от навлизането в Ирак през 2003 г., се получил точно същият модел. Графиките се управлявали от закона за степенното разделение (виж карето). Откритието на връзката между закона за степенното разпределение, броя на атаките и броя на убитите позволява да бъдат направени прогнози. „Това ни позволява да екстраполираме математически, да правим заключения за събития, които са изключително редки.\" Точно този тип екстраполация води до прогнозата на компютърния учен Арън Клаусет, асистент в университета на Колорадо в Боулдър, че шансът за друг терористичен удар от мащаба на 11 септември, когато загинаха 2996 души, е 30% през следващите десет години. Математиката може да обоснове очаквания за честотата на големите терористични нападения – казва ученият, – но не можем да предскажем кога, защо или как ще бъде осъществено следващото нападение.\" Някои изследователи обаче използват математиката, за да предскажат кой ще извърши следващата атака.", "date": "2018.06.05", "title": "Може ли математиката да победи тероризма?"}
{"url": "http://www.classa.bg/%D1%81%D0%B2%D1%8F%D1%82/item/382731-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B0%D1%89-%D0%B2-%D0%BC%D0%BE%D1%81%D0%BA%D0%B2%D0%B0-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D1%81%D0%B5-%D0%B5-%D0%BF%D0%BE%D1%82%D0%BE%D0%BF%D0%B8%D0%BB-%D0%B2-%D0%BB%D0%B5%D0%B4%D0%B5%D0%BD%D0%B8%D1%82%D0%B5-%D0%B2%D0%BE%D0%B4%D0%B8,-%D0%B7%D0%B0-%D0%B4%D0%B0-%D1%81%D0%B5-%D0%BA%D0%BE%D0%BD%D0%BA%D1%83%D1%80%D0%B8%D1%80%D0%B0-%D1%81-%D0%BF%D1%83%D1%82%D0%B8%D0%BD", "text": "Посланикът на САЩ в Русия Джон Хънтсман, който през януари взе участие в православния празник Кръщение Господне, по време на който хиляди вярващи се потопят в ледените води, за да се очистят греховете им, обясни, че той е направил това, за да се конкурира с руския президент Владимир Путин.   \"Когато се потопите във водата при тази ниска температура, губите контрол над мускулите си и дихателната система спира\", каза дипломатът в интервю за Fox News.   Хънтсман добави, че искал да участва в този екзотичен за американците ритуал, защото Путин го е направил. Посланикът се похвали, че три пъти се е потопил във водата, а руският лидер го е направил само веднъж.   По този начин \"бе изпратено важно послание, че в Съединените щати хората могат да изпълняват този ритуал по правилния начин\".   Дипломатът, от мормонско семейство, се потопил в ледените води на река Истра в манастира Новий Ерусалим, на около 40 км от руската столица. Впоследствие Хънтсман благодари за опита и каза, че е \"незабравим\". \"Чувствам се в чудесна връзка с руския народ\", каза той.   Руският президент участва в празника Кръщение Господне в езерото Селигер (в северозападна Русия). Президентът, облечен в традиционен костюм от овча кожа, се потопи в ледените му води.", "date": "2018.06.05", "title": "Посланикът на САЩ в Москва призна, че се е потопил в ледените води, за да се конкурира с Путин"}
{"url": "http://www.classa.bg/%D1%81%D0%B2%D1%8F%D1%82/item/382732-%D0%B5%D0%BA%D1%81-%D1%88%D0%B5%D1%84-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D1%89-%D0%BE%D0%BF%D1%80%D0%B0%D0%B2%D0%B4%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B8%D0%BC-%D0%BD%D0%B0%D0%BC%D0%B5%D1%81%D0%B0-%D0%B2-80-%D0%B4%D1%8A%D1%80%D0%B6%D0%B0%D0%B2%D0%B8", "text": "Американската намеса в избирателните процеси в повече от 80 страни в историята, е била направена \"в името на най-добрия интерес на народите\" на тези нации, каза бившият директор на Националното разузнаване на САЩ, Джеймс Клапър, в интервю за \"Блумбърг\".   \"Когато се опитвахме да манипулираме или да повлияем на изборите или дори да съборим правителствата, това беше направено в името най-добрите интереси на народа на въпросната държава\", обясни Клапър, коментирайки американския рекорд. на намеса в изборите на други народи.   Клапър, известен с това, че не каза истината за мащабната програма за наблюдение, разработена от Агенцията за национална сигурност, преди Едуард Сноудън да я извади наяве, понастоящем популяризира книгата си \"Факти и страхове\". Тя обхваща такива чувствителни въпроси като предполагаемата намеса на Русия в последните президентски избори в САЩ, или конфликта в Сирия, който той нарича \"неприемлив проблем\".   Пенсионираният служител на разузнаването обяснява, че е написал книгата, за да информира обществеността за заплахите, \"вътрешни и външни\", пред които са изправени САЩ. Той обясни също, че американският президент Доналд Тръмп не е проблемът на северноамериканската страна, а само символът на по-голям проблем, където \"истината е относителна\".   В исторически проучвания и статии, аргументирано се твърди, че между 1946 и 2000 г. има над 80 документирани случая, в които САЩ са се опитали да се намесят в изборите на други страни, или за да свалят техните правителства.", "date": "2018.06.05", "title": "Екс шеф на Националното разузнаване на САЩ оправда избирателната им намеса в 80 държави"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382734-%D1%81%D0%BE%D1%84%D0%B8%D1%8F-%D1%81%D1%80%D0%B5%D0%B4-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5-%D0%B2-%D1%81%D0%B2%D0%B5%D1%82%D0%B0", "text": "Най-скъпият град за живеене в света е Цюрих, показва рейтингът на швейцарската банка UBS за 2018 година. Вторият по скъпотия град също е в Швейцария – Женева, а на трето и четвърто място са Осло и Копенхаген. На пета позиция е Ню Йорк, като индексът на американския мегаполис е определен за 100. В първата десетка влизат още Токио, Лондон, Милано, Чикаго и Хелзинки. Сидни и Париж са съответно 11-и и 12-и, а столицата на обединена Европа Брюксел е на 18-о място. Изследването е обхванало 77 града в цял свят, като българската столица София е на 70-о място с индекс 50,7 непосредствено след Мексико сити и преди Ханой и Мумбай. На дъното на класацията са Киев, Лагос и Кайро. Изследването анализира цените на 128 стоки и услуги в избраните градове.", "date": "2018.06.05", "title": "София - сред евтините градове в света"}
{"url": "http://www.classa.bg/%D1%81%D0%B2%D1%8F%D1%82/item/382733-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B8%D0%BC%D0%B0-%D0%BF%D1%80%D0%B0%D0%B2%D0%BE-%D0%B4%D0%B0-%D0%BD%D0%B0%D0%BD%D0%B0%D1%81%D1%8F-%D1%83%D0%B4%D0%B0%D1%80%D0%B8-%D0%BF%D0%BE-%D1%81%D1%83%D0%B2%D0%B5%D1%80%D0%B5%D0%BD%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%B8,-%D1%80%D1%8A%D0%BA%D0%BE%D0%B2%D0%BE%D0%B4%D0%B5%D0%B9%D0%BA%D0%B8-%D1%81%D0%B5-%D0%BE%D1%82-%E2%80%9E%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8%E2%80%9C", "text": "Министерството на правосъдието на САЩ застана на страната на Тръмп. То обясни на Конгреса, че президентът не е задължен да съгласува ударите по суверенните държави, когато това е свързано с „националните интереси“ на Щатите. Именно така американското ведомство обясни ракетния обстрел по Сирия през април тази година.     Отчетът на министерството на правосъдието на САЩ, без съмнение ще доведе до тектонични изменения, както във външната, така и във вътрешната политика на Щатите. На първо място така американските елити дават да се разбере, че страната очаква нататък укрепване на президента. На второ място на целия свят се намекна, че САЩ не уважават закона и по-добре е да не се свързва с тях. Това е тя самоизолацията по тръмповски.     За да стане така, че никой от членовете на международната общност да не се съмнява, че със САЩ не си струва сътрудничеството, Министерството на правосъдието допълни в отчета си и показателна формулировка. Американските бомбардировки целели поддържането на стабилността и предотвратяването на катастрофи.   И сега?! Някой да иска стабилност и подобряване на хуманитарната ситуация? Въоръжените сили на янките ще ви помогнат.   Американските сенатори са в шок от отчета на Министерството на правосъдието. Сенаторът от щата Вирджиния нарече документа „пълна глупост“. Според него разтегливата формулировка „национални интереси“ ще позволи на Тръмп да сее хаос по целия свят, игнорирайки Конгреса.   Янките са си янки. Американските законодатели се вълнуват единствено от това, че няма да се съветват с тях по повод ракетните удари и бомбардировките. Ако щеш да бомбардираш – бомбардирай, но първо се, консултирай. Но Тръмп ще постигне всичко сам, в това число дори и с недоволни конгресмени.  ", "date": "2018.06.05", "title": "Министерство на правосъдието на САЩ: Президентът има право да нанася удари по суверенни държави, ръководейки се от „националните интереси“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382735-%D0%BC%D0%B5%D1%80%D0%BA%D0%B5%D0%BB-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BC%D0%B0%D0%BA%D1%80%D0%BE%D0%BD-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BE%D1%82%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D1%81%D0%B8%D0%BB%D0%B8", "text": "Германският канцлер Ангела Меркел е предпазлива по отношение на предложенията на френския президент Еманюел Макрон за реформа в Еврозоната, но подкрепя идеята му за създаването на европейски отбранителни сили, отбелязва „Politico\". Меркел подчерта, че инициативата може да бъде отворена за участие на Великобритания след излизането й от структурите на Общността. Макрон настоява за създаването на комбинирана военна сила на ЕС, която да бъде разгръщана при бедствени ситуации, независимо от точката им. Идеята вече не бе приета добре в Берлин – германският министър на отбраната Урсула фон дер Лайен заяви, че тя не е „проект за утрешния ден\". В тази връзка изявлението на Меркел бележи значителна промяна в тона на германците. „Подкрепям предложението на президента Макрон за интервенционна инициатива\", заяви Меркел в интервю за неделно германско издание. По думите й инициативата „трябва да се впише в структурата на сътрудничеството в областта на отбраната\", която според нея трябва да намали броят на различните оръжейни системи на ЕС от 180 на „около 30″. „С това ние ще задълбочим европейското единство. То трябва да бъде допълнено от съвместно стратегическо действие при [военно] разгръщане\", обясни германският лидер.", "date": "2018.06.05", "title": "Меркел подкрепи Макрон за европейски отбранителни сили"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/382736-%D0%BA%D0%BB%D0%B8%D0%BD%D1%82%D1%8A%D0%BD-%D0%B8%D0%B7%D0%B4%D0%B0%D0%B4%D0%B5-%D1%80%D0%BE%D0%BC%D0%B0%D0%BD", "text": "Американскиат президент в периода 1993 – 2001 г. Бил Клинтън и авторът на бестселъри Джеймс Патерсън издават тази седмица съвместен роман за президент, който изчезва, докато се опитва да предотврати апокалиптична кибератака, съобщи АП. Макар и трилърът The President Is Missing (Президентът изчезна) да е художествена измислица, и двамата автори се кълнат, че това би могло наистина да се случи. Сътрудничеството между президента и писателя е по идея на вашингтонския адвокат Робърт Барнет, който се грижи за авторските сделки и на двамата. Клинтън и Патерсън залагат на специфичния си опит, за да напишат романа от 500 страници, който оглави списъка на бестселърите на „Амазон\" още преди да е излязъл в продажба. Това е първият роман на Бил Клинтън, макар и вече да е издал биографията си „Моят живот\". Той не е трябвало да прави проучвания, за да разкаже на читателите какво е човек да седи в кризисната зала в Белия дом или да те информират за възможна терористична атака, или пък направо да изчезнеш. „Джим искаше да е автентично – каза Бил Клинтън по време на интервю в х-л „Риц-Карлтън\". – Това означава: А) физическата обстановка трябва да е автентична; Б) процедурите трябва да са автентични и взаимоотношенията между президента и сътрудниците му, и всички световни лидери, и всичко трябва да създава усещане за реалност, дори как работят тайните служби\". Анотации за романа написаха Мери Хигинс Кларк, Уолтър Мозли и дори авторът на „Хамилтън\" Рон Черноу. Историкът каза, че първоначално изпитвал съмнения за проекта, но е впечатлен от „стилистичното съчетаване\" между двамата автори. „Предполагам, че живият ритъм идва от Патерсън, но няма съмнение, че автентичността на подробностите се дължи на годините, прекарани от Клинтън в Белия дом – написа Черноу. – Усещането от книгата е, като да е написана от вътрешен човек\". Сътрудничеството с президента Клинтън е върхът в кариерата ми, сподели Патерсън, който има зад гърба си над 100 творби, преобладаващо трилъри. Клинтън пък призна, че да работи с Патерсън е било страхотно, и че му е фен от дълго време. Бил Клинтън е сред малкото президенти, захванали се да пишат роман – по идея на Франклин Рузвелт няколко автори пишат романа „Загадъчният сюжет на президента\", а роман публикува и Джими Картър.", "date": "2018.06.05", "title": "Клинтън издаде роман"}
{"url": "http://www.classa.bg/%D1%81%D0%B2%D1%8F%D1%82/item/382728-%D0%BD%D0%BE%D0%B2%D0%B0-%D1%81%D1%83%D0%BF%D0%B5%D1%80%D1%85%D1%80%D0%B0%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D0%B0%D1%81%D0%B8-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Една публикация в USA Today, относно възможното използване на мляко от хлебарка като храна за хората, възобнови дебата по този въпрос, широко обсъждан както в научната общност, така и сред интернет потребителите. И спорът започна.   Сред дисонантните гласове се издигна този на Барбара Стай, професор по биология в университета в Айова (САЩ). Тя твърди, че въпреки доказателствата, че млякото от хлебарка съдържа богати вещества, то не е жизнеспособна алтернатива, защото производството му отнема много време. \"Отнема от 24 до 48 часа, за да се произведе половин капка мляко от хлебарки\", каза Стайс в интервю за медиите в САЩ.   Интернавтите приеха предложението с чувство за хумор, изразявайки загриженост от подобна идея. \"Омръзна ми да ям моите сухи и хрупкави скакалци, сипете малко мляко от хлебарка\", написа един интернет потребител. Също така, много от тях поставиха въпроса: \"Как се получава млякото от хлебарка?\". Научната общност отговори, че е необходимо да се отвори тялото на хлебарки в състояние на бременност и да се извлече новаторската храна.   Всичко започна през 2016 г. с научно изследване на група университети в Съединените щати и Индия, които обмислят възможността млякото на бременната хлебарка да стане \"суперхрана\", от която ще зависи здравето на хората, заради нейното високо съдържание на протеини (по-високо от това на кравето мляко) и богатството на мазнини и захар. Откритието е направено като част от кампания, насърчавана от Световната здравна организация (СЗО), която има за цел да се намерят храни, подобряващи качеството на нашата диета, особено в области и страни, които се считат за по-малко развити.   Ето защо научната общност продължава да изследва протеините на насекомите, особено на тези, \"които са много разпространени и лесни за разплод\", обяснява Марвин Рийд, действащ директор на Карибската здравна изследователска програма в Университета на Западните Индии.", "date": "2018.06.05", "title": "\"Нова суперхрана\" може да спаси човечеството"}
{"url": "http://www.classa.bg/%D1%81%D0%B2%D1%8F%D1%82/item/382729-%D0%BF%D1%85%D0%B5%D0%BD%D1%8F%D0%BD-%D0%BF%D0%BE%D0%B4%D0%BC%D0%B5%D0%BD%D1%8F-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%81%D0%B8-%D0%B2%D0%BE%D0%B5%D0%BD%D0%BD%D0%B8-%D0%BB%D0%B8%D0%B4%D0%B5%D1%80%D0%B8", "text": "Северна Корея подмени първите трима военни офицери, малко преди планираната среща на върха между президента на САЩ Доналд Тръмп и лидера на Северна Корея Ким Чен-ун, в Сингапур, съобщи южнокорейската агенция Йонхап, позовавайки се на източник от разузнаването   Но-Куанг-чол, първи заместник-министър на Народните въоръжени сили, замени Пак Йонг-Сик като Министър на отбраната, а Ри Мьон-су, началник на Генералния щаб на армията, бе заменен от неговия заместник, Ри Йонг-гил, според източника.   Тези промени са в допълнение към подмяна на генерала от армията, Ким Су-Гил, с Ким Чен-гак като директор на Политическото бюро на КНА. Замяната беше потвърдена в доклад на държавните медии в Северна Корея миналия месец.   \"Северът изглежда създава нови фигури, на фона на промените в отношенията между Кореите и ситуацията на Корейския полуостров, тъй като на досегашните военни служители липсва гъвкавост на мислене\", заяви офицер от разузнаването, който идентифицира новия министър на отбраната Но Куанг-чол като \"умерен\" политик.   Реорганизирането в правителството на Северна Корея бе потвърдено и от анонимен американски служител, който обаче не идентифицира персонално промените, предаде Ройтерс.   Мотивацията на Ким Чен-ун остава неясна, но американските анализатори считат, че реорганизацията позволява на севернокорейския лидер и управляващата партия да затегнат контрола над армията, в критичната ситуация на международен ангажимент и национално развитие.   Отделно от усилията на Ким за консолидиране на военното му командване преди срещата на върха, промените според Ройтерс биха могли да представляват и смяна на поколенията, тъй като всички новоназначени служители са по-млади от своите предшественици.", "date": "2018.06.05", "title": "Пхенян подменя основните си военни лидери"}
{"url": "http://www.classa.bg/%D1%81%D0%B2%D1%8F%D1%82/item/382730-%D0%B7%D0%B0%D1%81%D1%8F%D0%BA%D0%BE%D1%85%D0%B0-%D1%82%D0%B5%D0%B6%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-%D0%BE%D1%82-%D1%81%D0%B0%D1%89-%D0%B1%D0%BB%D0%B8%D0%B7%D0%BE-%D0%B4%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0", "text": "В нощта срещу събота, близо до руските граници в Балтийско море, бяха засечени два стратегически бомбардировача B-1B на американските ВВС, съобщава Интерфакс. Трети е направил тренировъчен полет наблизо в събота, 2 юни.   През същия ден американски военни самолети извършиха разузнавателни полети край руските брегове в Черно море. A P-8A Poseidon с номер на опашката 168998, псевдоним PS026, излетял от въздушната база Сигонела, разположена в Сицилия (Италия), се приближи до руския бряг в близост до Севастопол и Геленджик и остана в зоната за дълго време.   Дрон RQ-4B, на Военновъздушните сили на САЩ, с номер на опашката 10-2043, който също е излетял от Сигонела, направи дълъг полет в близост до разделителната линия в Донбас и след това в близост до морската граница на Крим и бреговете на руския район Краснодар.", "date": "2018.06.05", "title": "Засякоха тежки бомбардировачи от САЩ близо до руската граница"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382724-%D0%B1%D0%BB%D0%B8%D0%B7%D0%BE-2800-%D0%B4%D1%83%D1%88%D0%B8-%D1%81%D0%B0-%D0%B1%D0%B8%D0%BB%D0%B8-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BD%D0%B8-%D0%B8%D0%BB%D0%B8-%D1%81%D0%BB%D0%B5%D0%B4%D0%B5%D0%BD%D0%B8-%D0%BF%D1%80%D0%B5%D0%B7-2017-%D0%B3", "text": "През 2017 г. са били подслушвани и следени 2748 души, което е без промяна спрямо 2016 г., но е 3 пъти по-малко в сравнение с 2011 г. Съдилищата са получили 5939 искания за специални разузнавателни средства, постановили са 1315 отказа и 4624 разрешения, като разрешенията са намалели с 5.34% спрямо 2016 г. Това показва докладът на Бюрото за контрол на използването на специални разузнавателни средства, внесен за одобрение в Народното събрание, цитиран от “Дневник”. През 2017 г. заявителите са поискали да приложат общо 17 714 пъти различни оперативни способи – наблюдение, подслушване, проверка на кореспонденцията и др. Разрешени обаче са били 13 614, което е намаление с 5.34% спрямо разрешените през 2016 г., но пък е увеличение с 18.31% спрямо 2015 г.   Исканията за наблюдение са 5213, а разрешенията – 3985. Проследяване е било разрешено за 3991 искания. Службите са прибягнали до проверка на кореспонденцията в 398 случаи при поискани над 100 повече.   Били са внедрени 28 пъти служители под прикритие, като заявките за това са били многократно повече – 46.   През 2017 г. СРС са използвани най-често във връзка образуване или участие в организирана престъпна група – 2040 бр. (43.52% от общия брой); за нелегално производство на наркотици – 686 бр. (14.63%); за продажба на акцизни стоки без бандерол – 334 бр. (7.12%); за кражба – 235 бр. (5.01%); за измама – 156 бр. (3.33%).     В 55 случая специални разузнавателни средства са приложени за опазване на живота или имуществото на хора или за опазване на свидетел.   В резултат на прилагане на СРС през 2017 г. са изготвени 1670 бр. веществени доказателствени средства, което е с 16.70% повече от 2016 г, когато те са били 1431 бр.   Изводът, който прави бюрото, е, че в периода 2011 – 2015 г. има трайна тенденция към намаляване броя на лицата, контролирани със СРС, а в периода 2015 – 2017 г. – стабилизиране. “Това е резултат на повишеното внимание на ръководителите на органите по чл. 13 ЗСРС за целесъобразно използване на СРС; задължението на заявителя да предостави на съдията материалите, на които се основава искането; засиления съдебен контрол; системното наблюдение, осъществявано от бюрото”, се казва в доклада.   Най-много, или 62,79%, от разрешенията са дадени от Специализирания наказателен съд (1808 бр.), от окръжния съд в Пловдив (339 бр.), от този в Стара Загора (320 бр.) и от Софийския градски съд (196 бр.).   През 2017 г. са постановени откази по 25,77% от исканията на ДАНС, 25,03% на МВР и 19,84% на прокуратурата. “Видна е негативната тенденция на увеличаване процентите на отказите по искания на МВР и прокуратурата през последните 3 години, но по този критерий ДАНС е с най-висок дял”, се отбелязва в доклада.   От звеното анализират и на какво основно се дължат отказите. Поради липса или недостатъчност на данните за съпричастност на хората към описаната престъпна дейност са постановени над 32% от отказите по искания на МВР, 46% на прокуратурата и 34% на ДАНС.   Грешки при определяне на компетентен съд в нарушение на правилата за подсъдността са довели до почти 15,5% от всички откази по искания на МВР, 5% на прокуратурата и 5% на ДАНС. Неспазването на едно от основните изисквания за използване на СРС – да са налице данни за престъпление от изрично посочените в закона, е причина съдиите да постановят над 14% от отказите по искания на МВР, 10% на прокуратурата и 28.5% на ДАНС.   В редица процедури заявителите са показали непознаване на собствената си компетентност ,  довело до 12% от отказите по искания на МВР и 7% на ДАНС. Те са искали разрешения при вече образувано досъдебно производство, а в тази хипотеза правото да се използват СРС е предоставено единствено на наблюдаващия прокурор.   Поради непосочване на постигнатите резултати в исканията за продължаване срока на прилагане съдиите са постановили 12% от отказите за МВР, 18% за прокуратурата и 12% за ДАНС.   Липсата на данни за наличие на организирана престъпна група въпреки легалната й дефиниция в Наказателния кодекс е мотивирало съдиите да постановят над 5,5% от всички откази по искания на МВР и над 2% от отказите за прокуратурата.   Съдът е сезиран с искания, от съдържанието на които е видно, че заявителите не познават или не се съобразяват с изискването за срочност на прилагането, поради което са постановени 4% от отказите по искания на МВР, над 11% на прокуратурата и 9% на ДАНС.   “Макар и негативни за заявителите, тези данни са основание за извод, че съдебният контрол върху процедурите е чувствително завишен”, отбелязват от бюрото за контрол на СРС.   За миналата година бюрото е направило 323 проверки. Отправило е общо 19 препоръки към ръководители на държавни институции за констатирани значими проблеми при използване и прилагане на СРС и относно режима на съхраняване и унищожаване на получената чрез тях информация. Материали за противозаконно съхраняване на информацията извън разрешения срок са изпратени и до главния прокурор, но не е постъпила информация за предприети мерки.   В доклада на бюрото се отбелязва, че ДАНС е възпрепятствала три проверки на звеното, за което са били сезирани компетентните органи. Длъжностни лица от ДАНС са отказали да предоставят на членовете на бюрото достъп до документи, на които се основават искания за използване на СРС по 3 преписки. Не е постъпила информация за предприети мерки във връзка с отказа.   През 2017 г. в бюрото са образувани 146 преписки за проверки на не/правомерността на прилагането на СРС. От тях 124 са по сигнали на граждани (в т.ч. двама депутати от 44-ото НС, 8 магистрати, 4 членове на ВСС и 12 адвокати). В 13 случая бюрото се е самосезирало.   Към края на миналата година са решени 122 преписки и съответните граждани са уведомени за резултата. Към настоящия момент е приключена работата по още 16 от останалите 24 преписки.     В случаите, когато е установено неправомерно прилагане на СРС, засегнатите граждани са били уведомени. В периода 2014 – 2017 г. бюрото е уведомило 20 граждани (един от тях 2 пъти) за неправомерно прилагане на, СРС. Девет са предявили искове срещу съответните органи за неимуществени вреди, общият размер на които е около 450 000 лв.", "date": "2018.06.05", "title": "Близо 2800 души са били подслушвани или следени през 2017 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382725-%D0%BF%D0%BE%D0%BB%D0%B8%D1%86%D0%B0%D1%8F%D1%82-%D0%BE%D1%82-%D1%81%D1%8A%D0%BD%D0%B8-%D0%B1%D0%B8%D0%B9%D1%87", "text": "Валери Симеонов в главната роля ще е хит и на този летен сезон     Представете си „Полицаят от Сен Тропе“ в българска версия – „Полицаят от Съни бийч“. Със старшина Крушев вместо полицай Крюшо. И с Валери Симеонов в главната роля.   Горе-долу това ще е хитът и на този летен сезон. Проверките в Слънчев бряг вече започнаха, но забележете какво инспектира вицепремиерът, наблюдаващ икономическия сектор и социалната политика. Дали собствениците на хотелите не укриват данък печалба? Превеждат ли събрания туристически данък в реален размер към общините? Издават ли се касови бележки? Спазва ли се трудовото законодателство и осигуряват ли се работещите на реалните им заплати? Не, не, не и пак не.     Единственото, което интересува този неосъществен Крюшо, е дали баровете и дискотеките не са прекалено шумни. На следващ етап вероятно ще тръгне да проверява и дали някоя дама не е съблякла горнището на банския си на нерегламентирано за целта място, застрашавайки обществения морал. „Има ли закон, трябва да се спазва. Съжалявам сега, ама… Затворете вътре, обезшумете си, дънете колкото искате! По-добре сега да направим един протокол, отколкото да правим глоби“, нарежда Симеонов на персонала в бар, където се е озовал, начело на отряд полицаи и на екип от партийната си телевизия СКАТ.   Борба с наднормения шум, разбира се, трябва да се води, но това е предизвикателство за функционер от мащаба на директор на РИОКОЗ. От един вицепремиер се очаква малко повече. Като мерки за борба с измамите в бранша например.   Неотдавна не някой работник, не и синдикалист, а директорът на Института за анализи и оценки в туризма Румен Драганов призна, че у нас е масова практика последната дължима заплата в края на туристическия сезон просто да не се плаща от работодателите. И това се случва, както на чуждестранни работници, така и на български граждани. Сметката на тарикатите е проста: понеже работещите по курортите обикновено се водят на минимална заплата, те едва ли ще си потърсят правата. Който има излишно време, нерви и пари да води съдебни дела, от които евентуално след време ще спечели към 500 лева – да заповяда.   Интересно какви мерки за противодействие на тази практика ще набележи икономическият и социален вицепремиер?   А докато ги измисли, нека хотелиерите и ресторантьорите запазят спокойствие. Все пак Валери Симеонов наскоро се жертва за тях като им осигури внос на евтини чуждестранни работници, което, съгласете се, не е много патриотично. Сега той пък има нужда от евтина изява, за да заличи лошото впечатление пред патриотично настроения електорат. Хотелиерите и ресторантьорите са длъжни да му осигурят терен за, това. Като ще трябва и да признаят, че „патриотите“ много по-добре от тях умеят да вдигат шум в наднормени количества.   Много шум за нищо.    ", "date": "2018.06.05", "title": "Полицаят от Съни Бийч"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382726-%D0%B4%D0%BF%D1%81-%D1%82%D1%8A%D1%80%D1%81%D0%B8-%D1%82%D0%B0%D0%BB%D0%B0%D0%BD%D1%82", "text": "Движението за права и свободи отново загреба щедро от каймака на \"Атака\" след хитовия трансфер на Слави Бинев и Камен Петков през 2017.   Партийна книжка с маслинови клонки бе присъдена на гражданина Владимир Кузов - бивш народен певец и тв-водещ, депутат от първата парламентарна гарнитура на Волен Сидеров, неуспешен кандидат-президент от 2016 г., останал в историята с присъдата си за блудство с 13-годишно момче.   Бяхме свикнали с нестандартните кадрови решения на ДПС, но чак такава либерална милостиня и дълбинна рефлексия към темпоритъма на политическото време не бяхме очаквали.   Крайно време беше в авангарда на Заедността да блеснат личности с висок обществен авторитет, морална твърдина и широка почитателска база. Кога, ако не сега: ДПС регистрира 170 000 гласа по-малко на последния парламентарен вот, а Евроизборите са надвиснали със страшна сила.     Вярно, президентската подписка на Кузов събра малко над 1000 гласа, които стигнаха само до половината от минимума, за да впише красното си име в бюлетината през 2016. Но попречи ли му това да получи своите 15 минути ТВ-слава с обещания да пусне всички затворници на свобода и да опрости дълговете на населението? Не, разбира се.   Попречи ли присъдата за умишлено престъпление от общ характер (независимо от реабилитацията) на Кузов да се облече с палава съдийска тога по време на юридическия си стаж в Софийския градски съд? Твърдо не.   Член на ДПС може да бъде всеки пълнолетен български гражданин, които е за единна и неделима България, признава и защитава равните права и свободи на всички български граждани, и изпълнява устава й.   Уставът на ДПС посочва само 3 състава на НК като достатъчно условие за прекратяването на партийно членство - детелюбието не е сред тях.   Е, тогава какво пречи на Владо Кузов да се нареди в колекцията от знатни трофеи на ДПС, така както в миналото го направиха Христо Бисеров и Йордан Цонев, Пламен Орешарски и Петър Чобанов, бившият председател на ДАНС Делян Пеевски и бившият началник на отбраната ген. Симеон Симеонов, архонтът Слави Бинев или поетесата Надежда Захариева?...   Ако членската маса на ДПС е оредяла чак толкова, че да се облягат на жокера \"Кузов\", предлагаме няколко по-енергийно ефективни варианти за набиране на нови симпатизанти - национална лотария със скреч-карта \"Златни сараи\", стипендия за млади дарования \"Морфичен резонанс\" или риалити кастинг от столовата на Централния софийски, затвор.   След като циркът е пълен, поне да го направим на живо.", "date": "2018.06.05", "title": "ДПС търси талант"}
{"url": "http://www.classa.bg/%D1%81%D0%B2%D1%8F%D1%82/item/382727-%D0%BA%D0%B8%D1%82-%D0%B7%D0%B0%D0%B3%D0%B8%D0%BD%D0%B0-%D1%81-80-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D1%82%D0%BE%D1%80%D0%B1%D0%B8%D1%87%D0%BA%D0%B8-%D0%B2-%D1%81%D1%82%D0%BE%D0%BC%D0%B0%D1%85%D0%B0", "text": "Един кит е умрял в Тайланд, след като е погълнал повече от 80 пластмасови торбички. Това връща отново на масата сериозния проблем за боклука в световните океани.   Малък мъжки кит пилот бе намерен умиращ в южната провинция Сонгкла в понеделник. Въпреки усилията на екипа от ветеринарни лекари, които направиха всичко възможно, за да го спасят, животното умряло, след като повърнало пет торби.   Аутопсията разкри, че стомахът на кита е бил задръстен от 80 пластмасови торби и други изделия с общо тегло 8 кг.   Тхон Тамронгнавасават, морски биолог и професор в университета в Касетсарт, каза пред \"Sky News\", че торбичките затрудняват нормалните храносмилателни функции на китовете. \"Ако в стомаха ви има 80 пластмасови торбички, ще умрете\", каза той.   Той подчерта, че най-малко 300 морски животни, включително китовете пилоти, морските костенурки и делфини, умират всяка година в тайландски води заради пластмасата. \"Това е голям проблем, ние използваме и изхвърляме много пластмаса\", оплака се биологът.   От своя страна, ръководителят на Морското Министерство на Тайланд, Джатуронг Буруспат, заяви пред Ройтерс, че неговия отдел ще използва този инцидент за започване на кампания за налагане на по-строг контрол върху използването на пластмаса в страната. \"Ще използваме случая с кита и ще поканим всички сектори да покажат как да се намали употребата на пластмаса в Тайланд\", каза той.", "date": "2018.06.05", "title": "Кит загина с 80 пластмасови торбички в стомаха"}
{"url": "http://www.classa.bg/%D1%81%D0%B2%D1%8F%D1%82/item/382718-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%B8-%D0%BC%D0%B0%D0%BA%D1%80%D0%BE%D0%BD-%D0%B7%D0%B0-%D0%B5%D1%81", "text": "Меркел и Макрон отдавна са се споразумели за бъдещето на ЕС. Сега е важно да убедят и останалите страни-членки да поемат по избрания от тях път. Стратегията на Меркел за постигането на тази цел е ясна.             По стил те доста се различават. Младият и енергичен френски президент изложи възгледите си за Европа в поредица от публични изяви и пламенни речи, включително в Сорбоната и в Аахенското кметство. Това му подсигури възторжени аплодисменти от публиката, голямо обществено внимание и дори малко блясък. А канцлерката Ангела Меркел, която има доста повече опит с ЕС, реши да даде трезвите си отговори на тезите на Еманюел Макрон в интервю за един неделен вестник, което се проведе в нейния офис - без публика. Визионерът и прагматичката   Визионерът от Елисейския дворец и прагматичката от Берлин: очевидно такова е разделението на труда вътре в германо-френския дует. И то може да сработи. Защото Макрон и Меркел няма какво да се убеждават един-другиго за необходимостта от реформи. Техните екипи отдавна са се споразумели. Сега е важно и останалите страни-членки да поемат курса към реформи на еврозоната, по въпросите на миграцията, в областта на отбраната. Защото, както правилно посочи председателят на Еврокомисията Жан-Клод Юнкер, за да се включат и останалите държави, не е достатъчно Германия и Франция просто да се споразумеят помежду си. Време е Берлин и Париж да се откажат от тази представа.   Поне Италия трябва също да бъде с тях. Но след сформирането на правителството в Рим тази задача става още по-трудна, а това едва ли ще помогне на и бездруго колебаещата се канцлерка. Ангела Меркел на малки крачки се сближава с френския си партньор. Още преди седмици, при връчването на Карловата награда в Аахен, канцлерката очерта посоката: тя приема концепцията на Макрон за „суверенитета\" на Европа да действа и да се променя.   Французинът обаче има доста амбициозни планове за един ЕС, който гарантира дълговете и уравновесява финансите, докато германката залага повече на кредитите, контрола, условията и предпазливото разширяване на финансовата и данъчна интеграция. Както обикновено, накрая ще се стигне до компромис, който - дано! - ще бъде приемлив и за други страни-членки. Германия и Франция добре го знаят и отдавна са се разбрали по въпроса. На последната среща на високо равнище на ЕС през март Меркел и Макрон заявиха, че още на следващата среща ще бъде изработена пътна карта за реформи в еврозоната. Все още без детайлите, но все пак. А това си е новина.   Разбира се, визионерските възгледи на Макрон са по-смели и по-мащабни. Но дали това ги прави и по-правилни? Ангела Меркел подкастря френските планове с аргумента, че те трябва да бъдат реално осъществими. Колко силна е спирачката, която им удря? Предвижда се Европейски валутен фонд, който да подпомага държави в криза. И още един фонд - инвестиционен, който в полза на по-слабите структури ще премахва дисбалансите. Още не е решено обаче колко големи и с какво реално влияние ще бъдат тези нови институции. Изходната позиция на канцлерката в тези преговори е относителна силна. Защото в крайна сметка, като представителка най-голямата и процъфтяваща икономика в ЕС, тъкмо тя държи парите.   Кога, ако не сега?   И двамата участници във френско-германския тандем са единодушни, че моментът да се действа е удобен. Евросъюзът се сплотява под натиска на новия си противник Доналд Тръмп и на неговата абсурдна търговска политика. Внезапно мнозина евроскептици осъзнаха, че нито една страна от ЕС не може поотделно да се противопостави на САЩ. Докато в рамките на ЕС това би могло да стане. А и Тръмп предизвиква европейците не само в областта на икономическата и на екологическата, но и във външната политика. Така че съвсем логично звучи аргументът, че ЕС трябва да се заеме със себе си, за да стане по-дееспособен - предвид на пукнатините в трансатлантическите отношения, на трайната руска заплаха и на мощната икономическа конкуренция откъм Китай.   Пък и няма много време. След година ще бъде избран новият Европейски парламент. Най-късно преди тези избори на масата трябва да се сложат конкретни резултати, които поне малко да обуздаят евроскептичните популисти. Освен това в момента в ЕС се обсъжда следващата бюджетна рамка. Очакваните маневри и конфликти между нетните донори и нетните получатели предлагат и шанс да се поставят нови политически приоритети и да се постигнат принудителни компромиси. Кога, ако не сега? Европа не може и занапред да продължава както досега, каза, Макрон. И е много прав.", "date": "2018.06.05", "title": "Планът на Меркел и Макрон за ЕС?"}
{"url": "http://www.classa.bg/%D1%81%D0%B2%D1%8F%D1%82/item/382719-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%BF%D0%BE%D0%BB%D1%83%D1%87%D0%B8-%D1%80%D1%83%D1%81%D0%BA%D0%B8-%D0%BA%D1%80%D0%B5%D0%B4%D0%B8%D1%82-%D0%BE%D1%82-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B5%D0%B2%D1%80%D0%BE", "text": "Руският държавен концерн “Газпром” е предоставил кредит от 2.142 млрд. евро на компанията оператор на проекта “Турски поток” “Саут стрийм транспорт” (South Stream Transport), съобщи “Ройтерс”, цитирана от “Клуб Z”. Първоначално газопроводът ще бъде финансиран от “Газпром”, а впоследствие – чрез емитиране на проектни облигации.     Заемът се отпуска за попълване на оборотните средства и е с лихва от 3.98%, която може да бъде преразгледана по искане на една от страните. Крайният срок за връщането му е 30 декември 2023 г.   В края на май “Газпром” и правителството на Турция подписаха протокол за сухопътния участък на транзитната линия на газопровода “Турски поток” за доставки на руски газ до европейските потребители. Месец преди това бе завършена морската част от тръбопровода.     В допълнение към протокола “Газпром” и турската “Боташ” (Botas) сключиха споразумение за основните условия и параметри за строителство на участъка. Подписаните документи позволяват да се премине към практическите стъпки по изпълнението на проекта. Със строителството на сухопътния участък ще се заеме съвместната проектна компания ТюркАкъм газ ташима (TurkAuim Gaz Tasimsa A.S.), която ще бъде създадена на паритетна основа.   Преди време председателят на управителния съвет на руския газов холдинг Виталий Маркелов, съобщи, че “Газпром” преговаря за маршрута на втората линия на “Турски поток” на територията на Турция.   При телеконференция вицепрезидентът на “Газпром” Александър Медведев каза, че в най-скоро време компанията окончателно ще опрели маршрута й, чрез който ще се снабдяват с газ страните от Южна и Югоизточна Европа. По думите му сега се обсъждат два основни варианта в съответствие с процедурите в ЕС и Еврокомисията. Като потенциални пазари той посочи Гърция, Италия, България, Сърбия и Унгария.   Междувременно “Газпром” потвърди, че има проблеми, в резултат на ареста на активи, извършен по искане на украинската “Нафтогаз” заради спечеленото арбитражно, дело. Миналата седмица украинските власти се обърнаха към швейцарските съдилища да бъдат принудително изискани $2.46 млрд. заради нежеланието на “Газпром” да плати.", "date": "2018.06.05", "title": "“Турски поток” получи руски кредит от 2 милиарда евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382720-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B4%D0%BE%D1%80%D0%BE%D1%82%D0%B5%D0%B9-%D1%82%D0%B8%D1%80%D1%81%D0%BA%D0%B8", "text": "    Св. Доротей управлявал църквата в продължение на 50 години. След като прекарал в необитаеми места във време на Диоклетиановото гонение против християните, той се върнал в катедрата си в царуването на   и обърнал към Христа мнозина езичници.     При Юлиан Отстъпник св. Доротей приел мъченическа смърт в 361 г. в \"Удския град в Долна Мизия - Одесос (сегашна Варна), подчинен на митрополита Маркианопол\". На него се приписват разказите за пророците, апостолите и 70-те Христови ученици. Особено известна е неговата гръцколатинска Синтагма - сборник от църковни и граждански закони.", "date": "2018.06.05", "title": "Св. свещеномъченик Доротей Тирски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382721-5-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "70 г. - Тит Флавий Веспасиан и предвожданите от него римски легиони пробиват средната стена на Йерусалим в Обсадата на Йерусалим.   1305 г. - Бертран де Го е избран за папа под името Климент V.   1817 г. - Фронтенак става първият параход пуснат на вода в Големите езера.   1849 г. - Дания става конституционна монархия с подписването на нова конституция.   1851 г. - Романът Чичо Томовата колиба на Хариет Бичър Стоу започва да се публикува в подлистник във вестникк Национална ера.   1864 г. - Американска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1000 души са пленени.   1866 г. - Според изчисленията, планетата Плутон е достигнала своя най-голям афелий; следващият афелий ще бъде достигнат през август 2113 г.   1873 г. - Основан е град Кимбърли в Република Южна Африка.   1900 г. - Британски войници превземат Претория по време на Втората бурска война.   1904 г. - Основан е парагвайският футболен Клуб Насионал.   1915 г. - Нанесени са поправки в конституцията на Дания, които дават избирателни права на жените.   1942 г. - Втора световна война: САЩ обявяват война на Царство България в отговор на обявената символична война на САЩ.   1942 г. - Втора световна война: При Битката при Мидуей е потопен японския самолетоносач \"Акаги\".   1944 г. - Втора световна война: Над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г.   1947 г. - План Маршал: По време на реч в Харвардския университет държавният секретар на САЩ Джордж Маршал призовава за оказване на икономическа помощ на следвоенна Европа.   1963 г. - Британският военен министър Джон Профумо подава оставка заради сексуален скандал.   1967 г. - Започва Шестдневната война с атаката на израелските военновъздушни сили срещу цели в Египет, Йордания и Сирия.   1968 г. - Американският кандидат-президент Робърт Кенеди е смъртоносно прострелян в хотел „Амбасадор\" в Лос Анджелис от палестински емигрант и умира на следващия ден.   1975 г. - Суецкият канал отваря за първи път след Шестдневната война.   1977 г. - Извършва се военен преврат в Сейшели.   1984 г. - Министър-председателят на Индия Индира Ганди дава нареждане за нападение над Златния храм, свещеното място на сикхите.   2004 г. - Антоанета Стефанова става световна шампионка по шахмат за жени.   2006 г. - Сърбия обявява независимост от конфедерацията Сърбия и Черна гора.  ", "date": "2018.06.05", "title": "5 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382722-%D0%B0%D0%BC%D0%B8-%D0%B0%D0%BA%D0%BE-%D0%B8-%D0%B4%D1%83%D0%BC%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%BC%D0%B0-%D1%87%D1%83%D0%B6%D0%B4-%D0%BA%D0%BE%D1%80%D0%B5%D0%BD", "text": "Представете си само как би звучало: \"Жив е той, жив е, там на Стара планина\". Ами ако и думата \"българи\" има някакъв чужд, недай Боже тюркски корен? - пита проф. Ивайло Дичев по повод смяната на имена в Стара Загора.             Решението на Старозагорския общински съвет да се променят турско-арабските имена на стотици местности в града е поредният безсмислен скандал, който цели да отклонява вниманието от сериозните събития. Но хайде, ще се хвана на въдицата и ще поразсъждавам върху темата.   Политическият прочит е елементарен и еднозначен - акцията бе инициирана от крайно десните, които очевидно започват да се чувстват обезличени от участието си във властта. И затова сякаш си търсят повод да мобилизират расисткия си електорат, да дадат знак, че борбата продължава. Целта беше постигната на мига: турската общност се почувства обидена, възникна напрежение. Именно това беше смисълът на упражнението. Защото какво ще правят националистите без разделени, взаимно мразещи се граждани? ОПН: Обсесивно преименуваща невроза   За да не остане някой, който се съмнява, че тук се прави поредна стъпка към реабилитирането на мрачния „Възродителен процес\" от Живково време, дейците взеха да се позовават на някакъв комунистически закон от 1970-те, според който имената в България трябва да са „български\" и „разбираеми\". На което Фейсбук отговори с дружното искане Джамбазки, Каракачанов и Сидеров незабавно да бъдат преименувани с разбираеми имена (първият може би с английско, за да го разбират в Европарламента).   Но зад политико-фенските страсти в стил „да натрием носа на другия отбор\" има нещо по-дълбоко. Защитниците на старозагорското „геройство\" привеждат исторически примери, че и други са правили така. Такива примери мога да дам и аз - французите в Елзас, селджукските турци в Анадола, монголите в Китай, та чак до сапиенсите, които най-вероятно са преименували пещерите на неандерталците.   Завоеванията в миналото често вървят така: изгаряш, пленяваш, заличаваш спомена. Но нали си мислехме, че от Втората световна война насам сме заживели в друга епоха? Че физическият и символичен геноцид са останали завинаги в миналото, че не само държавните граници, но и езиците, културите, имената няма да бъдат променяни по политическа прищявка? Невинното наглед решение на Стара Загора подсказва за едно опасно ремилитаризиране на съзнанието: днес преименуваме баирите и бунарите, утре забраняваме да се служи на арабски в джамиите, вдругиден връщаме в гражданското списъка с позволените имена. Прилича на възраждане на атавистичната идея, че едната група има право да властва над другата. (Само да припомня, че ние, българите, нямаме особен интерес светът да върви в тази посока, защото сме малко на брой и лесно асимилируеми от по-мощните племена).   Комунистическото преименуване радикализира тази войнствена тенденция - смяната на името има за цел да заличи миналото, та да може да се построи начисто прекрасната утопия, в която вярваха милиони. Можем да го опишем и в по-грозни краски: в културата навлизат нови диваци, плячкосват, поругават, преименуват, издигат тотемите си върху руините. Тук България е верен ученик на Съветския съюз: Варна става Сталин, Перник - Димитрово, Шумен - Коларовград, Добрич - Толбухин.   Но процесът не се ограничава единствено до комунистическата идеология. Със символичното ликвидиране на чуждата идентичност новите варвари просто радикализират една тенденция, започнала още във времето на националното строителство. През 1934 година големият духовен център Станимака става Асеновград - за да се обезсили гръцкото влияние там. През 1951 година османският областен център Неврокоп е символично унищожен и превърнат в никому неизвестния Гоце Делчев. Да припомня и куриозните случачи, от които, слава Богу, се отказахме - Левскиград („Левски, роден в Левскиград\"), Вазовград („Вазов, роден във Вазовград\"). Ами неблагозвучни, неразбираеми са тия Карлово и Сопот, нали така?   А \"хайдути\"? А София? А Бургас?   Променяйки името, ние пречупваме историята на мястото - и то вече не е същото. Търновград и Преслав вече не са онези славни столици, които знаем от историята; това са нови градове без минало: Велико Търново - 1963 година, Велики Преслав - 1993 година (последната дата сочи, че преходът с нищо не е променил нагласите). Дали такова неуважение към реалността на миналото има и другаде? Не съм чувал за Великий Лондон, за Великая Атина... Съвсем друго е да изградиш някакъв нов обект и да го именуваш както намериш за добре - така твориш история. Преименуването обаче е агресивен акт, при който властта се поставя над историята.   Не знам какво си мисли бюрократът-патриотар, като го прави. Най-вероятно нищо не мисли, а просто се бори за кариерен растеж. Но ликвидирането на имената ни прави по-бедни, лишава ни от минало. Личното име се различава от нарицателното именно по това, че не е „разбираемо\": то обраства със смисли, превръща се в топос на езика ни, тъй както прави мястото във физическото пространство. С какво например ни е обогатила подмяната на турското „Балкан\" със „Стара планина\" (допускам, че е официализирано след Освобождението). Балканът е глобално понятие - от него идват Балкански полуостров, Балкани, балканци. Вземете само литературната символика, с която е обвеяно това наше, турско име. Появява се сега някой националист и започва да редактира: „Жив е той, жив е, там на Стара планина...\".   Ами защо тогава не изхвърлим и думата „хайдути\", заменяйки я с българската „крадци\" (чакай, вече не съм сигурен коя дума е наша, коя - чужда...). Да преименуваме още гръцката София и турския Бургас. А може би самата Стара Загора идва от руското „за горе\", което означава „зад планината\". Или пък от турското Ески Загра. А какво ли ще стане в тази пуристка еуфория, ако някой стигне до извода, че самото име „българи\" има някакъв чужд, недай Боже тюркски, корен? Неврозата рискува да прерасне в психоза.", "date": "2018.06.05", "title": "Ами ако и думата \"българи\" има чужд корен?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382723-%E2%80%9E%D0%BF%D0%BE-%D0%B3%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82%E2%80%9C-%D0%B2%D0%B5%D1%87%D0%B5-%D0%B3%D0%BE-%D0%BD%D1%8F%D0%BC%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D1%81%D1%82%D0%B0%D0%BD%D0%B0-%D0%B4%D0%B0-%D0%BF%D1%80%D0%BE%D1%89%D0%B0%D0%B2%D0%B0", "text": "Външната политика, която Русия провежда, като цяло се одобрява от обществото в страната. Има обаче една тема, която ядосва руснаците.           Става дума за исторически забележимата черта на руската външна политика – липсата на злопаметност. По този въпрос в Русия обществените настроения се промениха. Преди повече от едно поколение, руското общество се гордееше с това, че Русия не помни злото, готова е „да разбере и прости“, да се притече на помощ на вчерашния си враг, винаги да е отворена за сътрудничество и с това колко много страни и народи на земята са й задължени за своето оцеляване, развитие и благополучие.   След подема на антируските настроения в света в постсъветското време тези промени се изразяват в горчиво-ироничния анекдот за „руските варвари, които нахлували в кишлаци и аули, оставяйки след себе си градове, библиотеки, университети и болници“.     Заради постсъветската русофобия идеите за безвъзмездна помощ и други щедри жестове в полза на други страни не намират широка поддръжка в руското общество. Точно обратното, информацията за изплащани от Русия държавни дългове до скъпоструващи хуманитарни проекти в чужбина предизвикват често глух ропот по адрес на властите, макар че днес тази дейност няма съветския размах, пък и зад нея обикновено стоят напълно прагматични причини, а не „широката руска душа“.   Руското общество много болезнено се отнася към всичките случаи на отстъпление от принципа на взаимноизгодното партньорство, който днес заявява Москва като главен принцип на своята външна политика. При това най-голяма чувствителност по този въпрос се проявява дори не по отношение на „гладуващите народи от Африка“, а за онези „братски народи“, с които Русия е исторически свързана с много тесни връзки. Става дума на първо място за страните от Източна Европа.   В очите на руското общество е много силен контрастът между онова, което Русия направи за тези народи и държавите им за столетия от историята, включително влизайки в ненужни за нея войни за защита на славяните и единоверците, и откровено недружелюбната им политика, която те провеждат при всеки удобен случай, особено през последните 30 години.   При това обществото се безпокои по повод на това, че тези страни могат да използват сантименталните чувства на Москва, като я уговорят за пореден път да се облажат въпреки интересите на Русия.   Тези дни се случи събитие, което много нагледно показа, че тези тревоги са безпочвени, а правителството на Русия помни различните външнополитически ексцесии – помни и действа, като се съобразява с тях.   На 30 май се състоя визитата на българския премиер Борисов в Русия; едва ли у него са останали приятни спомени от нея, тъй като от нейните резултати стана очевидно, че сантименталност и решения на нейната основа от днешния Кремъл едва ли могат да се очакват.   Ставаше дума за подновяване на мащабното двустранно сътрудничество между двете страни и на първо място – за подновяването на проекта за газопровод за България от Русия.   Безусловно българите няма кого да винят, освен самите себе си: преди няколко години те поради демонстрация на евросолидарност със собствените си ръце сринаха строежа на „Южен поток“, при това когато беше готов за реализация. Равносметката е известна – България остана до счупеното корито, а руските газопроводи тръгнаха за Турция и Германия.   Днес правителството на балканската страна открито се разкайва за тогавашните решения и се опитва да реанимира идеята за газопровода. Любопитно е обаче, че демонстративното посипване на главата с пепел явно не направи впечатление на руската страна. Според равносметката от визитата на Борисов в Москва стана известно, че Русия не възразява против удължаването на „Турски поток“ до България. Но позицията на Кремъл днес е обусловена от същите условия, изказани лично от руския президент както пряко, така и във вид на прозрачни намеци, че за въплъщаването на проекта София трябва да приложи сериозни усилия.   За начало Путин нееднократно напомни на българския премиер и към Европа, че за да се реализира тази идея е нужно съгласието и активното сътрудничество на Турция, т.е. София трябва да се договаря не само с Москва и Брюксел, но и с Анкара.   След това руският президент спомена 800-те милиона евро, загубени от „Газпром“ заради срива на „Южен поток“ от България. А доколкото изказаната от Путин фраза „Записахме, че имат загуба, какво да се прави…“ прозрачно обяснява, че Москва нищо не е забравила и действа на базата на миналия опит, а България трябва да помисли как да компенсира понесената от руския газов гигант загуба. Току-виж и проектът по-бързо ще се отмести от мъртвата точка.   Безусловно най-яркият момент от преговорите беше обмяната на реплики между двамата лидери, когато на традиционната – в духа „на братските народи“, риторика българският премиер получи пряк отговор от Путин. Борисов благодари на Русия за това, че не се сърди, а след това добави: „По-големят винаги умее да прощава…“ На което руският президент отговори, че „винаги го смущават разсъжденията кой е по-големият, кой е по-малкият, защото винаги се налага по-големият да плаща…“.   Никога преди това руското правителство не се изказвало толкова открито, като разглежда апелацията към прословутите „братски“ отношения като опит за манипулиране на Русия, със стремеж да се живее на неин гръб.   След прозрачните намеци от страната на Москва последваха посочените условия към българското удължаване на „Турски поток“. Главното е изискването на гаранции за потенциалния енергопроект – от София или от Брюксел.   Руският президент достатъчно ядовито коментира лицемерието на европейските структури, които заявяват, че са нужни равни пазарни условия за всичките доставчици на енергоресурси и при това предоставят допълнителни предимства в условията на неотдавна задействания от Азербайджан „Южен газов коридор“, който е изваден от прословутия Трети енергопакет.   В резултат от визитата на Борисов в Москва се появиха много материали в СМИ със заглавията като „Турски поток“ ще мине през България“, но прессекретарят на руския президент направо заяви, че договорености по доставката на газ няма и не може да има, поради липсата на „определени гаранции от страната на Еврокомисията и от самата България“, като се има предвид миналия опит. Това не означава, че „Турски поток“ в крайна сметка няма да бъде удължен до, България. Това просто означава, че този път на българските власти, ако действително искат това, ще им се наложи много силно да се постараят, и то сами.  ", "date": "2018.06.05", "title": "„По-големия брат“ вече го няма. Русия престана да прощава"}
{"url": "http://www.classa.bg/%D1%81%D0%B2%D1%8F%D1%82/item/382716-%D1%82%D0%B2%D1%8A%D1%80%D0%B4%D1%8F%D1%82,-%D1%87%D0%B5-%D0%B0%D0%BA%D0%BE-%D1%80%D0%B5%D1%88%D0%B8%D1%82%D0%B5-%D1%82%D0%B5%D0%B7%D0%B8-10-%D0%B7%D0%B0%D0%B4%D0%B0%D1%87%D0%B8,-%D0%B2%D0%B0%D1%88%D0%B8%D1%8F%D1%82-iq-%D0%B5-%D0%BD%D0%B0%D0%B4-146", "text": "Ако решите тези 10 задачи, коефициентът ви на интелигентност надхвърля 146, твърдят авторите на въпросните математически задачи, които междувременно станаха истински хит в социалните мрежи. А Вие можете ли да ги решите?             Който реши тези 10 задачи, може да се похвали с коефициент на интелигентност, надхвърлящ 146 - това твърдят от популярната онлайн-игра CodyCross, която забавлява публиката с различни загадки, главоблъсканици и тестове.   Журналисти от германския „Ди Велт\" взимат под лупа твърдението на CodyCross. „Чиста глупост\" - категорични са те по адрес на обещанието, че ще бъдете възнаградени с IQ от поне 146, ако решите въпросните задачи. И са прави, както показа наш, непредставителен редакционен експеримент.     Вярно, някои от уравненията не са толкова лесни, но едва ли ще затруднят човек с нормално гимназиално образование. Дали обаче днешните млади хора - покрай компютрите и смартфоните - не са изгубили умението да смятат?     Нека да видим. Предлагаме Ви десетте задачи от CodyCross, които междувременно станаха хит в социалните мрежи и намериха място дори в сериозни медии.   Първа задача:   2X - 8 = -X + 1   Възможни отговори: Х = -3; X = 3; X = 12; X = 9   ***** Втора задача:   12:2.(5-2) = X   Възможни отговори: Х = 6; X = 2; X = 18; X = 12   *****   Трета задача:   X + 5 < 0   Възможни отговори: X < -5; X > -5; Х > 5; X > 0   *****   Четвърта задача:   Превърнете ¼ в десетична дроб.   Възможни отговори: 0,25; 0,20; 0,4; 0,40   *****   Пета задача:   Превърнете 120% в десетична дроб. Възможни отговори: 12; 0,12; 120; 1,2   *****   Шеста задача (която, според CodyCross, досега са решили само 2% от участниците):   Превърнете 123,45 в процент.   Възможни отговори: 123,45%; 12345%; 1,2345%; 12,345%   *****   Седма задача:   Кое от тези числа може да се раздели на 9 без остатък? (Но без да използвате калкулатор.) 972; 300; 372; 600   *****   Осма задача:   X + 2 > 5 Възможни отговори: Х > -3; X > 3; X < 3; X < -3   *****   Девета задача: 24:4.(8:4) = X   Възможни отговори: Х = 3; X = 12; X = 8; X = 4   *****   Десета задача: 23 + 17X + 3 = 13X + 46 + 3X   Възможни отговори: Х = 23; X = 20; X = -20; X = -23   Справихте ли се?", "date": "2018.06.05", "title": "Твърдят, че ако решите тези 10 задачи, Вашият IQ е над 146"}
{"url": "http://www.classa.bg/%D1%81%D0%B2%D1%8F%D1%82/item/382717-%D0%B8%D0%B7%D0%BC%D1%8A%D1%87%D0%B2%D0%B0%D1%85%D0%B0-%D0%BC%D0%B5-11-%D0%BC%D0%B5%D1%81%D0%B5%D1%86%D0%B0", "text": "\"Отведоха ме в Бангладеш и ме омъжиха за човек, който беше два пъти по-възрастен от мен\" – това е историята на Руби от Англия, жертва на принудителен брак. Годишно британската полиция разследва 1000 подобни случая.             Великобритания е смятана за лидер в борбата срещу принудителните бракове. Един от добрите примери в това отношение е \"Карма Нирвана\". Телефоните в тази организация звънят средно на всеки 14 минути. На година сътрудниците ѝ отговарят на около 9000 обаждания. Офисът на организацията се намира в едно от предградията на Лийдс, но в него постъпват обаждания от цялата страна. А понякога дори и от чужбина - например от Индия, Пакистан, Иран или Румъния. На входната врата няма никакви указателни табелки. От съображения за сигурност адресът на организацията се дава само на хора, които са си уговорили час със сътрудниците.     Онези, които звънят на горещата линия, са предимно млади хора, нуждещи се от помощ - за себе си или за близък човек: сестра, приятелка, съседка. \"Драмата на тези млади хора обикновено започва с разногласия и размяната на остри реплики вътре в семейството - заради това, че водят прекалено западен начин на живот или пък че дружат с момчета\", разказва ръководителката на инициативата Прия Манота. \"Много често семейството се намесва и започва да упражнява контрол.\" \"Изнасилваха ме групово\"   Такъв е случаят с Руби. Тя била на 14 години, когато сестра ѝ избягала с приятеля си. Навремето родителите ѝ се зарекли да не допуснат това да се случи и с Руби. \"Отведоха ме в Бангладеш и ме омъжиха за човек, който беше два пъти по-възрастен от мен\", разказва момичето. То останало 11 месеца в азиатската страна. \"Измъчваха ме почти една година, постоянно ме изнасилваха - групово\", допълва тя. Родителите ѝ казали, че ако иска да се върне във Великобритания, трябва да забременее. Така и станало. На британска земя обаче момичето се опитало да сложи край на живота си. И едва тогава в случая се намесили лекари. А всъщност властите трябвало да реагират много по-рано. Те са имали информация, че родителите на Руби са склонни да упражняват домашно насилие.   \"Карма Нирвана\" помага не само на засегнатите. От организацията съветват и лекари, социални работници и учители как да тълкуват правилно признаците. \"Изготвили сме дори специален списък с примери, който помага на органите на реда да преценяват по-добре дали зад даден случай може да се крие и нещо повече\", казва Наташа Рату от организацията. Например, ако в случай на нарушаване на обществения ред са замесени две враждуващи семейства, е твърде възможно зад това да се крие принудителен брак. Или пък, ако някое момиче започне да извършва кражби, също не е изключено да е едновременно и жертва - да е избягала от семейството си, защото е била в безизходица.   Великобритания може да се похвали с най-добрите правни рамки в Европа, що се отнася до борбата срещу принудителните бракове: от 2008 там действа закон за защита на потърпевшите, а от 2014 принуждаването към брак се третира като престъпление. Оттогава годишно полицията разследва по над хиляда такива случая. Дотук обаче само три са завършили с присъди, два от които - през последните две седмици.   Наташа Рату много разчита на ефекта от тези присъди. \"Те излъчват важно послание - също и към извършителите, които трябва да си дадат сметка, че ако принуждават някого да се омъжва насила, това няма да остане без последици\", казва тя.   Лъжицата в бельото: последно спасение   \"Някои от потърпевшите, които се обръщат за помощ към \"Карма Нирвана\", възприемат принудителните бракове като част от техните традиции, а не като престъпление\", разказва Прия Манота. \"Те смятат, че трябва да се подчиняват безропотно на семейството си, както и че не могат да отказват, когато ги женят принудително.\" Затова на такива жени най-напред трябва да им бъде обяснено, че един сключен против желанието им брак не може да бъде част от тяхната култура или традиции.   Обикновено жертвите нямат възможност да потърсят помощ, защото често им отнемат мобилните телефони или пък те биват изкъсо следени от членове на семейството - дори на летището, когато са на път към бъдещия им жених. В такива случаи от \"Карма Нирвана\" съветват потърпевшите жени да пъхнат тайно лъжица в бельото си, която няма как да остане незабелязана при проверката със, скенера.    Така жената ще бъде отведена за допълнителна проверка - без своите придружители, и ще има възможност да алармира властите, че всъщност я извеждат насилствено от страната с цел сключване на принудителен брак.", "date": "2018.06.05", "title": "\"Измъчваха ме 11 месеца\""}
{"url": "http://www.classa.bg/%D1%81%D0%B2%D1%8F%D1%82/item/382710-%D0%B2%D1%81%D0%B8%D1%87%D0%BA%D0%BE-%D1%89%D0%B5-%D1%81%D0%B5-%D0%BE%D0%BF%D1%80%D0%B0%D0%B2%D0%B8-%D0%B6%D0%B8%D1%82%D0%B5%D0%B9%D1%81%D0%BA%D0%B0%D1%82%D0%B0-%D1%84%D0%B8%D0%BB%D0%BE%D1%81%D0%BE%D1%84%D0%B8%D1%8F-%D0%BD%D0%B0-%D0%B8%D1%81%D0%BB%D0%B0%D0%BD%D0%B4%D1%86%D0%B8%D1%82%D0%B5", "text": "Ако Исландия трябваше да има национален девиз, то това най-вероятно щеше да е \"petta reddast\" или грубо преведено \"Накрая всичко ще се оправи\".   Можете например да вземете пример от самите исландци и да обиколите Западните фиорди с автомобил под наем. В края на септември пътищата са почти празни, което обаче е проблем, ако закъсате някъде с колата.   Но когато се обадите в компанията, от която сте наели колата, е много възможно отговорът да ви остави в дълбока почуда - \"petta reddast\".   Репликата не означава \"Не ме е грижа за твоите проблеми\" или \"Не ми се плаща, за да помагам на такива като теб\". Изречението значи \"Накрая всичко ще се оправи\" и изразява дълбокото вярване, че нещата ще се наредят по един или друг начин. Фразата обобщава цяла една философия, по която исландците гледат на живота - спокойно и с доза чувство за хумор.     Това не е просто израз, който ще чувате често, а настроение, което почти се усеща във въздуха. Използва се в редица случаи - за да повдигнете настроението на събеседника си, да му предложите подкрепа или просто ако не знаете какво друго да кажете в конкретната ситуация. Настроенията са много, но посланието е едно.     На пръв поглед тази философия изглежда странно на място, на което нещата често не вървят особено гладко. От заселването на острова през VIII - IX-ти век до ден-днешен Исландия преминава през времена, в които \"petta reddast\" не сработва. Зимите там са дълги и сурови и често водят до глад и дълги периоди на бедност.   По време на вулканично изригване през 1783-а загива 20% от населението и 80% от селскостопанските животни. Бурите нерядко помитат откритите лодки, използвани за риболов. Според статистиките до XVIII-ти век 30% от бебетата са умирали, преди да навършат годинка.   Исландия е била и донякъде все още е изключително трудно място за живеене, на което природата има последната дума при оцеляването.   Докато в момента страната е една от най-технически напредналите с безжичен интернет почти навсякъде, само допреди 80 години голяма част от населението живее в колиби от пръст и слама. Преди 45 години изригва вулканът Елдфел, наричан \"исландския Помпей\". Изригването унищожава 400 сгради и принуждава над 5000 души да се евакуират.   Но дори и в дни без такива ужасяващо бедствия, Исландия зависи от природата. Островът живее и дори диша по начин, по който малко други места го правят - кратерите на вулканите бълват пепел и горещ въздух, горещите извори бълбукат, гейзерите разпръскват вряла вода.   Държавата се намира на разлома между северноамериканската и евразийската тектонични плочи. На седмица обикновено биват регистрирани около 500 леки земетресения.   Климатът е също толкова променлив, колкото и земята на Исландия. Силни бури могат да се извият и по средата на топъл летен ден, а през зимата слънцето грее само за няколко часа на ден.   Случва се да завали сняг през август, което принуждава земеделците спешно да прибират животните си от пасищата. Изригванията на вулканите понякога спират полетите за дни напред, както беше с Ейяфятлайокутъл.   Може би на фона на това не е толкова учудващо, че исландците, свикнали да оставят всичко на благоразположението на природата, са се научили да се надяват на най-доброто. \"Petta reddast\" не означава, че исландците се предават, а че ще се опитат да извлекат най-доброто от това, което им бива поднесено.   Фразата изглежда още по-разбираема като се има предвид, че първите заселници на острова не са били безстрашните викинги, а норвежки фермери, бягащи от властта на крал Харалд I Прекраснокосия. Трудно е да си представим как тези хора са предприели опасното пътуване към Исландия без карта или някакъв вид навигация, но с много сляпа вярва в бъдещето.   Това мислене се е запазило непоклатимо и до днес. Понякога то помага, понякога надеждите биват предадени, но това не спира исландците да опитват и да продължават напред.   И в много случаи исландците успяват да направят невъзможното възможно. Те превърнаха изригването на вулкана с непроизносимо име от 2010-а в PR-възможности, което направи страната желана туристическа дестинация.   А през 2017-а Исландия изуми спортния свят като се класира за Европейското футболно първенство. Година по-рано Исландия стига до четвъртфинали срещу Франция на Евро 2016. И въпреки че имаха много малък шанс да спечелят, около 8% от исландците пътуват до Париж, за да гледат мача.   При анкета от 2017-а на Университета в Рейкявик повече от половината запитани казват, че \"petta reddast\" е основният принцип, по който живеят. В крайна сметка исландците показват, че могат да оцеляват въпреки, несгодите. Така че явно накрая нещата наистина се нареждат...", "date": "2018.06.05", "title": "\"Всичко ще се оправи\" - житейската философия на исландците"}
{"url": "http://www.classa.bg/%D1%81%D0%B2%D1%8F%D1%82/item/382711-%D1%81%D0%B0%D1%89-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-4-%D0%BF%D1%80%D0%B8%D0%BD%D1%86%D0%B8%D0%BF%D0%B0-%D0%B7%D0%B0-%D1%81%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D0%BA%D0%B8%D1%82%D0%B0%D0%B9", "text": "Министърът на отбраната на САЩ Джеймс Матис представи в събота в Сингапур “новата стратегия на САЩ в Индийско-тихоокеанския регион”.   Като единствен противник на Америка в този регион е назован Китай, който по мнението на министъра следва политика на “сплашване и милитаризация”. Той съобщи, че за наказание САЩ “отлъчват” Пекин от международните военни учения RIMPAC, в които китайският флот взе участие през 2012 и 2014 г. От сега нататък Вашингтон преминава към политика на сдържане на Китай в региона и ще помогне на съюзниците си да увеличат своя флот, за да могат те също да противостоят по-добре на Китай.   “Миналата година дойдох тук, за да слушам”, заяви Джеймс Матис в изказване пред аудиторията на Диалога “Шангри Ла”, най-авторитетния форум за сигурност в Азиатско-тихоокеанския регион (АТР) и добави:”Днес дойдох тук, за да обявя всеобхватната стратегия на администрацията на Доналд Тръмп в Индийско-тихоокеанския регион”. По думите на господин Матис тази стратегия е насочена към създаване на “свободен и открит Индийско-тихоокеански регион”, изграден върху “общност на ценности” и обединен от “обща съдба”.   Последното изказване отправя открито предизвикателство към настоящия лидер на Китай Си Цзинпин, чиято инициатива “Един пояс - един път” също предвижда “изграждане на общност с обща съдба”, преди всичко между Китай и страните от Югоизточна Азия. За това, че американската и китайската “съдба” на региона са несъвместими, министърът на отбраната на САЩ обясни веднага, обвинявайки Китай в милитаризация на Южнокитайско море (ЮКМ).   Стратегията на Китай в ЮКМ влиза в остро противоречия с откритостта, която ние насърчаваме в този регион”, заяви Джеймс Матис и допълни:”Въпреки изказванията на китайското ръководство разполагането на многобройни въоръжения на изкуствени острови в ЮКМ е предназначено за военно сплашване и принуда на страните от региона”. Министърът също така обвини лидера на Китай в нарушаване на уж даденото от него през 2015 г. във Вашингтон обещание да не разполага въоръжения на островите Спратли.   За наказание САЩ оттеглят “поканата към китайския флот да вземе участие в ученията RIMPAC”, тъй като поведението на Китай е “несъвместимо с принципите и задачите” на тези учения. Напомняме, че RIMPAC са най-големите в света военноморски учения на САЩ и техните съюзници, организирани веднъж на две години от 2010 г. През 2014 г. като на наблюдател в тях за първи път взе участие Русия, а през 2014 и 2016 г. Китай.   Американският министър направи уговорка, че “не принуждава нито една страна да избира между САЩ и Китай”, тъй като “приятелите на постъпват така”.   “Китай играе важна роля в развитието на международната система”, съобщи той и добави:”САЩ продължават да се придържат към конструктивен и насочен към резултати подход в отношенията с Китай, сътрудничейки, където е възможно, и решително противопоставяйки се там, където е необходимо”.   Сред принципите на стратегията на САЩ в Индийско-тихоокеанския регион (Вашингтон премина към този термин вместо обичайния АТР, за да получи подкрепата на Индия в противоборството с Китай) Джеймс Матис изброи четири. Първо, Вашингтон възнамерява да помага на своите съюзници да увеличават военноморските сили, за да могат те да “защитават морските си граници”. Второ, американският флот ще засилва оперативната си съвместимост с флотите на съюзниците, а също ще увеличи продажбата на оръжие за тях.   Трето, Вашингтон ще допринася за укрепването сред неговите съюзници на “върховенството на закона, гражданското общество и прозрачността на управлението”, за да “извади наяве зловредното влияние” на чужди държави. Четвърто, САЩ възнамеряват да насърчават в региона “икономическото развитие, двигател на което ще бъде частният сектор”.   Всички тези четири принципа явно са изградени като антитеза на китайската политика в региона. “Да защитават морските граници” страните от Югоизточна Азия могат само от Китай, той пък, според неотдавнашни изказвания на представители на САЩ, Австралия и Нова Зеландия, упражнява “зловредно влияние” върху политиката и гражданското общество на САЩ и техните съюзници.”Икономическото развитие”, което по думите на господин Матис, предполага опора върху частния бизнес, “укрепването на американските институти за развитие” и “признаване на потребностите на Азия от инфраструктура”, съвсем пряко отправя предизвикателство към китайската инфраструктурна инициатива “Един пояс - един път”, основни проводници на която са държавните банки и компании на Китай.   По думите на ръководителя на азиатската програма на Московския център “Карнеги” Александър Габуев, присъствал на изказването на Джеймс Матис, дипломатите и военните от страните от региона оцениха изказването на американския министър позитивно. “За първи път от много години, включително при управлението на Барак Обама, зад речта на шефа на министерството на отбраната на САЩ прозира цяла стратегия”, съобщи за “Комерсант” господин Габуев и допълни:”Особено в момент, когато вярата в САЩ и стратегическото мислене на екипа на Тръмп в региона е близка до нулата, и когато Китай все повече укрепва своите позиции”.   Очаквано Пекин разкритикува изказването на господин Матис. “Всякакви безотговорни коментари от други страни са неприемливи”, заяви изказалият се на същия форум адмирал Хъ Лей и добави:”Действията на Пекин в Южнокитайско море са насочени към отразяване на възможни нашествия. Можеш да разполагаш армия и въоръжение дотогава, докато го правиш на своя, територия”.    Напомняме, че Китай има претенции върху цялата акватория на Южнокитайско море, конфронтирайки се по този въпрос с четири други страни от региона. През последните години, въпреки протестите на САЩ и своите опоненти от Югоизточна Азия, Пекин активно изгражда в ЮКМ изкуствени острови, където строи военни обекти и разполага оръжия.", "date": "2018.06.05", "title": "САЩ представят 4 принципа за сдържане на Китай"}
{"url": "http://www.classa.bg/%D1%81%D0%B2%D1%8F%D1%82/item/382712-%D0%BE,-%D0%BA%D0%BE%D0%BB%D0%BA%D0%BE-%D0%B3%D0%BB%D1%83%D0%BF%D0%B0%D0%B2%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%82%D0%B2%D1%8A%D1%80%D0%B4%D0%B5-%D1%81%D0%BC%D0%B0%D1%85%D0%BD%D0%B0%D1%82%D0%B0", "text": "    Моята редовна коментарна статия утре ще е за здравеопазването, но аз почувствах, че трябва да си кажа мнението за тази идиотщина, при това не само в Туитър.   Официалното - и правно - обяснение на митата върху стоманата и алуминия е националната сигурност. Това е очевидно измамна обосновка поради факта, че основните преки жертви са демократични съюзници. Тръмп и компания, както може да се предположи, обаче най-спокойно ни казват лъжи за икономическата политика, тъй като правят това за всичко. Те ще възприемат митата като съвсем честна игра, ако тази политика осигури работни места, с които Тръмп ще може да се похвали. Ще стане ли това?   Точно тук обстоятелството, че съм професионален икономист, ми причинява малко затруднения. Верният отговор за влиянието на търговската политика за създаването и закриването на работни места, без значение за колко добра или лоша е смятана тя, всъщност е нула.   Защо? Управлението за федерален резерв (УФР) на САЩ сега повишава постепенно лихвените проценти, защото приема, че в страната повече или по-малко има пълна заетост. Дори митата да водеха до икономически растеж, тогава УФР просто щеше да увеличава лихвите по-бързо, което на свой ред би изтласквало работни места в други сектори: строителството би пострадало от покачващите се лихвени проценти, доларът би поскъпнал, правейки американската промишленост по-малко конкурентоспособна, и т. н. Така че цялата ми професионална подготовка ме кара да отхвърлям въпроса за работните места като неоснователен.   Мисля обаче, че това е случай, при който макроикономиката, макар да мисля, че е права, възпрепятства полезните дебати. Искаме да знаем дали търговската война на Тръмп ще създаде или закрие работни места при константна парична политика, при все че знаем, че тя няма да е постоянна величина.   И отговорът, почти със сигурност, е, че търговската война всъщност ще бъде убиец, а не създател, на работни места, по две причини. Първо, Тръмп налага мита на междинни стоки - такива, които се използват за производството на други продукти, някои от които трябва да се конкурират на световните пазари. Най-явно, разходите по производството на автомобилите и други трайни промишлени изделия ще се увеличат, което ще намали техните продажби; и каквото и да бъде повишението на заетостта в производството на метали, то ще бъде неутрализирано от загубите на работни места в секторите надолу по веригата.   Простата сметка показва, че е крайно вероятно дори този пряк ефект да се отрази отрицателно на заетостта.   Второ, други страни ще предприемат ответни мерки срещу американския износ, което ще струва работни места във всички сектори - от мотоциклетите до надениците.   В някои отношения тази ситуация ми напомня за митата върху стоманата, наложени от президента Джордж Буш-младши. Те се дължаха отчасти на арогантност: администрацията на Буш възприемаше Америка като неоспоримата суперсила в света, каквито и бяхме във военен план; тя обаче не разбра, че ние съвсем не бяхме също толкова доминиращи в икономиката и търговията, и имахме много за губене от един търговски конфликт. Администрацията на Буш набързо получи урок от гневния Европейския съюз и отстъпи.   В случая с Тръмп мисля, че е налице различен вид илюзия: той си въобразява, че тъй като ние имаме търговски дефицит с редица страни, нямаме кой знае какво да губим, и останалата част от света ще се подчини скоро на волята му. Той обаче греши, поне по четири причини.   Първо, въпреки че изнасяме по-малко, отколкото внасяме, ние все пак имаме голям износ; едни ответни търговски мерки ще навредят на много американски работници (и особено на фермерите), доста от които гласуваха за Тръмп и сега ще се почувстват предадени.   Второ, съвременната търговия е сложна - страните не просто продават крайни продукти една на друга, а става въпрос за комплексни вериги на стойност, които търговската война на Тръмп ще наруши. Много американци ще се окажат губещи, дори да не са пряко заети в производството на износни стоки.   Трето, ако ескалира по-нататък, търговската война ще повиши потребителските цени. В момент, когато Тръмп отчаяно се опитва да убеди обикновените семейства, че са спечелили нещо от неговите данъчни намаления, няма да е необходимо кой знае какво, за да бъдат заличени тези, колкото и малки да са, печалби.   Най-накрая - и мисля, че е наистина важно - ние си имаме работа с реални страни, предимно демокрации. Реалните страни имат реална политика; те имат гордост; и избирателите в тях наистина не харесват Тръмп. Това означава, че дори техните лидери да искат да направят отстъпки, избирателите вероятно няма да го позволят.   Нека разгледаме случая с Канада - малка, кротка страна, която може да пострада тежко от една търговска война с гигантския си съсед. Възможно е да си помислите, че това ще направи канадците много по-податливи на сплашване от Европейския съюз, който е също толкова икономическа суперсила, колкото и ние. Само че дори правителството на канадския премиер Джъстин Трюдо да бе склонно да отстъпи (досега канадските лидери като министъра на външните работи Кристия Фрийланд звучат по-гневно от когато и да било), те ще се изправят пред мощна ответна реакция на канадските гласоподаватели на всичко, което би изглеждало като капитулация пред подлия кавгаджия отсреща.   Така че това е изпадане в един изключително глупав икономически, конфликт. При това ситуацията в тази търговска война по всяка вероятност няма да се развие непременно в полза на Тръмп.    ", "date": "2018.06.05", "title": "О, колко глупава търговска война (твърде смахната)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382713-%D0%B4%D0%B5%D1%80-%D1%89%D0%B0%D0%BD%D0%B4%D0%B0%D1%80%D1%82-%D1%80%D1%83%D1%81%D0%B8%D1%8F-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D0%B8%D0%B7%D0%BF%D1%83%D1%81%D0%BA%D0%B0%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Големият брат от другия бряг на Черно море никога не е изпускал България от сферата си на влияние, пише австрийският \"Дер Щандарт\" и изброява белезите на една зависимост, която продължава вече десетилетия.           \"Те си имат собствено товарно пристанище, хиляди паметници и дори държавен глава, който цял живот е летял руски изтребители. Инвестират тук толкова много, колкото в никоя друга източноевропейска страна (с изключение на Беларус), държат в джоба си поне четири от петте фракции в Народното събрание, а повечето възрастни хора в тази страна направо си припадат по тях. Да, руснаците са стъпили здраво в България. Поне 400 хиляди от тях притежават имоти по българското Черноморие, в планинските курорти или в столицата София. България е портата на Русия към ЕС\" - така започва статия на австрийския \"Дер Щандарт\", озаглавена \"Българската привързаност към големия брат Русия\". Българите и Големият брат   Авторът Маркус Бернат пише, че макар от 2004 България да членува в НАТО, а от 2007 да е част и от ЕС, Големият брат от другия бряг на Черно море никога не е изпускал страната от сферата си на влияние.\"Всяка информация, която се обсъжда в София, няма как до три часа да не бъде на бюрото на Владимир Путин\", е цитиран да казва бившият правосъден министър и лидер на партия \"Да, България\" Христо Иванов. По неговите думи, политическата сцена в България се дели не на ляво и дясно, а на проевропейски и проруски лагери.     Енергийният сектор е най-важното стратегическо и икономическо поле за действие на руснаците в България. \"Газпром\" покрива нуждите на страната от природен газ, а \"Лукойл\" доставя нефт през собственото си пристанище в Бургас. И след като го преработи в гориво, го продава в собствената си верига от бензиностанции в цялата страна. \"Росатом\" пък планира изграждането на следващата атомна електроцентрала в България. Този проект ту напредва (когато социалистите от БСП дойдат на власт), ту буксува (когато управлява дясноцентристката партия на Бойко Борисов), пише авторът на статията.   Самият Борисов маневрира доста предпазливо между Брюксел и Москва. Твърди се, че повечето български политици имат бизнес интереси с Русия, но симпатиите за Путин сред широки слоеве от българското население са политически капитал, който се опитват да осребрят както социалистите, така и националистите, коментира австрийският журналист и продължава:   \"Докато несгодите обикновено се приписват на Запада и на прехода към дивия капитализъм, в колективното съзнание на българите Русия си остава Големият брат, помогнал им да се освободят от турско владичество и да положат основите на бъдещата си независимост. После, в годините на социализма, България живееше в икономическа симбиоза със Съветския съюз, а днес българите виждат в Путин лидера, който не се церемони с Брюксел и Вашингтон. Ново сближаване   В България Москва може да разчита на социалистите от БСП, на партията на бизнесмените ДПС и на нейния олигарх Делян Пеевски, на дясноекстремистката партия \"Атака\" и на популистката формация на бизнесмена Веселин Марешки, който иска да организира референдум за излизането на България от НАТО.   А фактът, че премиерът Бойко Борисов не подкрепи новите западни санкции срещу Русия заради отравянето на Сергей Скрипал, със сигурност истински е зарадвал, Кремъл.    С други думи: двустранните отношения отново набират скорост, а разногласията от 2014 около замразяването на проекта \"Южен поток\" очевидно са забравени\", пише в заключение австрийският журналист Маркус Бернат.", "date": "2018.06.05", "title": "\"Дер Щандарт\": Русия никога не е изпускала България"}
{"url": "http://www.classa.bg/%D1%81%D0%B2%D1%8F%D1%82/item/382714-%D1%85%D0%BE%D1%80%D0%B0%D1%82%D0%B0-%D1%81-%D1%82%D1%83%D1%80%D1%81%D0%BA%D0%B8-%D0%BA%D0%BE%D1%80%D0%B5%D0%BD%D0%B8-%D0%B4%D0%B0-%D1%81%D0%BF%D0%B0%D0%B7%D0%B2%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%B0-%D0%BF%D1%83%D1%82%D0%B8%D0%BD", "text": "Хората с турски корени в Австрия трябвало да се напаснат към европейските ценности, призовава вицеканцлерът Щрахе. Но какво разбира той под \"европейски ценности\"? И защо този призив не важи и за Путин? Коментар на ФАЦ.           Да положат клетва за вярност към европейските ценности - австрийският вицеканцлер Ханс-Кристиан Щрахе обича да призовава хората с турски произход в Австрия да сторят тъкмо това, а който не желаел, щял да си носи последствията.   По адрес на руския президент Владимир Путин обаче Щрахе никога не отправя подобни призиви. Да, такова сравнение е малко тромаво, защото Путин все пак не е гражданин на Австрия. Но пък от доста време грубо нарушава всичко онова, което Щрахе навярно разбира под \"европейски ценности\". И тези нарушения, извършвани от Путин и неговите сподвижници, така и си остават без последствия.     При добро желание за този факт могат да се намерят реално-политически и икономически аргументи. И навярно тъкмо те през пролетта на 2014 година окуражиха Путин да предприеме онези действия, заради които ЕС му наложи санкции. Сега Щрахе призовава за отмяна на санкциите, макар че Москва дори не си е мръднала пръста за някаква нормализация на, отношенията.   Но може би Щрахе смята, че агресията срещу съседни страни влиза в списъка на европейските ценности?    ", "date": "2018.06.05", "title": "Хората с турски корени да спазват европейските ценности. А Путин?"}
{"url": "http://www.classa.bg/%D1%81%D0%B2%D1%8F%D1%82/item/382715-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%86%D0%B8", "text": "Прилича на ваканционно селище, но не е. В тези спретнати къщурки живеят бездомни шотландци. Те могат да останат в т.нар. село на бездомниците, докато си стъпят на краката. Но най-много за 18 месеца.  Вижте снимките:   \"Social Bite Village\": почти като ваканционно селище   Малки, но стабилни   Всичко необходимо за нормален живот   Дърво, дърво, дърво   Топло и уютно   Собствен дом. Но само временно.   Докато си стъпят на краката   Борецът срещу бездомничеството", "date": "2018.06.05", "title": "Специално за бездомници."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382708-%D0%BD%D0%B5-%D0%BC%D1%83-%D0%BF%D1%80%D0%B0%D0%B2%D0%B5%D1%82%D0%B5-%D1%82%D0%B5%D0%B7%D0%B8-%D0%BD%D0%B5%D1%89%D0%B0", "text": "Мъжете не са като жените и нещата, които нежният пол харесва в леглото, понякога са непонятни за тях. А понякога дори предизвикват силно възмущение и водят до бягство.   Списъкът с грешките, които дамите допускат, е доста типичен. Причините също са ясни:   Страстна целувка   Струва ви се, че страстна целувка като от романтичните филми не може да го възбуди. Но не всички мъже обичат прекалено развратни целувки. Голяма част от тях не обичат, когато жената буквално дъвче устните им.   Хапане   Хапейки гаджето си, вие се представяте като страстен хищник. Но бъдете внимателни! Мъжете са много по-чувствителни към болката от жените. Разбира се, понякога лекото ухапване разпалва сексуалната игра. Но със сигурност не е нужно да му хапете настървено зърната в порив на страст. Галете го, целувайте го нежно и го не спирайте да го ласкаете – това са неща, които със сигурност ще му харесат.   Сухи техники   Ръчните техники са сред най-сигурните методи да му доставите незабравими сексуални преживявания. Но много жени забравят едно важно правило: не трябва да му правите масаж на члена на „сухо”. Това не му доставя никакво удоволствие. Винаги използвайте някакъв лубрикант.   Монотонност   Истината е, че в ствола на члена няма толкова ерогенни зони, затова да го милвате само там и да очаквате, че ще получи оргазъм, е безсмислено. Същото важи и когато движите ръката си нагоре-надолу по члена му с една и съща сила. Всичко това не е за оргазъм.   Прекомерна стимулация   Най-чувствителното място е главичката на члена. Затова трябва да бъдете много внимателни с нея, особено преди оргазъм. За нищо на света не засилвайте натиска, не ускорявайте темпото и не я закачайте със зъби при орални ласки.   Стимулиране на уретата   Много жени са уверени, че оралният секс 100% ще се хареса на партньора им. Но в действителност движенията с език по главичката и областта на уретата не се харесват на всички. Ако искате да разнообразите любовната игра точно с тези неща, го направете постепенно. И задължително следете реакциите на партньора си.   Докосване на скротума   Тестисите са едно от най-чувствителното място при мъжете. Именно с тях жените допускат най-много грешки. Ако не искате партньорът ви да ви зареже, не е нужно да подлагате тази област на силен натиск. И между другото, върху тях има точка, която в случай на силен натиск, кара члена да спадне. Едва ли това ще е приятна изненада и за двама ви.   Жената да е отзад   Стимулирането на ануса и на простатата могат да му донесат най-големия оргазъм. Въпреки това не всички мъже са готови на такива експерименти. Можете да изпробвате нещо такова, само ако партньорът ви е пред оргазъм. В противен случай той може да го разчете като опит за покушение над честта си.   Букет от ласки по време на един акт   Колкото по-различни неща има в секса, толкова по-добре, смятат много жени. Това обаче е много погрешно. Пренасищането на половия акт с различни техники и прийоми не го прави запомнящ се. Така само ще изтощите партньора си и себе си физически и емоционално.     И никога не забравяйте, че мъжете обожават да гледат женското лице. Затова трябва непрекъснато да следите мимиките си. Прекалената съсредоточеност убива еротиката.", "date": "2018.06.05", "title": "Не му правете тези неща..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382709-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D1%8E%D0%BD%D0%B8", "text": "ОВЕН ( 21 март - 20 април ) Не се препоръчва да се включвате в разговори, които първоначално водят до неприятни слухове. Бъдете честни не само със себе си, но и с другите. Днес, ще сте през цялото време в движение, ще говорите с хора и ще се грижите за по-възрастните членове на семейството. От любимия, не трябва да скривате чувствата си, ако искате връзката да продължи. ТЕЛЕЦ ( 21 април - 21 май )  Ще действате по инстинкт, без да слушате съветите на приятели и роднини. Така че, не се оплаквайте по-късно, ако не успеете в нещо. Бъдете по-коректни в разговор шефа, само така, ще получете това, което искате. За финансови инвестиции, може да избере втората половина на деня. Ще спечелите, ако обмисляте всички подробности. БЛИЗНАЦИ ( 22 май - 21 Юни ) Очаква ви успех в работата. Може би увеличение на заплатите и нов по-висок пост. Толкова дълго сте се стремили към това, че днес за вас, ще бъде празник. В личната сфера, желанията ви ще се сбъднат, ако не се подадете на флирт с противоположния пол. Вечерта за приятелите си, ще се окажете незаменими.   РАК ( 22 юни - 23 юли ) Може да получите толкова голяма сума пари, че да решите да изкупите всички стоки в магазина. Не забравяйте, че такива дни не се случват често, така че, няма да е зле да спестите нещо. В личната сфера, ще почувствате прилив на сили и вдъхновение, но в работата се очаква осезаем спад. Вечерта обърнете внимание, на възрастните си роднини. ЛЪВ ( 24 юли - 23 август ) Очаква ви активна работа, резултата от която, ще ви удовлетвори. Но ако не сте готови да поемете нови проекти, кажете на шефа си за това. Вашите близки се нуждаят от подкрепа, така че не ги оставяйте сами. Тайните замисли в любовта, ще започнат да се реализират, което вече води до сериозни и официални отношения. ДЕВА ( 24-ти август - 23 септември ) Не трябва да копаете в миналото, на своя възлюбен. Ако стигнете до там, където не трябва, скоро ще бъдете зад борда на кораба, наречен \"Любов\". На работното място, всичко ще е наред, парите сами ще идват при вас, а здравето ще е отлично. Но от пътувания с кола, по-добре се откажете. ВЕЗНИ( 24 септември - 23 октомври) Не се препоръчва, рязко да променяте курса, ако сте го избрали заедно с близък човек. В любовта, човек трябва да търси компромис и да не използва критиката като \"оръжие\". Ясни изчисления, ще са необходими във финансовите въпроси. Ако се опитвате да спестите пари за пътуване и почивка, тогава е по-добре да ги вложите в личната си сметка.   СКОРПИОН ( 24 октомври - 22 Ноември ) Трябва да се замислите сериозно и да прецените всичко, ако работата и финансите ви, са заложени на карта. Разсеяността и решителността, могат да ви навредят дори повече, отколкото безгрижността по важни въпроси. Благоприятен ден за промяна на имиджа, медицински преглед и лечение. Вечерта е възможна романтична среща.   СТРЕЛЕЦ ( 23 Ноември - 21 Декември ) Препоръчва се, да спрете за малко полета на фантазията си, докато нещата не се превърнат в реалност. Всъщност, половината от тях нямат нищо общо, както с вашите способности, така и с мъдрите решения. В любовната сфера, ще трябва да се конкурирате със съперници, за да спечелите сърцето на онзи, когото обичате. Само не се вълнувайте, без причина. КОЗИРОГ (22 Декември - 20 януари ) Не прибързвайте, както в работата си, така и във финансите. Ако бързате-ще станете за смях! В интимен план, всичко ще е наред. Основното е, че избраникът ви, ще бъде с вас на същата вълна. Настъпателна позиция, ще ви трябва при комуникацията с приятели, които, ще ви водят по свой път. Отървете се от негатива, с помощта на йога.  ВОДОЛЕЙ ( 21 януари -  19  февруари ) Очаква ви не лек ден, ако започнете да избързвате и насилвате нещата. Важните задачи, отложете, така че да не пречат, да анализирате новите проекти. Този ден е подходящ за строги икономии, а не за безразсъдни разходи и малки покупки. Въпреки това, ако близки хора, ви искат заем, не отказвайте. Ще ви върнат всичко, с лихвата.   РИБИ ( 20 февруари - 20 март ) Ще постигнете зашеметяващ успех в работата, което ще предизвика завист в някои колеги. Животът по график не е за вас, затова действайте спонтанно. Особено в любовта. Вечерта е възможно творческо вдъхновение, интересни предложения и промяна на имиджа. Само сдържайте емоциите си, ако смятате, че сте на ръба на срива.", "date": "2018.06.05", "title": "Дневен хороскоп 5 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382707-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0", "text": "34-годишната Миранда Никола Паули, учителка по биология в американския щат Вирджиния, е арестувана за сексуални отношения с ученик от училището си. Предполага се, че жената е правила секс с тийнейджъра най-малко четири пъти, съобщава \"Дейли мейл\". Паули, която е преподавателка от повече от 10 години, е арестувана по обвинение за връзка с непълнолетен ученик.      Според информацията, тя и момчето са правили секс най-малко един път на територията на школото. Даскалицата е преподавала на тийнейджъра женска анатомия. Жената вече е уволнена от училището си. Изслушването по делото й ще бъде на 12 юли.      Отнасяме се много сериозно към въпроса. Щом разбрахме, че е арестувана, веднага предадохме информацията в отдел кадри\", коментират от училището. В петък учителката бе освободена от ареста срещу парична гаранция в размер на 50 000 долара. До процеса й е забранено да контактува с хора под 18-годишна възраст и да се появява на територията на училището.      Освен това, Миранда няма право да напуска пределите на щата. Миранда Паули е втората преподавателка от това училище, обвинена в сексуална връзка с подрастващ. През декември 45-годишният й колега Уолтър Самърфилд бе обвинен, че е правил секс с ученичка по време на пролетната ваканция. Все още не е ясно какво наказание му е наложил съдът.", "date": "2018.06.05", "title": "Похотлива учителка..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382705-%D0%B4%D0%B5%D0%BC%D0%B8-%D1%80%D0%BE%D1%83%D0%B7-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Деми Роуз сякаш доказа, че е най-добрата реклама за собствената си марка бански костюми, когато появи зашеметяващо на плажа в испанския курорт Ибиса. 23-годишната моделка изглеждаше невероятно в оскъдното си облекло като не оставяше скрита за погледите нито една от горещите части на тялото си.     Високите токчета на краката на красавицата подсилваха неустоимия й сексапил. Деми наскоро разкри, че е много вероятно да се премести в Лос Анджелис и това ще бъде свързано с нейното голямо желание да се снима в киното, пише \"Дейли Мейл\". \"Филмите винаги са били моя страст, още от училище.      Но друга амбиция моя амбиция е да се превърна в момиче на Бонд, тъй като обичам стила и блясъка на тези филми \", казва моделката.      Деми Роуз вече си е спечелила над 3.5 милиона последователи в \"Инстаграм\" със селфитата, които публикува там. Легионът от фенове се възхити и този път на таланта й да позира пред обектива.                    ", "date": "2018.06.05", "title": "Деми Роуз се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382706-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0-%D1%81", "text": "Светската лъвица Ким Кардашиян отново се превърна в тема номер едно за обсъждане. Риалити звездата провокира мрежата, качвайки своя снимка, на която е облечена с прозрачна рокля. В тоалета й няма нищо лошо, само дето съпругата на Кание Уест е забравила да си сложи сутиена. Явно 37-годишната хубавица е решила, че е по-добре под прозрачната рокля да носи само бикини, иначе ефектът няма да е същият.      Последователите на Кардашиян в Инстаграм реагираха по различен начин на кадъра. Те започнали да пускат шеги по адрес на роклята й, сравнявайки я с торбата за боклук и дъждобран. Въпреки негативните коментари обаче, постът на риалити звездата е оценен с над 2 млн. лайка.", "date": "2018.06.05", "title": "Ким Кардашиян провокира с..."}
