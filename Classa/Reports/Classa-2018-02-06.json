{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378301-%D0%B2%D0%B0%D1%80%D0%B8%D0%B0%D0%BD%D1%82%D0%B8-%D0%B7%D0%B0-%D0%BD%D0%BE%D0%B2%D0%BE-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B0%D0%BB%D0%BD%D0%BE-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8%D0%B5-%D0%BD%D0%B0-%D0%BA%D0%B0%D1%80%D1%82%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Картата на районите в България ще бъде преначертана. Това съобщи министърът на регионалното развитие и благоустройството Николай Нанков по време на парламентарния контрол в петък. Предвижда се сегашните шест района на планиране да бъдат окрупнени или променени, защото част от тях вече не отговарят на европейските критерии.   Междуведомствена работна група вече е разработила три варианта за ново териториално разпределение. Според тях районите ще са пет, четири или шест, но с различен обхват. В момента България е разделена на шест района – Югозападен, Южен централен, Югоизточен, Североизточен, Северен централен и Северозападен.   Едно от предложенията предвижда сегашният Северозападен регион (Видин, Монтана, Враца), който е най-бедният не само в България, но и в целия ЕС – да се събере с областите Софийска, Благоевград, Кюстендил и Перник в нов Западен район. При този вариант област София-град ще бъде самостоятелен район.   Има и вариант, в който Северозападът ще стане част от нов Дунавски регион, в който ще влязат и повечето области на север от Балкана. Варна, Добрич и Шумен пък ще са заедно със Сливен, Ямбол и Бургас в Черноморския район.   Реформата в районирането се налага най-вече заради запустяващия Северозападен район, пише “Сега”. Там вече живеят по-малко от изискваните според европравилата за регионално деление 800 000 души. Очертава се в близките години това да се случи и със сегашния Северен централен район, където населението е достигнало тази граница. Според европейския регламент населението в един район за планиране не бива да пада под 800 000, както и да превишава 3 милиона души.   Вариантите тепърва се ще се обсъждат от комисиите в парламента, регионалните и областните съвети за развитие, неправителствените организации и др., обясни Николай Нанков пред депутатите. Той подчерта, че работната група е отворена за предложения и увери, че няма да се стига до крайно решение още тази година. Новото райониране, съобразено с европейските критерии, трябва да влезе в сила за следващия програмен период – 2021-2027 г., за да няма проблеми с усвояването на евросредствата за регионално развитие от новия бюджет на ЕС. Вариантите за ново райониране на страната   Картата на районите в България ще бъде преначертана. Това съобщи министърът на регионалното развитие и благоустройството Николай Нанков по време на парламентарния контрол в петък. Предвижда се сегашните шест района на планиране да бъдат окрупнени или променени, защото част от тях вече не отговарят на европейските критерии, информира  segabg.com   Междуведомствена работна група вече е разработила три варианта за ново териториално разпределение. Според тях районите ще са съответно пет, четири или шест, но с различен обхват. В момента България е разделена на шест района – Югозападен, Южен централен, Югоизточен, Североизточен, Северен централен и Северозападен.   Едно от предложенията предвижда сегашният Северозападен регион (Видин, Монтана, Враца), който е най-бедният не само в България, но и в целия ЕС – да се събере с областите Софийска, Благоевград, Кюстендил и Перник в нов Западен район. При този вариант област София-град ще бъде самостоятелен район. Има и вариант, в който Северозападът ще стане част от нов Дунавски регион, в който ще влязат и повечето области на север от Балкана. Варна, Добрич и Шумен пък ще са заедно със Сливен, Ямбол и Бургас в Черноморския район.   Всъщност реформата в районирането се налага най-вече заради запустяващия Северозападен район. Там вече живеят по-малко от изискваните според европравилата за регионално деление 800 хиляди души. Очертава се в близките години това да се случи и със сегашния Северен централен район, където населението е на тази граница. Според европейския регламент населението в един район за планиране не бива да пада под 800 000, както и да превишава 3 милиона души.   Вариантите тепърва се ще се обсъждат от комисиите в парламента, регионалните и областните съвети за развитие, неправителствените организации и др., обясни Нанков пред депутатите. Той подчерта, че работната група е отворена за предложения и че няма да се стига до крайно решение още тази година.   Новото райониране, съобразено с европейските критерии, трябва да влезе в сила за следващия програмен период – 2021-2027 г., за да няма проблеми с усвояването на евросредствата за регионално развитие от новия бюджет на ЕС.     Първи вариант. Пет района: Югозападен – София-град, Софийска област, Благоевград, Кюстендил и Перник; Южен Централен – Пазарджик, Пловдив, Хасково, Кърджали и Смолян; Югоизточен – Стара Загора, Сливен, Бургас и Ямбол; Североизточен – Търговище, Русе, Разград, Силистра, Добрич, Варна и Шумен; Северозападен – Видин, Монтана, Враца, Плевен, Ловеч, Габрово и Велико Търново.         Втори вариант. Четири района: Югозападен – Софийска област, София-град, Благоевград, Кюстендил и Перник; Тракийско-Родопски – Пазарджик, Пловдив, Стара Загора, Хасково, Кърджали и Смолян; Черноморски район – Сливен, Ямбол, Бургас, Варна, Добрич и Шумен; Дунавски район – Търговище, Видин, Монтана, Враца, Плевен, Ловеч, Габрово, Велико Търново, Русе, Разград и Силистра. Публикувано във факти.бг: Снимка: Shutterstock Публикувано във факти.бг: Снимка: Shutterstock Трети вариант. Шест района: Западен район – Софийска област, Благоевград, Кюстендил, Перник, Видин, Монтана и Враца. Северен централен – Плевен, Ловеч, Габрово, Велико Търново, Русе, Разград и Силистра. Североизточен район – Добрич, Варна, Шумен и Търговище. Югоизточен район – Стара Загора, Сливен, Ямбол и Бургас. Южен централен – Пазарджик, Пловдив, Хасково, Кърджали и Смолян. Според този вариант област София-град ще бъде обособена в самостоятелен район. Окончателният вариант ще бъде внесен за разглеждане на държавно ниво след обществен консенсус. Това ще стане с промени в Закона за регионалното развитие, подготвени от Министерски съвет.   Картата на районите в България ще бъде преначертана. Това съобщи министърът на регионалното развитие и благоустройството Николай Нанков по време на парламентарния контрол в петък. Предвижда се сегашните шест района на планиране да бъдат окрупнени или променени, защото част от тях вече не отговарят на европейските критерии Междуведомствена работна група вече е разработила три варианта за ново териториално разпределение. Според тях районите ще са пет, четири или шест, но с различен обхват. В момента България е разделена на шест района – Югозападен, Южен централен, Югоизточен, Североизточен, Северен централен и Северозападен. Едно от предложенията предвижда сегашният Северозападен регион (Видин, Монтана, Враца), който е най-бедният не само в България, но и в целия ЕС – да се събере с областите Софийска, Благоевград, Кюстендил и Перник в нов Западен район.  При този вариант област София-град ще бъде самостоятелен район. Има и вариант, в който Северозападът ще стане част от нов Дунавски регион, в който ще влязат и повечето области на север от Балкана. Варна, Добрич и Шумен пък ще са заедно със Сливен, Ямбол и Бургас в Черноморския район. Реформата в районирането се налага най-вече заради запустяващия Северозападен район, пише “Сега”. Там вече живеят по-малко от изискваните според европравилата за регионално деление 800 000 души. Очертава се в близките години това да се случи и със сегашния Северен централен район, където населението е достигнало тази граница. Според европейския регламент населението в един район за планиране не бива да пада под 800 000, както и да превишава 3 милиона души. Вариантите тепърва се ще се обсъждат от комисиите в парламента, регионалните и областните съвети за развитие, неправителствените организации и др., обясни Николай Нанков пред депутатите. Той подчерта, че работната група е отворена за предложения и увери, че няма да се стига до крайно решение още тази година.  Новото райониране, съобразено с европейските критерии, трябва да влезе в сила за следващия програмен период – 2021-2027 г., за да няма проблеми с усвояването на евросредствата за регионално развитие от новия бюджет на ЕС. Вариантите за ново райониране на страната Картата на районите в България ще бъде преначертана. Това съобщи министърът на регионалното развитие и благоустройството Николай Нанков по време на парламентарния контрол в петък.  Предвижда се сегашните шест района на планиране да бъдат окрупнени или променени, защото част от тях вече не отговарят на европейските критерии, информира segabg.com Междуведомствена работна група вече е разработила три варианта за ново териториално разпределение. Според тях районите ще са съответно пет, четири или шест, но с различен обхват. В момента България е разделена на шест района – Югозападен, Южен централен, Югоизточен, Североизточен, Северен централен и Северозападен. Едно от предложенията предвижда сегашният Северозападен регион (Видин, Монтана, Враца), който е най-бедният не само в България, но и в целия ЕС – да се събере с областите Софийска, Благоевград, Кюстендил и Перник в нов Западен район. При този вариант област София-град ще бъде самостоятелен район. Има и вариант, в който Северозападът ще стане част от нов Дунавски регион, в който ще влязат и повечето области на север от Балкана. Варна, Добрич и Шумен пък ще са заедно със Сливен, Ямбол и Бургас в Черноморския район. Всъщност реформата в районирането се налага най-вече заради запустяващия Северозападен район. Там вече живеят по-малко от изискваните според европравилата за регионално деление 800 хиляди души.  Очертава се в близките години това да се случи и със сегашния Северен централен район, където населението е на тази граница. Според европейския регламент населението в един район за планиране не бива да пада под 800 000, както и да превишава 3 милиона души. Вариантите тепърва се ще се обсъждат от комисиите в парламента, регионалните и областните съвети за развитие, неправителствените организации и др., обясни Нанков пред депутатите. Той подчерта, че работната група е отворена за предложения и че няма да се стига до крайно решение още тази година. Новото райониране, съобразено с европейските критерии, трябва да влезе в сила за следващия програмен период – 2021-2027 г., за да няма проблеми с усвояването на евросредствата за регионално развитие от новия бюджет на ЕС.    Първи вариант. Пет района: Югозападен – София-град, Софийска област, Благоевград, Кюстендил и Перник; Южен Централен – Пазарджик, Пловдив, Хасково, Кърджали и Смолян; Югоизточен – Стара Загора, Сливен, Бургас и Ямбол; Североизточен – Търговище, Русе, Разград, Силистра, Добрич, Варна и Шумен; Северозападен – Видин, Монтана, Враца, Плевен, Ловеч, Габрово и Велико Търново.", "date": "2018.02.06", "title": "Варианти за ново териториално разпределение на картата на България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378298-%D1%81%D0%BF%D1%80%D1%8F%D1%85%D0%B0-%D1%82%D1%8A%D1%80%D0%B3%D0%BE%D0%B2%D0%B5%D1%82%D0%B5-%D0%B7%D0%B0-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%B3%D1%8A%D1%80%D1%86%D0%B8%D1%8F", "text": "Поръчката за избор на инженер-консултант на строежа на газовата връзка с Гърция отново е прекратена. Причината е, че двете фирми, които вече обжалваха процедурата, го правят отново пред Комисията за защита на конкуренцията. От проектната компания ICGB потвърдиха забавянето. Спрян е и търгът за доставка на тръби за изграждането на трасето от Стара Загора през Хасково до Комотини – заради жалба на строителна фирма. Това личи от заведените в антимонополния орган искове. На 23 януари двете фирми - винарната \"Вини България\" и имотната фирма \"Некст Инвест\" - отново са внесли жалби КЗК. в поредната си жалба, те пак визират разяснения на възложителя на поръчката – проектната българо-гръцко-италианска компания за реализацията и експлоатацията на интерконектора \"Ай Си Джи Би\". От статута на исковете през КЗК става ясно, че е иницииран процес. Спрян, заради внесена на 31 януари жалба, се оказва и търгът за доставка на тръби за газопровода на стойност 60 млн. евро без ДДС. Този път претенции към процедурата има фирмата \"Феникс Инженеринг Груп\" ЕООД, която се занимава със строителна дейност, саниране, ВиК и други. Фирмата е с регистриран капитал от 10 лв. и за 2016 г. отчита загуба от 71 хил. лв. от дейност. Тя внася иска си ден преди изтичането на срока на подаване на заявления за участие в първата фаза на търга - подбора за допускане до конкурса, за да се провери дали потенциалните кандидати отговарят на предварителните изисквания. \"Феникс Инженеринг Груп\" също като двете от другата поръчка, е недоволна от дадени три разяснения по поръчката от страна на възложителя. Тези обстоятелства и предизвиканото от тях забавяне на тръжните процедури поставят под въпрос намеренията на правителството всички планирани пет обществени поръчки за реализацията на интерконектора да приключат в следващите месеци, за да може в края на българското европредседателство – на 28 юни, да се направи първа копка на строежа на тръбата.", "date": "2018.02.06", "title": "Спряха търговете за газовата връзка с Гърция"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378299-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BD%D0%B0%D0%BF%D1%83%D1%81%D0%BA%D0%B0-%D0%B8-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Британското правителство изключи вероятността Обединеното кралство да остане в митническия съюз след Брекзит и от „Даунинг стрийт\" заявиха, че страната „категорично\" ще напусне митническия съюз. В опит да се успокоят страховете на някои твърди привърженици на Брекзит, които обвиниха министъра на финансите Филип Хамънд, че се опитва да следва собствена политика на възможно най-близки отношения с Европейския съюз, от канцеларията на премиера излязоха с ясно изявление, че оставането в митническия съюз не е политика на правителството. Такива мнения бяха изразени на срещата в Лондон между главния преговарящ за ЕС Мишел Барние, премиера Тереза Мей и министъра за Брекзит Дейвид Дейвис. Утре в Брюксел започват първите преговорите по условията на преходния период, който трябва да осигури по-плавен преход след като Великобритания напусне ЕС. А в сряда и четвъртък ще се събере правителствената комисия за Брекзит, от която се очаква да излезе с позиция за постигане на споразумение по бъдещите митнически договорености с останалите 27 страни-членки на съюза. Вчера министърът на вътрешните работи Амбър Ръд отхвърли предупрежденията на привържениците на „твърд Брекзит\", че Тереза Мей я грози опасност за лидерския пост, ако се стреми към запазване на тесни връзки с ЕС.", "date": "2018.02.06", "title": "Великобритания напуска и митническия съюз"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378300-%D0%B5%D1%81-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%BA%D0%BE%D1%85%D0%B5%D0%B7%D0%B8%D1%8F", "text": "Аграрните субсидии и финансирането за регионите ще бъдат съкратени. Това обяви еврокомисарят по бюджетната политика Гюнтер Йотингер в интервю за германската преса. По думите му Европейският съюз трябва да е готов да съкрати с пет до десет процента парите за земеделие и за кохезионната политика. Преговорите за следващата бюджетна рамка на ЕС до 2027 г. започват по време на българското европредседателство", "date": "2018.02.06", "title": "ЕС намалява парите за кохезия"}
{"url": "http://www.classa.bg/%D1%81%D0%B2%D1%8F%D1%82/item/378291-%D0%BC%D0%BE%D0%BA-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D0%BE%D0%BA%D0%B0%D0%BD%D0%B8-15-%D1%80%D1%83%D1%81%D0%BD%D0%B0%D1%86%D0%B8-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8%D1%82%D0%B5-%D0%B8%D0%B3%D1%80%D0%B8,-%D0%B2%D1%8A%D0%BF%D1%80%D0%B5%D0%BA%D0%B8-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%BE%D1%82-%D1%81%D1%8A%D0%B4%D0%B0", "text": "В изявление, публикувано в понеделник, МОК заяви, че неговият Панел за преглед на покани единодушно е решил да отхвърли заявленията за Олимпийски покани на списъка от 15 спортисти и треньори, въпреки че те са част от групата на 28-руските спортисти, чиито обвинения за допинг са били оттеглени.   В документа се отбелязва, че \"след подробен анализ от страна на Комисията, нейните членове са посочили наличието на елементи и / или доказателства, които Комисията на МОК не е успяла да обмисли преди, защото не е имала достъп до допълнителни данни. Тази допълнителна информация включва информация за системата за управление на московската антидопингова лаборатория, остатъци от забранени вещества и доказателства за наличието на манипулации.\"   Въпреки това, \"пълната обосновка\", която е накарала Арбитражния спортен съд да вземе такова решение \"не е била оповестена публично\", каза МОК.", "date": "2018.02.06", "title": "МОК отказа да покани 15 руснаци на Олимпийските игри, въпреки отмяната на забраната от съда"}
{"url": "http://www.classa.bg/%D1%81%D0%B2%D1%8F%D1%82/item/378292-ak-130-%D0%BE%D1%80%D1%8A%D0%B4%D0%B8%D0%B5%D1%82%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B0-%D0%B0%D1%80%D1%82%D0%B8%D0%BB%D0%B5%D1%80%D0%B8%D1%8F", "text": "Руските въоръжени сили имат във военноморската артилерия едно оръдие, което е без аналог заради \"несравнимата си смъртоносност\", заяви Чарли Гао колумнист в The National Interest.   Това е автоматичното военно оръдие AK-130, взето на въоръжение в противовъздушната артилерия на съветските разрушители през 1985 г. Оръдието е предназначено да стреля по цели, намиращи се в диапазона от 23 000 метра и може да изпълнява балистични, противовъздушни и противоракетни функции.   Въпреки това, Гао каза, че основното предимство на това двуцевно оръдие включва комбинацията от висок калибър с висока стрелкова скорост: то е в състояние да изстрелва 80 снаряда от 130 mm калибър за минута, нещо, което прави голямата разлика с чуждестранните образци по време на Студената война.   \"Същите тези характеристики ще направят сега AK-130 едно от най-добрите военноморски оръдия за защита на кораб от рояк дронове\", каза журналистът.   Гао каза, че това \"чудовище\" също е в състояние да потопи вражеските разрушители в обхвата му и подчерта, че, въпреки че бе инсталирано само на кораби от проект 956 заради изключителната си тежест - 140 тона заедно с боеприпасите - продължава да доказва своята полезност в съвременната епоха.", "date": "2018.02.06", "title": "AK-130: оръдието \"чудовище\" на руската военноморска артилерия"}
{"url": "http://www.classa.bg/%D1%81%D0%B2%D1%8F%D1%82/item/378293-%D1%80%D1%83%D1%81%D0%BA%D0%BE%D1%82%D0%BE-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D1%80%D0%BE%D1%81%D1%82%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%B7%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D1%8A%D1%81-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Руският заместник външен министър Сергей Рябков вярва, че все още има перспективи за нормализиране и подобряване на отношенията между Русия и САЩ и предложи \"проста рецепта\" за това.   По думите му, Русия е заинтересована от решаването на важни проблеми, спокойно, и на няколко пъти предлага начини за \"формирането на нов конструктивен дневен ред\".   \"Не можем да се впуснем в конфронтация, това също се отнася за работата по регионалните кризи, които са много и за икономически взаимодействия\", каза Рябков в интервю за вестник \"Известия\".   \"Ние не трябва да влошаваме положението, необходимо е да се обсъждат спокойно актуалните въпроси, с взаимно уважение, както и проблемите, за които има нужда от задълбочаване на диалога и намиране на решения. Това е най-проста рецепта, която мога да ви предложа\" - каза Рябков.   Дипломатът обаче отбеляза, че Вашингтон се опитва да увеличи натиска върху Москва, по-специално чрез публикуването на \"доклада за Кремъл\".   \"От една страна, американците заявяват намерението си да нормализираме отношенията си. От друга страна, продължават да увеличават налягането. Очевидно е, че те са убедени, че този натиск ще доведе до исканите от тях промени в нашата външна политика\" каза Рябков.   Що се отнася до плановете на администрацията на Тръмп да подкопае ядреното споразумение с Иран, заместник-министърът смята, че последствията от тази стъпка биха били \"изключително негативни\".   \"Вместо да провеждат нормален диалог, САЩ използват методи за изнудване. Никой няма да направи отстъпки по този въпрос. Ето защо, аз наистина не виждам как САЩ ще придвижат този въпрос\", добави той.   Що се отнася до ситуацията в Сирия, Риаков вярва, че \"начинът, по който американците действат, както и начинът, по който представят действията си, не показват желание да работят за положителен резултат\". Въпреки това, Москва \"не прекъсва контактите, комуникацията с американците за Сирия все още е много интензивна\".", "date": "2018.02.06", "title": "Руското външно министерство предлага \"проста рецепта\" за нормализиране на отношенията със Съединените щати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378297-%D0%B1%D1%80%D0%BE%D0%B5%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%BC%D0%B0%D1%80%D0%B8-%D0%BD%D0%B0%D0%B1%D1%8A%D0%B1%D0%BD%D0%B0-%D0%B4%D0%BE-1-5-%D0%BC%D0%B8%D0%BB%D0%B8%D0%BE%D0%BD%D0%B0", "text": "Броенето на комари по река Дунав е по-скъпо от всякога – обществената поръчка за изработване на географска система за наблюдение на насекомите е набъбнала до близо 1,5 млн. лв, съобщиха информационни сайтове. Според местните власти системата за броене на комарите не била точно за броене на комарите, а за тяхната регистрация. Тя нямало да струва 1 млн. лв., а 1 млн. и 425 хил. лв. Оскъпяването се дължи на факта, че са проведени две социологически проучвания, а също и информационна кампания. Оказва се, обаче, че властите са се намесили и са наложили санкции. На 2 февруари изтече финалният срок за изпълнението на тази обществена поръчка, възложена на Асоциацията на дунавските общини. Самата система е на стойност 956 хил. лв., но към края са добавени 442 хил. лв. за проучвания, публичност, преводи и документи, и още близо 26 хил. лв. за оборудване, пътни и квартирни.", "date": "2018.02.06", "title": "Броенето на комари набъбна до 1.5 милиона"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/378295-c%D0%B2e%D1%82o%D0%B2%D0%BD%D0%B8%D1%82e-%D0%B1opc%D0%B8-ce-cp%D0%B8%D0%BDaxa,-%D1%83o%D0%BBc%D1%82p%D0%B8%D0%B9%D1%82-%D0%B8%D0%B7%D1%82p%D0%B8-%D0%BDa%D0%B4-$1-%D1%82p%D0%B8%D0%BB%D0%B8o%D0%BD-%D0%B7a-%D1%87aco%D0%B2e", "text": "Cвeтoвнитe фoндoви бopcи ce cpинaxa, ĸaтo инвecтитopитe пpoдължиxa гoлямoтo paзпpoдaвaнe нa aĸции, зaпoчнaлo в ĸpaя нa минaлaтa ceдмицa. Bълнaтa oт paзпpoдaжби нaбиpa cĸopocт, a ĸaпитaлoвитe пaзapи oт Toĸиo дo CAЩ пoлeтяxa нaдoлy.     Уoлcтpийт изтpи дoceгaшнитe cи пeчaлби зa 2018 г. Aмepиĸaнcĸитe aĸции пpeживяxa eдин oт нaй-тeжĸитe cи дни, ĸaтo изгyбиxa oбщo 1.25 тpлн. дoлapa. Ocнoвнитe индeĸcи в CAЩ Ѕ & Р 500 и Dоw Јоnеѕ cпaднaxa дpacтичнo, ĸaтo втopият пpeживя нaй-гoлeмия cи eднoвнeдeн cpив в иcтopиятa, cпaдaйĸи c цeли 1175 пyнĸтa. Индeĸcът зaгyби oбщo 1800 пyнĸтa зa пocлeднитe 2 дни.   Toвa бe нaй-лoшия дeн зa aĸциитe в CAЩ пpeз пocлeднитe 6 и пoлoвинa гoдини. Cлyчилoтo ce пpипoмни вpeмeнaтa нa пocлeднaтa финaнcoвa ĸpизa, ĸoгaтo ĸpeдитният peйтинг нa CAЩ бe нaмaлeн, a Eвpoпa ce тpeceшe oт дългoвa ĸpизa. \"Mнoгo xopa, ĸoитo ca нa тoзи пaзap пpeз пocлeднитe 3 или 4 гoдини, нe ca виждaли пoдoбнo нeщo пpeди. Πcиxoлoгиятa нa пaзapa ce пpoмeни днec. Щe oтнeмe извecтнo вpeмe, зa дa ce въpнe oбpaтнo тaзи пcиxoлoгия\", ĸaзвa Дeниc Диĸ, чacтeн тpeйдъp в Вrіght Тrаdіng в Лac Beгac.   Ocнoвeн движeщ фaĸтop нa cпaдa oтнoвo e cтpaxът. Инвecтитopитe ce oпacявaт, чe зapaди пo-виcoĸaтa инфлaция Фeдepaлният peзepв щe пoвиши лиxвeнитe пpoцeнти c пo-бъpзи тeмпoвe oт oчaĸвaнитe пpeз тaзи гoдинa.   \"Toвa бeшe изблиĸ нa вoлaтилнocт, ĸoйтo ce дължи oтчacти нa cтpaxa oт лиxвeнитe пpoцeнти, oтчacти нa пpитecнeниeтo oт нoвия пpeдceдaтeл нa Фeд Джepoм Πayъл, oтчacти нa тoвa, чe пaзapът e нaдцeнeн\", ĸaзa Джaĸ Aблин, глaвeн инвecтициoнeн диpeĸтop в Сrеѕѕеt Wеаlth.   Bълнaтa oт paзпpoдaжби ce пpeнece и въpxy aзиaтcĸитe бopcи, a вepoятнo щe зaceгнe и eвpoпeйcĸитe, ĸoитo щe oтвopят пo-ĸъcнo днec. Япoнcĸият индeĸc Nіkkеі ce пoнижи c 6.8% дo близo 4-мeceчнo дънo, aĸциитe в Taйвaн изгyбиxa 5,5%, a ocнoвният индeĸc в Xoнĸoнг cпaднa c 4.9%. МЅСІ, нaй-гoлeмият индeĸc в peгиoнa извън Япoния ce пoнижи c 4.3%. Цeннитe ĸнижa в Aвcтpaлия cъщo пoлeтяxa нaдoлy, пpeживявaйĸи нaй-гoлeмия днeвeн cпaд пpeз пocлeднитe 2 и пoлoвинa гoдини. Ocнoвният индeĸc Ѕ&Р/АЅХ 200 cпaднa c 3.2%, дocтигaйĸи 4-мeceчнo дънo.   Moжe би нaй-пpитecнитeлнoтo нe ca гoлeмитe paзпpoдaжби, a тeмпoтo, c ĸoeтo ce cлyчвaт. \"Paзмepът нa пpoдaжбитe, ĸoитo виждaмe, e нopмaлeн. Cĸopocттa, c ĸoятo гo пpaвим, нe e нopмaлнa\", зaяви Maйĸъл Πъpвиc, глaвeн глoбaлeн cтpaтeг в Wееdеn & Со в Hю Йopĸ.   \"Cъздaдoxмe фoндoв пaзap, ĸoйтo ce движи пpeĸaлeнo бъpзo зa чoвeшĸитe cъщecтвa. Зapaди тoвa виждaмe шoĸиpaщи peзyлтaти\", пocoчи Дeйвид Уийлд ІV, pъĸoвoдитeл нa Wеіld & Со. и бивш зaм.-пpeдceдaтeл нa Nаѕdаq. Haй-бoгaтитe cъщo плaчaт   500-тe нaй-бoгaти xopa в cвeтa изгyбиxa oбщo 114 млpд. дoлapa. Haй-тeжĸo зaceгнaт бe тpeтият нaй-бoгaт чoвeĸ в cвeтa, инвecтитopът Уopън Бъфeт, ĸoйтo изгyби 5.1 млpд. дoлapa. Ocнoвнaтa пpичинa e cpивът в aĸциитe нa Wеllѕ Fаrgо, cпaднaли c 9.2% caмo зa дeн. 87-гoдишният Бъфeт e eдин oт 18-тe бoгaтaши, ĸoитo изгyбиxa нaд 1 млpд. дoлapa.   Bтopият нaй-гoлям гyбeщ бe ocнoвaтeлят и шeф нa Fасеbооk Mapĸ Зyĸъpбъpг, ĸoйтo ce пpocти c 3.6 млpд. дoлapa.   Дopи нaй-бoгaтият чoвeĸ в cвeтa - Джeф Бeзoc нe бeшe имyнизиpaн cpeщy ĸacaпницaтa. Зapaди cпaдa в aĸциитe нa Аmаzоn 2.8%, cъcтoяниeтo мy нaмaля c 3.3 млpд. дoлapa дo 116.4 млpд. дoлapa.   Pъĸoвoдитeлитe нa ĸoмпaниятa мaйĸa нa Gооglе - Аlрhаbеt Лapи Πeйдж и Cepгeй Бpин изгyбиxa пoд 2.3 млpд. дoлapa. Зaгyбитe нa нaй-бoгaтитe ca в xoд oт пeтъĸ, тoгaвa тe изгyбиxa oбщo 68.5 млpд. дoлapa.", "date": "2018.02.06", "title": "Cвeтoвнитe бopcи ce cpинaxa, Уoлcтpийт изтpи нaд $1 тpилиoн зa чacoвe"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378296-%D1%80%D0%BE%D0%B7%D0%BE%D0%B2%D0%BE-%D0%BC%D1%83%D1%81%D0%BA%D0%B0%D0%BB%D1%87%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B0%D1%82%D0%B0", "text": "Да си недоволен не е непременно лошо качество. Недоволството обикновено е причина да търсиш по-доброто и да се стремиш да развиваш това, което имаш. Затова и в основата си недоволството следва да бъде градивно и смислено.     Повод да се убедя за кой ли път в огнената българска способност да се критикува на едро ми даде една бързо разпространяваща се снимка на дървено мускалче с розово масло до малко пликче от амбалажна хартия с логото на българското европредседателство.     Сувенирът, изглеждащ досущ като разпространяваните по време на соца традиционни български дървени пирографирани шишенца с масло от роза Дамасцена вътре, се разпространявал като корпоративен дар из работещите в европейските институции в Брюксел.     И не, че някой от сдобилите се с него чужденци се е почувствал естетически обиден от вида му - напротив, както разбирам, малкият подарък им е доставил радост. У нас обаче сувенирът се прие като поредна издънка в културата ни на подаряване, като лош вкус, дори като чиста байганьовска простотия.     Ще ми се обаче да внеса някои пояснения от гледна точка на установените от бизнес етикета и дипломатическия протокол правила при правенето на подобни подаръци.   Може би така ще стане ясно, че когато става дума за размяна на сувенири и дарове на държавно ниво, има определени изисквания, които трябва да бъдат спазени, за да се поддържа добрият тон на взаимоотношения и подаръкът да не бъде приет като отбиване на номер, проява на твърде спорен вкус или дори подкуп.   Основната стойност на един подарък, какъвто и да е той, е емоционална. Когато приемаме нечие добро отношение към нас във вид на дар, ние оценяваме не толкова самия него, колкото усилията той да бъде направен.   Преди години нашата държавна администрация например успя да направи един от най-добрите подаръци в съвременната история на международните отношения. По онова време на посещение у нас беше тогавашният президент на Бразилия Дилма Русеф (по-късно станала скандално известна заради участие в корупционни схеми), за която е известно, че има български корени.     Разбира се, че като българка имам достатъчно силно развито чувство за цинизъм и благодарение на него не ми е трудно да си представя, че въпросната пръст може и да е копната с лъжица под някое борче в двора на Министерски съвет. Нека обаче бъдем добронамерени и си представим идеалния вариант, в който този подарък е създаван.   За да се сдобие с него, някой е проучил добре кое е селото, от което произхожда родът на госпожа Русеф. Разбрал е точно кое е мястото на родната къща на фамилията. Качил се е в автомобил, пропътувал е километри и е отделил време, за да стигне до там и физически да напълни плика с няколко шепи от тази специална земя. В края на краищата самият дар не е скъп, но за него са положени конкретни, много специални усилия. Това не е поредната картина с копривщенски къщи, дървен макет на черешовото топче или някоя прахосъбиралка във вид на мома, момък, солница или пепелник за отбиване на номера.     Когато се подготвят подаръци за толкова много и различни хора, обединени в случая само от това, че работят за европейските институции, няма как да се стъпи на личната емоционалност и история на всеки от тях. В такъв случай се разчита на историята и емоционалността на държавата, които подаръкът символизира. Точно затова се препоръчва този подарък да е оригинален, местен и свързан с нещо много типично за страната и нейната история, икономика и изкуство.    Честно казано, лично аз не мога да се сетя за нещо по-добро от розовото масло, с което така или иначе сме известни по света. Какво друго да е?! Калпак и пафти? Лютеница и кори за баница? Или може би юшче ракия и български чадър?     У нас то се дестилира от векове, а продукциите на розоварните са продадени с по пет години напред на световни козметични компании и луксозни брандове за парфюми. Цената му се променя всяка година според добива, но истината е, че обичайно килограм истинско розово масло се дестилира от три до пет тона розов цвят (в зависимост от самата роза) и се продава между 10 000 и 15 000 евро.   Наред с някои други екстракти и олиа (например от жасмин или иланг-иланг) българското розово масло е сред най-луксозните съставки в парфюмните формули и присъствието му определено вдига и цената на аромата. В този смисъл мускалчето розово олио далеч не е подарък, от който да се срамуваш - тъкмо напротив, тъй като това е малка и изискана доза лукс.   Ако острите реплики по повод този сувенир, представящ ни в Европа, са по повод дървеното мускалче, също имам какво да възразя. Съгласна съм, че ние като българи леко се обриваме, когато видим пирографираните елементи върху дървеното цилиндърче с обла като купол на руска църква капачка.     Истината обаче е, че дървеното мускалче е най-доброто място за съхранение на розовото олио (вътре има стъклена малка епруветка с капачка като на парфюмните мостри), защото пази от счупване, пряк достъп на светлина и евентуално разливане.   Някога търговците са носели подобни мускали, в които са съхранявали от маслото за проба при договаряне на продажбите. Съдовете за експорт вече са други. Наричат се конкуми, от медна ламарина са и се калайдисват отвътре и отвън. Когато се търгува и изнася, маслото се налива в конкуми от по 20 грама до 5 килограма, а за съхранение се използват такива от 5 до 120 килограма.   За пътуването се опаковат в мек филцов плат и се складират в дървени каси. Да, върху онези дървени мускалчета не е имало пирографирана роза, каквато има върху тези за еврослужителите, но пък е ясно, че всеки сувенир в някаква степен навлиза в кича, дори и само, за да обозначи откъде идва и какво представлява.     Още повече, че нито в един от коментарите не разбрах какво всъщност би било подходящо да се подарява, според добрия български естетически вкус на коментиращите.   Та нищо му няма ни на мускалчето, ни на розовото масло. Подаръкът е съобразен с основните правила при правене на корпоративни или малки държавни дарове - съдържа нещо оригинално, зад него стои конкретна държавна история и поминък, и на всичкото отгоре той може и практически да се ползва.   Само у нас ароматите с роза се подценяват и не се харесват - за света точно те са особено предпочитани и желани. А що се отнася до обществената реакция пак да се самообявим за простаци, заради този европодарък, приемам я като проява на изначално ниското ни самочувствие. Ще спомена само, че в края на 70-те тогавашният президент на Франция Валери Жискар д'Естен подарява на участниците в една международна конференция... пластмасови запалки с гравиран личния си подпис на тях.   Ето от такъв подарък наистина има защо да те е срам.", "date": "2018.02.06", "title": "Розово мускалче за Европата"}
{"url": "http://www.classa.bg/%D1%81%D0%B2%D1%8F%D1%82/item/378290-%D0%B7%D0%B0%D0%BA%D0%BE%D0%BD%D1%8A%D1%82-%D0%BD%D0%B0-%D0%BC%D1%8A%D1%80%D1%84%D0%B8-%D0%BC%D0%B0%D0%B9%D0%BA%D0%B0-%D0%BD%D0%B0-%D1%82%D1%80%D0%B8-%D0%B4%D0%B5%D1%86%D0%B0-%D0%B7%D0%B0%D0%BA%D1%8A%D1%81%D0%BD%D1%8F-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8-%D0%B8-%D0%B1%D0%B5-%D0%B7%D0%B0%D1%80%D1%8F%D0%B7%D0%B0%D0%BD%D0%B0", "text": "Първият път, когато Дарън Ферн, на 38, предложил брак на Никола, бе пет седмици след онлайн запознанството им през септември 2014 г. Тогава тя \"влюбена, но шашната\" отхвърля предложението му. Но когато Дарън опитал за втори път, на Деня на Свети Валентин, тя решила да стане съпруга на \"съвършения човек\".   Тази британска двойка планирала сватбата си в продължение на 17 месеца, помогната от трите деца на булката, разказа Никола пред The Sun в интервю. На церемонията били поканени 80 души, което им струвало 17 000 долара. Ден преди сватбата Никола и Дарън направили репетиция на празника и всичко минало перфектно.   Жената поръчала грим в местния салон, но процесът отнел повече време от очакваното. За да влоши нещата, булката не се харесала в огледалото, така че изтичала към дома си, за да измие лицето си и да стане по-красива.   Внезапно булката получила текстово съобщение от кумата си, в което тя съобщавала, че не може да отиде на церемонията, защото децата й са болни.   Никола се обадила на Дарън през сълзи, той нервно казал, че гостите вече са в църквата, а жената станала още по-нервна. Свалила си роклята, с намерение да я сложи в църквата, но после осъзнала, че лимузината за сватбата няма предпазни колани за децата й.   Тя ги качила в малкия си Форд Фокус и когато час по-късно от началото на церемонията пристигнала в църквата, си спомнила, че тоалетът на най-малката дъщеря, \"момичето с цветята\", е останал вкъщи. Тя се върнала за него и оттам - направо в бюрото за регистрация на брака, където ядосаният й приятел я чакал.   Когато наетият DJ поискал допълнително заплащане заради чакането, това станало последната капка, която препълнила чашата и Дарън просто си тръгнал без да регистрира брака.   \"Ние бяхме заедно известно време след това, но и двамата бяхме разочаровани. Разделихме се, но аз все още се надявам да се върне един ден\", каза тя и призна вината си за това, което се е случило.", "date": "2018.02.06", "title": "Законът на Мърфи: Майка на три деца закъсня за сватбата си и бе зарязана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378285-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%BE%D0%B3%D0%BB%D0%B0%D0%B4%D0%BD%D0%B5%D0%BB%D0%B8-%D0%B3%D0%B5%D1%80%D0%B1%D0%B0%D0%B4%D0%B6%D0%B8%D0%B8-%D1%89%D0%B5-%D0%BE%D1%82%D0%B8%D0%B4%D0%B0%D1%82-%D0%B4%D0%B0-%D0%B7%D0%B0%D0%BA%D1%83%D1%81%D0%B2%D0%B0%D1%82-%D1%87%D0%B0%D0%BA-%D0%B2-%D0%B0%D0%BC%D0%B5%D1%80%D0%B8%D0%BA%D0%B0", "text": "Огладнели гербаджии ще отидат да закусват чак в Америка. С това заглавие академикът на БАНИ и психолог Петър Иванов изказа възмущението си за посещението на Цветан Цветанов, депутата Пламен Нунев и трима кметове от ГЕРБ на молитвена закуска в Доналд Тръмп в САЩ. Днес от централата на партията пуснаха специално съобщение, с което се похвалиха за въпросното участие.     Цецоу и още едни хора от властта, че и Фандъкова и тя, бая народ, със семействата си, естествено, щели да ходят с нашите пари молитвено да закусват в САЩ. После се връщали.             Закуската била каубойска попара с пържени филийки, арпаджик и варено цвекло.   Преди закуската щели да се молят и да пеят псалми, на английски език.   Всичко това се организира от една протестантска църква. Тя кани всеки, който си плати една доста голяма сума за куверт, тази сума е дарение за същата църква.   Канят и протестанта Тръмп, ама тази година той май няма да отиде, само ще даде парите. Освен българите няма други европейци.     Всичко става в протестантски храм.   Нашите всъщност не бяха ли източно-православни? Що ходят да се молят в чужди църкви?   И що всичко - пътни, дневни, спане, ядене, куверти, подаръци, командировъчни, джоб парасъ и др. - плащаме ние, бедните данъкоплатци в най-бедната държава на ЕС? Що бе?", "date": "2018.02.06", "title": "Петър Иванов: Огладнели гербаджии ще отидат да закусват чак в Америка"}
{"url": "http://www.classa.bg/%D1%81%D0%B2%D1%8F%D1%82/item/378286-%D1%81%D1%82%D0%B8%D0%B3%D0%B0-%D0%B8%D0%B4%D0%B8%D0%BE%D1%82%D0%B8%D0%B7%D1%8A%D0%BC-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%B8-%D0%B5-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Преди два месеца си поръчах кафе в бара на Долната камера в Лондон. Момичето, което ми сервира кафето, ме попита откъде съм, защото моят акцент й е звучал познато. Когато казах, че съм от Гърция тя се усмихна и каза, че така е мислила, защото самата тя е от Македония. Разказах и че съм минал през нейната родина, докато съм пътувал за Сърбия. Когато дойде време да платя сметката, тя отказа да ми вземе парите: Кафето е от мен, защото вие сте първият грък, когото чувам да казва Македония.      Докато разказвам за тази случка, аз съм изпълнен със съмнения дали трябва да споделям случилото се. Страхувам се първо, че описвам себе си като някакъв извънредно свободомислещ либерал, който призовава всички мои сънародници, които са обидени от съседната държава, че използва името Македония, да се отпуснат. Страхувам се , че някои гърци ще ме сметнат за предател, в същото време се чувствах като идиот, който разменя семейното си достойнство за едно кафе лате.    Познавам много хора, които мислят като мен. В Гърция нямам приятели, които казват Македония, когато говорят за Македония. Нямам колеги, които могат да изпишат това име без да го сложат в кавички, дори и онези, на които не им пука за този спор. През 1991 г. гърците чрез масови демонстрации и дипломатически маневри отнеха правото на съседната държава, която току-що стана независима от бивша Югославия, да се нарича Македония. Гръцкият аргумент беше, че в Гърция има област със същото име и бившата югославска Македония може да си го поиска. Този въпрос остава нерешен и до днес.   Разбира се цялата тази история около името е приключила. Наложи се двойно име. Целият свят нарича страната Македония, а Гърция Скопие. Ако Скопие не съществува в чужбина, същото важи и за Македония в Гърция. Интензивните дипломатически преговори от последните дни и срещите между премиерите Алексис Ципрас и Зоран Заев в Давос увеличиха очакванията, че този въпрос може да се реши след 27 г.    Най-накрая Македония може да получи официално име, което ще използва в международните организации, може \"Нова Македония\" или \"Северна Македония\", която ще я различава от Гръцка Македония и това ще успокои гърците. И все пак тази искрица на надежда за наименование за общо ползване, както казва гръцката страна, наистина не е в интерес на никого. Никой и никъде по света няма да използва новото име. Кой е прав? Светът е прав. Гърция не е. Не може да наричате една държава с името на столицата и да искате трета държава да я нарича така както ние искаме. Никой в Гърция не вярва сериозно на приказките за иредентиските аспирации на Македония.    Още по малко пък може да търсим в Англия да повярват на това. Господи, как е възможно една от най-бедните страни в Европа, със сериозни малцинствени проблеми, страна която иска да влезе в НАТО, да бъде заплаха за една страна, която е пет пъти по-голяма и по-мощна от нея?    И поради тази причина всички онези, които нямат проблеми с този въпрос да спрат да се държат като чиновници на външното министерство, да премахнат кавичките на Македония и да спрат да използват съкращението БЮРМ, което Гърция прие временно да използва. Дайте да наричаме страната Скопие в Гърция, за да не осъмнем с посинено око, а по света да използваме Македония и хората да не смятат за идиоти. Целият свят нарича Македония и смята гърците за откачени, заради твърдението им, че тя трябва да се нарича по друг начин - и още повече , че през последните 30 години ние не сме им обяснили как тя трябва да се нарича.   -------------------------------   ", "date": "2018.02.06", "title": "Стига идиотизъм - Македония си е Македония!"}
{"url": "http://www.classa.bg/%D1%81%D0%B2%D1%8F%D1%82/item/378287-%D1%82%D1%80%D1%8A%D0%BC%D0%BF-%D0%B2%D0%B5%D1%87%D0%B5-%D0%B5-%D0%BC%D0%B5%D0%B6%D0%B4%D1%83-%D1%87%D1%83%D0%BA%D0%B0-%D0%B8-%D0%BD%D0%B0%D0%BA%D0%BE%D0%B2%D0%B0%D0%BB%D0%BD%D1%8F%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Комитетът по въпросите на разузнаването към Камарата на представителите в Конгреса разреши на Демократическата партия да публикува свой отговор на скандалния меморандум на републиканците, написан от близкия съратник на Доналд Тръмп – Девин Нунес. Меморандумът на Нунес обвини в злоупотреба с власт вече бившите ръководители на ФБР Джеймс Коми и Андрю Маккейб, както и бившият правосъден министър и главен прокурор Сали Йейтс заради заповедите за следене и използване на специални разузнавателни средства (СРС) срещу сътрудника на Тръмп – Картър Пейдж. Според Нунес ФБР и американското правосъдно министерство са разписали 4 заповеди, всяка от които с валидност за 90 дни, за следене на Пейдж.    Нунес твърди, че при представянето на основания за това пред съда обаче правоохранителните органи са спестили част от известните им към съответния момент факти – например, че набирането на информацията, заради която е започнало следене на Пейдж – т.нар. \"руско досие\" на Доналд Тръмп, съставено от служител на британската МИ-6 Кристофър Стийл, е била платена от Демократическата партия (вижте ТУК за подробности). Освен това Нунес пише в републиканския меморандум, че Стийл казал на висш служител на американското правосъдно министерство – Брус Ор, че \"желае неистово Тръмп да не бъде избран за президент\" т.е. има личен мотив и това го прави недостоверен източник на данни.   Отговорът на демократите на меморандума на Нунес, който по същество представлява директно разобличаване на твърдения на републиканеца, трябва да бъде декласифициран и е необходимо позволението и на Доналд Тръмп като президент на САЩ, информира BBC. Тръмп има срок до петък, 9 февруари, за да реши какво да прави. Автор на отговора на демократите е Адам Шиф, който изрази задоволство, че Комитетът по въпросите на разузнаването в Камарата на представителите е дал позволение. В този комитет мнозинство държат републиканците. А лидерът на демократите в Сената Чък Шумър се обърна специално писмено към американския президент, казвайки, че е въпрос на чест и справедливост да декласифицира отговора на демократите.    Припомняме, че Шумър беше атакуван персонално от Тръмп след атентата в Манхатън в края на октомври, 2017 година - заради ролята му в създаването на програмата за зелената карта, тъй като атентаторът се оказа узбекистанец. Отговорът на Тръмп - по адрес на Шиф, не закъсня и е типичен за него. В Twitter той написа следното: \"Малкият Шиф, който отчаяно иска по-висок пост, е един от най-големите лъжци във Вашингтон – точно както Джеймс Коми. Адам незаконно изнася информация от съвещание на комитет на Конгреса, проведено при затворени врати – трябва да бъде спрян\".", "date": "2018.02.06", "title": "Тръмп вече е между чука и наковалнята заради руската намеса в изборите за президент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378294-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B2%D0%B8%D1%81%D1%88%D0%B5-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-23-000-%D0%BD%D0%B5%D0%B7%D0%B0%D0%B5%D1%82%D0%B8-%D0%BC%D0%B5%D1%81%D1%82%D0%B0", "text": "Заради факта, че никой бг университет не успя да запълни обявените места за студенти като общата бройка на ваканциите е рекордните 23 000, министърът на образованието Красимир Вълчев обяви, че МОН предвижда безплатно обучение по някои възлови дисциплини.   Възможно е таксите изцяло да отпаднат за студентите по направленията педагогика, математика, химически науки, физически науки, религия, материали и материалознание.   Същевременно държавното финансиране може да бъде напълно спряно за 15 неприоритетни специалности, сред които, икономика и администрация и управление.     заяви министърът на образованието Красимир Вълчев.   Висшите училища, в които не бъде утвърден държавен прием, ще могат да продължат да обучават студенти по тези специалности, но платено.   От Съвета на ректорите подкрепят идеята.   Промени ще има и при евростипендиите.   Средствата за тях вече ще се осигуряват от хазната, а ректорите ще решават какъв да е размерът им и на колко студенти да се дават.   Допълнително ще бъдат финансирани и филиалите на университети в бедни региони на страната като Враца, Видин, Смолян и Кърджали – с цел висшето обучение там да се съхрани.  ", "date": "2018.02.06", "title": "Безплатно висше образование заради 23 000 незаети места"}
{"url": "http://www.classa.bg/%D1%81%D0%B2%D1%8F%D1%82/item/378288-%D1%81%D0%B0%D1%89-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%B1%D1%80%D0%BE%D1%8F-%D0%BD%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D0%B2-%D0%B8%D1%80%D0%B0%D0%BA", "text": "Американската армия започва да се изтегля от Ирак, след като Багдад твърди, че е победил ислямска държава през миналата година, съобщава информационната агенция АП.   Според западните служители на военната база на ръководената от САЩ коалиция, разположена в тази страна, през изминалата седмица десетки американски войници са били транспортирани от Ирак до Афганистан, заедно с техните оръжия и оборудване.   Двама иракски представители потвърдиха пред агенцията, че коалицията и иракското правителство са постигнали споразумение за намаляване на броя на войските в Ирак. Това става за първи път от началото на войната срещу ислямскат държава преди повече от три години.", "date": "2018.02.06", "title": "САЩ намаляват броя на войските в Ирак"}
{"url": "http://www.classa.bg/%D1%81%D0%B2%D1%8F%D1%82/item/378289-%D1%82%D0%B8%D0%BB%D0%B5%D1%80%D1%81%D1%8A%D0%BD-%D1%80%D0%B0%D0%B7%D0%BA%D1%80%D0%B8-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B4%D0%B0-%D0%BD%D0%B0%D0%BB%D0%BE%D0%B6%D0%B0%D1%82-%D0%B5%D0%BC%D0%B1%D0%B0%D1%80%D0%B3%D0%BE-%D0%B2%D1%8A%D1%80%D1%85%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Вашингтон преценява икономическото въздействие на потенциалните нови санкции срещу Каракас, с оглед на евентуално ограничаване на продажбата на венецуелски петрол. Това заяви държавният секретар на САЩ Рекс Тилерсън, съобщава Ройтерс. \"Един от аспектите за разглеждане санкциониране на петрола, е ефектът върху венецуелския народ \", заяви дипломатът в Буенос Айрес, Аржентина, позовавайки се на икономическата криза и политиката на Венецуела.   Според Тилерсън, САЩ \"проучват възможностите\" за смекчаване на двустранните и регионалните последици от тези потенциални санкции, които също ще спрат продажбата на американски петролни деривати на Каракас. Венецуелската търговия с Вашингтон регистрира през 2017 г. най-ниската си точка от 1991 г. насам.   На същата пресконференция, неговият аржентински колега Хорхе Форий коментира, че такива ограничителни мерки \" не трябва да навредят на венецуелския народ\". Вашингтон обаче вижда това от друга гледна точка.   \"Да не се прави нищо, за да се спре тази криза, също така кара венецуелския народ да страда\", каза Тилерсън, връзка с отказа на други държави от Латинска Америка за извършване на действия, които влошават хуманитарната криза в страната.   Американската политика към Каракас досега се съсредоточава върху санкции срещу отделни членове на венецуелското правителство и върху забраната за придобиване на нов дълг. С петролното ембарго, според Тилерсън, САЩ възнамеряват да окажат натиск върху администрацията на Николас Мадуро да се \"върне към Конституцията\".", "date": "2018.02.06", "title": "Тилерсън разкри намерението на САЩ да наложат ембарго върху Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378282-%D0%B7%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0%D1%82%D0%B0-%D0%B8-%D1%87%D0%B5%D0%BA%D0%BC%D0%B5%D0%B4%D0%B6%D0%B5%D1%82%D0%B0%D1%82%D0%B0-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Имам професионален дефект. Голям дефект. Сутрин след чашата с кафе бързам да премина през пресата. Естествено, започвам с българската. От известно време обаче се улавям, че прескачам доста злободневни български теми.       За това кой ограби КТБ, за липсата на корупция в България, за така закъснялото възмездие за приватизацията, която доведе българския народ до завидното място на най-бедна нация в Европейския съюз. Не чета и за икономическия напредък на страната, защото знам, че болшинството от хората у нас си броят стотинките. Или казано по друг начин, повечето от написаното е, ако не фалшиво, то поне трябва да се чете с едно наум – какъв точно е интересът на това издание да тиражира фактите точно по този начин. Но пък, съгласете се, читателите не са нито следователи, нито имат време да размишляват надълго и нашироко кой какво и защо пише нещо и го поднася точно по този начин.    И хората, за съжаление, ѝ показват „червен картон“, който не е само заради цената на вестниците, а най-вече заради фалшивите новини в тях.   Всъщност „болестта“ фалшиви новини не е само българска – от тях се оплаква даже американският президент Доналд Тръмп.       За радост, изобретатели на фалшивите новини не са съвременните журналисти. Фалшиви новини е имало още в римско време. През 1 век преди новата ера Октавиан Август провежда дезинформационна кампания срещу Марк Антоний, която приключва с неговото самоубийство. Примери за фалшиви новини има много и те съпътстват развитието на пресата, а в днешно време и на телевизията, радиото, даже и на социалните медии. Но тук има едно голямо но. Но остава само това, което е истинско и стойностно.   И макар че темата за фалшивите новини да беше  актуализирана около Тръмп, в България те се „разхождат“ необезпокоявани от десетилетия.     Преди няколко години, доста преди фалшивите новини да нашумят в публичното пространство, поразмишлявах за тях и свободата на медиите. Поводът беше едно посещение в Музея на новините /Newseum/ във Вашингтон. Тогава това не беше просто професионално любопитство, а опит за сверяване на часовника.     И макар организаторите на музея да твърдят, че не носят отговорност за съдържанието в страниците, въпросът: „Написаното сега важно ли ще бъде след 10-15 години, а даже и след век?“, неминуемо поохлажда ентусиазма от родно присъствие.     От това какви новини са поднасяли на читателите – истински или платени, ще зависи и тяхната морална оценка. Защото някой, изтъпанчен на първа страница днес заради рекламите, които наливат пари в медиите, или заради това, че си има говорилня, след време може да се окаже просто никой. А журналистите, поне така трябва да бъде, са призвани не просто да разпространяват новини, а тези новини  да бъдат и честни, и верни.     В една от залите на Музея на новините са изложени 12 оригинални секции от Берлинската стена. Твърде много усилия, за да се пренесе толкова много бетон от единия до другия край на света. Но пък доста оригинално и символично за такъв музей – стената беше доста здрава, за да спира танковете и бегълците, но остана безсилна за информацията. Защото и тогава, като и сега, хората зад „Желязната завеса“ искаха и искат да знаят истината зад стената. В музея във Вашингтон освен това е изложена 5-вековната история на новините, събрани са повече от 30 хиляди вестника, показани са новите информационни технологии. Тук не можеш да не си дадеш сметка, че средствата за масова информация не само съобщават новини, но притежават мощна енергия.     Спомняте си навярно окупацията на Уолстрийт през септември 2011 година от хората, недоволни от сегашния икономически ред, стачките в редица страни. Да, те може и да бяха организирани чрез интернет и социалните мрежи, но посланията им се разпространиха бързо и надалеч благодарение на средствата за масова информация.   Но и не е необходимо да се връщаме назад, за да видим какво могат медиите. На японците, които неотдавна получиха съобщения на мобилните си телефони да се евакуират незабавно заради изстреляна ракета от Северна Корея, със сигурност не им е било до смях. Хората трябваше да се евакуират. До следващата заповед, която отмени тревогата. Че ракетите на Северна Корея са сериозен международен проблем, спор няма. Но истината е, че световните средства за масова информация се поувлякоха в темата и я преекспонираха, създадоха масова психоза. Защото дори и да бягат, обикновените хора просто няма къде да отидат. Проблемът не е техен, а на политиците.   Или да вземем друг пример. Българската реално-фалшива новина, която се тиражира от доста време – за присъединяването ни към еврозоната. Докато едните викат „да влезем“, другите опонират – само ще загубим. А нещата са далеч по-прости, но за това журналистите трябва да бъдат не просто дръжка на микрофон, обслужващ „корифеите“ по въпроса, а изследователи. Вземат се примери, с конкретни цифри на страните, влезли преди нас в еврозоната и без вмешателство на финансови експерти се прави един честен и обективен анализ. Там преди еврото една краставица, хляб или каквото и да било е струвало  толкова, след еврото – толкова. А читателите, нека не ги подценяваме, са доста умни и сами ще си направят изводите.   Защото вестниците, радиостанциите, телевизиите и сайтовете могат да бъдат създавани, продавани, да сменят собственици, но това, което остава от тях е информацията и нейната обективност. Колко много препродажби станаха и в България, колко собственици фалираха, други преуспяха, но „клиентите“ – читателите, слушателите и зрителите дори да не са наясно коя медия на кого е, знаят колко може да ѝ се вярва. Знаят, че „интересът клати феса“.   Създаден на 6 декември 1877 година например, тогавашният вестник „Вашингтон поуст“ е бил само 4 страници и е струвал 3 цента. Собствениците му са се сменили два пъти – първият го продал, за да купи модерна линотипна машина, вторият път през 1933 година изданието фалирало. Но пък първата му страница днес е една от най-често принтираните на стената на Музея на новините – едва ли само заради възрастта.     Думичките новина и музей някак си не се връзват. С едната гоним съвременността, другата ни препраща в миналото. Има обаче много общо. Казал го е Филип Греъм, издател на „Вашингтон поуст“ и „Нюзуик“:  Въпросът е кой и как пише тази чернова. А в „рецензиите“ за нея не липсват и откровения, които журналистите си ги знаят и за които аудиторията шушука и оценява. И тези откровения са, че богатството дава възможност на някои собственици да купуват медии „на кило“, защото те носят печалба и сила, а големи конгломерати от медии се разрастват, контролирани от компании, някои от тях без връзка с журналистиката… Вирусът не е само български. Но проблемът е в това колко медии и журналисти могат да се излекуват от него.   Защото, колкото и тъжно да звучи тази констатация, историята показва друго – новинарските попадения все пак остават, не са еднодневки, които умират с вестника, списанието, радио- или телевизионните емисии. Остават и големите журналисти, някои от тях станали и известни писатели – Хемингуей, Едгар По, Джорж Оруел… Дръпваш чекмеджетата на първите страници в Музея на новините, а оттам те гледа историята – смъртта на Хитлер, атомните бомби над Хирошима и Нагасаки, атентата на 11 септември 2001 година, аварията във Фукушима… Натискаш копчето на аудиовизуалната система и от Космоса прозвучава гласа на Гагарин. Снимки новини, снимки коментар и снимки история: фактурата за свръххарчовете на първата дама Тод Линкълн; кадър от 1961 година – встъпването в длъжност на американския президент Джон Кенеди и първото цветно излъчване на церемонията. Друго щракване през 1977 година – на президента Джими Картър, който за първи път извървява пеша разстоянието от Сената до Белия дом.     През миналата година по показателя Свобода на медиите България е поставена на 109 място от 180 страни в света и е с най-ниски показатели в ЕС. Още по-страшното е, че журналистите сбъркаха „бутончето“ и отдавна продължават да натискат грешното – през 2006 година страната ни е била на 35-о място. Това не е просто падане, а сгромолясване. Затварям очи и се мъча да си спомня най-важното, което прочетох в днешната преса. Пред погледа ми, не знам защо се завъртяха сагите за убийства, отвличания, измамени пенсионери, палежи на коли, гърмежи в центъра на София, съдебни дела с години на едни и същи хора и пари, пари – на тези, които се чудят какво да ги правят, и на другите, които ги броят, за да си купят комат хляб. Ужасно е, изпитвали сте го, нали? „Новините“ се включват сами. Завъртайки копчето на телевизора или отгръщайки страниците на вестника, вече години наред знаете какво има там. Но със сигурност не знаете къде са, ако не 65, то поне 50 процента от истината. Защото цялата истина няма кой да ви я каже. Затова един ден чекмеджетата на черновата на историята, написана от българските журналисти, ще са пълни с баластра. Жалко!", "date": "2018.02.06", "title": "За журналистиката и чекмеджетата на историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378283-%D0%BF%D1%80%D0%B8%D0%BA%D1%80%D0%B8%D0%B2%D0%B0-%D0%BB%D0%B8-%D0%B2%D0%BB%D0%B0%D1%81%D1%82%D1%82%D0%B0-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8", "text": "Спомня ли си някой при инцидент със смъртта на дете, вестникарски публикации и телевизионните репортажи да се изпълнят със съболезнования за семейството?  Например неотдавнашния, при който дете беше убито от куче? Или удушеното дете, за което държаха в ареста майката, пък после се оказа, че не е тя убийцата?   Защо за министъра на транспорта Московски беше оказано такова специално отношение? Нямаше репортер да го причака, да пъхне микрофон под носа му и да го пита как се чувства? При катастрофи като в Хитрино репортерите бродеха сред осиротели хора, загубили близки, да ги разпитват как са. Тук не смеят да съобщят нищо повече, освен че се разследва. Кое се разследва? „Моторната шейна убиец”? Неравността на пътя (където всъщност няма път)?  В случая с детето на Московски пак има катастрофа. Транспортен инцидент. Какво се прави при транспортен инцидент?  При транспортно произшествие със смъртен случай задължително има следствие, задължително се взима проба за алкохол, веднага на място. При констатации за несъобразена скорост, водачът получава обвинение, независимо дали е употребил или не алкохол.  Няма въпроси в медиите дали законните действия са приложени към министъра, дали му е взета алкохолна проба, дали са разпитани свидетели, които са били с него на Боровец, какво са правили преди да се качи на шейната. Имало неравност… Ами то моторните шейни вървят през неравности, не са за асфалтов път.  Има всеобщ призив да оставим човека, да уважим скръбта на семейството, той е наказан достатъчно и т. н. Уважихте ли скръбта на който и да е друг, загубил детето си, близък?   Следват   В Канада деца до 6 г. е забранено да се возят на сноумобил (моторна шейна). Във Финландия деца от 4 до 14 години се возят само в ремарке, теглено от сноумобил – то е с високи бордове, безопасно. В БГ няма правилник, защото министерство на транспорта не е въвело. Има някакви правила на фирмите, които дават под наем – инструктаж, шофьорска книжка за водача. Ама дори да има правилник, за министър може всичко.  И ако няма правилник, отговаря ли на здравия разум да возиш 4-годишно дете на моторна шейна? И това го прави министър на транспорта, трети мандат? В работно време, петък около обяд? Медиите не поставят тези въпроси.   Има Наказателен кодекс, който добре е квалифицирал причиняването на смърт по непредпазливост. В такива случаи обвинения получават и родители, които са причинили смъртта на децата си. Например при несъобразена скорост на пътя. Да се блъснеш в дърво без участие на друго превозно средство в инцидента неминуемо води до извода „несъобразена скорост”. Най-малко. Има и съдебна практика да бъдат съдени родители при такива инциденти – на пътя и др. Министърът попада изцяло под тези текстове на закона. Но не се ли опитват да го оправдават и прикриват?   И още липсващи въпроси – каква шейна е карал министърът? Под наем ли я е взел (между 90 и 130 лв. на час, издават документ)? Лична (около 25 хил. лева)? Или са му дали да покара нечия? Която може да се окаже негова лична със задна дата. Ако е служебна, разбира се е нарушение на някакви правила за ползване. Бави се отговорът на тези въпроси от следствието, нито ги зададоха в медиите, нещо смутолевипха за лична моторна шейна.   Циганинът, който остави детето си без надзор и го уби кучето, беше арестуван, заедно с още двама. И сигурно ще го съдят. Министър Московски е под специални грижи на телевизиите – те му изказват съболезнования. И в тоталитарните медии отпреди 1989 г. не е имало такива репортажи.   В нормална правова държава след такъв инцидент министърът на транспорта веднага   Първо, да не пречи на следствието. Второ – адекватен ли е такъв човек за министър на транспорта? Щом взима такива неадекватни решения за детето си, какво ли е като министър?  Самият премиер веднага трябваше да го отстрани, да му поиска оставката. По-късно неизбежно ще трябва да реши този въпрос – защото какво ще обяснява на колегите си от ЕС за тоя инцидент? Покарал малко министърът, пък се блъснал в дърво… Без да има друга кола, шейна на пътя. Но у нас се носят едни милозливи призиви – да замълчим. Да мълчим, ако се опитват да го измъкнат от отговорност? Ако се опитват да прикриват негова вина?  В случая има опит да се оневини човек, първо, защото изпитва страдание, второ – защото е министър.   Ако някой обикновен циганин беше попаднал в такава ситуация, телевизиите щяха да го разпънат на кръст, и нямаше да има такива реакции на сантименти и призиви за траур. Понеже е публична личност – не може да се коментира, да замълчим?   И дори, ако някой задава въпроси за инцидента, се сипят обвинения, че той прави политика от трагедията. Ами, като е министър, няма начин да не се превърне в политика. А каква политика е медии да изказват съчувствие, да се прикрива информация, следствието да се прави на тъмно, с всички съмнения, че може да бъде покрита вина на министъра?  Медиите в случая изцяло обслужват политическата власт, а публиката от съчувствие също е готова да си затвори очите.", "date": "2018.02.06", "title": "Прикрива ли властта с помощта на медии инцидента с министър Московски?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378284-%D0%BA%D0%B0%D0%BA-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B5%D0%BC-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%B5%D0%BD-%D1%81%D0%B5%D0%BA%D1%81", "text": "Много съвети са изписани относно секса и как да бъде незабравим, но най-важните от тях, които е силно препоръчително да спазват жените, им гарантират наистина страхотен резултат.         Когато сте преяли, а някой ви бута още храна в устата, не е никак приятно, нали. Същото е и със секса. Ако ще го правите по навик, задължение или заради някаква друга причина, различна от истинското желание, той няма как да бъде задоволителен. Но от друга страна, не забравяйте, че понякога апетитът идва с яденето. Така че, все пак, можете да дадете шанс на интимните ласки да се случат. Но ако след първите минути не почувствате въпросното желание, то има и други приятни неща, които можете да правите с вашия партньор.     Още древните египтяни са знаели ролята на сетивното възприятие. Фините аромати на цветя или подправки създават една много специална атмосфера, която помага на партньорите да се отделят от нервното ежедневие и да се посветят напълно един на друг. Заложете на подходящи аромати като шоколад, ванилия, канела или иланг-иланг.     Според японските гейши бързите и резки движения са враг на сексуалното удоволствие. Или поне в началото. Те казват, че трябва да се движим плавно, нежно, да се целуваме и галим, преди същинската част. Сексолозите напълно ги подкрепят, обаче и с факти – според статистиките, на една жена са нужни поне 15 минути любовна игра, за да достигне лесно и бързо до оргазъм.   Джон Грей, автор на бестселъри относно отношенията между мъжете и жените, казва, че в много случаи ние инициираме секса, без да сме наясно какво точно искаме. Според него трябва да има искрено общуване, споделяне на сексуалните желания между партньорите, но преди това вие трябва да сте наясно какво точно ви харесва.   Древна китайска мисъл за любовта гласи „Никога не правете любов в едно и също положение в продължение на две последователни нощи\". Не само, че ще ви стане скучно, но ако тялото ви е в една и съща поза, сетивността на нервните окончания намалява. Затова специалистите съветват редовно да експериментираме с нови пози.   Най-известният любовен гид Кама Сутра съветва да не правим секс нито на прекалено светло, нито на прекалено тъмно. Светлината трябва да е мека, приглушена и най-добре нейният източник да са свещите. Защото с потрепващият си пламък те създават страхотна еротика, дамата се чувства по-секси, а мъжът е по-нежно настроен.   Според Тантра, няма нищо, което да носи повече сексуален заряд за партньорите като това да вземат заедно душ преди секса. И нищо не носи такава романтична близост като това да вземат душ след секса. Водата отмива всички негативни влияния помежду им и дори сплотявала връзката и любовта им.   Това е неофициалното мото на тангото. И не случайно в нито един танц няма толкова силна страст, както при него. Затова можете да заложите на СМС флирт - да изпратите съобщение \"Не нося бельо...\", например. Или, когато сте заедно, най-неочаквано, но нежно да го целунете по ухото, а след това да се отдръпнете, съветва beu.bg. Изобщо, оставете фантазията си да работи. Истината е, че всяка жена знае как да „дразни\" сексуално мъжете. Просто трябва по-често да го прави.", "date": "2018.02.06", "title": "Как да постигнем изумителен секс"}
{"url": "http://www.classa.bg/%D1%81%D0%B2%D1%8F%D1%82/item/378274-%D0%BE%D1%89%D0%B5-%D1%88%D0%B5%D1%81%D1%82-%D0%B3%D0%BE%D0%B4%D0%B8%D0%BD%D0%B8-%D1%81-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "Какво ли не може да чуеш от кандидат-президентите на опозицията и твърдите критици на Кремъл. И че изборите са фейк, защото в надпреварата не са допуснати силни политици, които биха станали реални конкуренти на Владимир Путин. И че избори с участие на множество далечни от политиката и категорично неизбираеми кандидат-президенти стават бутафорни.   Например журналистката и телевизионна водеща Екатерина Гордон, излъчена от Партията на добрите дела и събрала уж над 100 000 подписа в своя подкрепа, заяви, че оттегля кандидатурата си, защото не желаела да участва във фарс, в някакво шоу. Но най-често критиците на Кремъл разправят, че първо, у нас изборите са така направени, че не предполагат смяна на висшата власт.     Като Брежнев. През 2024 г. Путин ще бъде на 72 години   Второ, естеството на хората у нас е такова, че попадне ли на горните властови етажи, човек се мъчи да остане там възможно най-дълго, а най-добре до живот. И ако Путин поиска, казват, никой няма да му попречи да управлява вечно. Трето, припомнят, с тази своя несменяемост властта вече два пъти през 20-и век доведе страната до разпадане.   Такава е съдбата на всеки режим, при който е невъзможна легалната смяна на властта. Но инициативата за дълго управление - на практика винаги с негативни последици, не бе лансирана от Путин. Много добре си спомням, че през първите години на поста, запитан ще се удължава ли президентският мандат, Путин отвърна горе-долу така: президентът носи толкова тежък товар, че дай боже да му стигнат сили за два мандата (четиригодишни по онова време). И съм убеден, че говореше искрено.   Но щом дойде втората година от втория президентски мандат, негови колеги, негови протежета на отговорни постове и много хора от интелигенцията взеха да предричат чрез медиите катастрофа, ако Путин напусне властта. Висши служители заявяваха публично: “Има ли го Путин, има я Русия, няма ли го Путин - няма да я има и Русия”. Сиреч, ако преиначим известните думи на поета, Русия и Путин са близнаци-братя. Казваме “Путин” - разбираме “Русия”, казваме “Русия” - разбираме “Путин”.   Путин вече бе наречен национален лидер, но това им се видя малко. Обмисляше се идеята за някакъв събор, който да го провъзгласи за висш държавен ръководител. Най-изявените подмазвачи предлагаха дори да се пренебрегне конституцията, ограничаваща президентската власт до два поредни мандата. А някои телевизионни водещи кажи-речи във всяко предаване споделяха тревоги за бъдещето на страната без Путин.   В подобни условия всеки нормален човек може да се обърка. И трябва да признаем, че интелигенцията в лицето на журналисти, политолози, социолози, разнородни аналитици и експерти - също като по съветско време, допринесе много за атмосферата на култ към първото лице, поставяйки по принцип на първо място не обществения, а личния интерес.    Първо. Нека погледнем реалността в очите. Постсъветската управляваща класа начело с чекистите успя да неутрализира центробежните тенденции, да затвърди стабилността в страната и с доходите от износ на горива да вдигне стандарта на живот в Русия. Екипът на Владимир Путин обаче нямаше достатъчен опит в гражданското строителство, затова не успя да създаде условия за успешно развитие на икономиката, научно-техническата сфера и т. н.   Тук попречи впрочем и това, че изградената от Кремъл вертикала разруши конституционния принцип за разделение на властите, което спъна развитието на конкуренция не само в политиката, а и в икономиката. И щом няма резултати, с които властта да се гордее, тя постоянно припомня за победата във Великата отечествена война и се мъчи да пренасочи вниманието на обществото от вътрешните към геополитическите проблеми.   Второ. Също такава реалност е фактът, че Путин е популярен в обществото и със сигурност ще получи още шест години на президентския пост. Но става дума за такъв период, че ако страната се развива, както досега, тя неминуемо ще мине в категорията слаборазвити страни. Затова бих предложил на опозиционните кандидат-президенти да воюват не срещу Путин, а “вместо Путин”. Тоест да посочват слабите страни от дейността му, но същевременно да предлагат мерки, които да предприемем за нормално развитие на страната и с оглед на санкциите.   Нищо чудно, ако се наложи да разчитаме на собствени инвестиции и иновации. Но за целта трябва според мен решително да се откажем от огромните разходи за престижни и спортни цели като развитието на остров Руский (за срещата на Азиатско-тихоокеанското икономическо сътрудничество (АТИС) през 2012 г., б. пр.), Олимпиадата в Сочи и световното по футбол; да свием разходите за бюрокрацията и силовите структтури; да гарантираме не на думи, а с дела защитата на частната собственост, решително да я браним от чиновници и силови шефове, та да не се бои националният бизнес да влага пари в дългосрочни проекти.   С оглед рязко спадналия през последните години научен потенциал на страната е необходимо да създадем благоприятни условия, за да се върнат поне част от напусналите Русия и работещи днес на Запад големи учени и специалисти, както направи Китай.   Необходимо е да направим данъчна реформа, да намалим финансовото бреме върху бизнеса, лихвата по кредита и да запълваме огромната пропаст между богати и бедни, за да предотвратим евентуалните отрицателни последици, ако рязко се влоши материалното положение на повечето хора в Русия, от което не сме застраховани.   Освен това изглежда трябва да коригираме външната политика на страната. Няма как да наречем успешна нашата дипломация, допуснала Русия да влезе в конфронтация едва ли не с всички развити страни, да се влошат отношенията й с много съседни държави. Това не се е случвало нито по време на имперска, нито на съветска Русия. Едва ли е било дълбоко обмислено да провъзгласим НАТО и страните, подкрепящи алианса, за противници на Русия.   Трябва също трезво да преценим дали е по силите на Русия да претендира за ролята на трета, дори втора най-мощна държава в света. Нашият БВП за 2016 г. е 1,283 трилиона долара срещу 18,57 трилиона долара за САЩ и горе-долу толкова за ЕС; в случая с Китай той надхвърля 11 трилиона долара и дори в Италия е по-голям, отколкото у нас - 1,85 трилиона долара.   И още нещо. Бих посъветвал журналисти и политолози да не очернят тотално украинските реалности, а и да не забравят, че тъкмо заради непотръгналите руско-украински отношения Западът наложи санкции на Русия. Къде по-разумно е да се откриват общи интереси между братските народи в двете страни, да се намалява напрежението помежду им.", "date": "2018.02.06", "title": "Още шест години с Владимир Путин"}
{"url": "http://www.classa.bg/%D1%81%D0%B2%D1%8F%D1%82/item/378275-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8%D1%82%D0%B5-%D0%B8%D0%B3%D1%80%D0%B8-%D0%B7%D0%BB%D0%B0%D1%82%D0%BD%D0%B0-%D0%B2%D0%B8%D1%82%D1%80%D0%B8%D0%BD%D0%B0-%D0%B7%D0%B0-%D1%81%D0%BA%D0%B8-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F%D1%82%D0%B0", "text": "Запазени за любителите по обичайното за тях време, зимните спортове привличат погледите на целия свят през зимните олимпийски игри, чието поредно издание се открива в петък в Пьончан. Олимпиадите са единствено по рода си маркетингово представяне за ски индустрията, най-вече в Азия, където тя тепърва трябва да търси своя растеж.     “Олимпийските игри са единственият момент, когато имаме достъп до цели свят. Това са над 1 милиард телевизионни зрители. Нищо общо със световните купи, които достигат само до специализираните среди”, подчертава пред АФП Кристиан Фризон-Рош, председател на групата компании, които доставят ски екипите на френския отбор.     Кадрите със скиори с медал на врата, вдигнати ски и лесно забележимо лого, които обикалят света: залогът е от първостепенно значение що се отнася до маркетинга за производителите на екипировка.     “Краят на цикъла на разработване на един продукт са олимпийските игри. Тогава се показват най-новите технологии, нашето ноу-хау се материализира посредством медалите, марките се свързват със спорта”, добавя Фризон-Рош.   “Както във Формула 1 за един автомобилен конструктор, така за нас игрите са платформа за авторитета на марката, доказателство за нейното представяне в очите на широката общественост и на средите”, потвърждава Дени Льове, който отговаря за алпийските ски в Salomon.   Ако производителите на екипировка са познати на потенциалните потребители в страните, където мнозина карат ски, то отражението е “много по-голямо на нововъзникващите пазари, които не познават (съответната) марка”, отбелязва Льове. И ето от там идва цялото това значение на Зимните олимпийски игри в Пьончан сега и в Пекин през 2022 година, тъй като “центърът на тежестта на зимните спортове е доведен в тяхната зона”, подчертава той. Регион, на който компаниите от сектора гледат като на своето бъдеще.   “На зрелите пазари (Европа и Северна Америка) много ясно се забелязва застой” на броя на скиорите. “Ските бяха спорт, практикуван масово от хората от поколението бейби бум, а новите поколения днес са по-малко запалени”, обяснява швейцарският консултант Лоран Вана, който всяка година публикува международен доклад за туризма, свързан със зимните спортове.   “За сметка на това (ските) преживяват бурен растеж в Китай, който получи още по-голям тласък от (получаването на домакинството на) Игрите през 2022 година”, продължава той.   Този спорт на практика претърпя свръхбързо развитие в Китай. Докато малкото курорти в страната бяха посещавани в средата на миналото десетилетие предимно от начинаещи с колеблива техника, сега, 10 години по-късно, ските са се превърнали в любимо зимно хоби за младите градски жители, които вече имат впечатляващи умения да карат ски или сноуборд.   Китай вече има около 500 места, където може да се карат ски - от микрокурортите с една проста писта до луксозните комплекси с петзвездни хотели, които няма кой знае за какво да завиждат на своите конкуренти в Алпите.   “Днес всички работят върху азиатските страни. Залогът е да бъдат спечелени дялове от китайския пазар. В тази страна ски индустрията е в началото на своята история, целият сектор отива там. Това са хората, които ще отидат на ски утре”, подчертава Кристиан Фризон-Рош.   До игрите през 2022 г. Пекин си е поставил за цел да превърне 300 милиона китайци (малко над 20 % от населението) в любителите на зимните спортове. Само при скиалпийските дисциплини задачата е да има 120 милиона скиори, срещу 15-18 милиона сега, според Лоран Вана.   Ако днес пазарът е само “в процес на изграждане”, “потенциално утре той може да бъде еквивалентен на (пазара във) Франция”, един от най-големите ски пазари в света наред с Австрия и Съединените щати, и да възлиза на до 50 милиона дни годишно, срещу около 15 милиона в момента, иска да вярва Дени Льове.   И през призмата на тази перспектива Пьончан ще бъде “трамплин за Игрите в Пекин”, прогнозират и Кристиан Фризон-Рош, и Дени Льове.", "date": "2018.02.06", "title": "Олимпийските игри - златна витрина за ски индустрията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378276-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B2%D1%83%D0%BA%D0%BE%D0%BB,-%D0%B5%D0%BF%D0%B8%D1%81%D0%BA%D0%BE%D0%BF-%D1%81%D0%BC%D0%B8%D1%80%D0%BD%D0%B5%D0%BD%D1%81%D0%BA%D0%B8", "text": "    Преподобни Вукол бил ученик на  , който го кръстил и посветил за епископ на град Смирна . В Смирна тогава имало малко покръстени. Сред тоя езически мрак св. Вукол светел като ярко светило. Той се отличавал със своите добродетели, особено със своята благост и кротост.     Преди смъртта си св. Вукол посветил славния  , също ученик на св. ап. Йоан Богослов, за свой приемник по епископство и тихо се поминал.   Божият угодник Вукол се отличавал от младини с незлобие и целомъдрие и бил преизпълнен с Дух Свети.   Всехвалният възлюбен ученик, възлегнал на Христовите гърди, Йоан Богослов, виждайки, че това е опитен в духовния живот човек и достоен, го поставил за епископ на Смирненската църква.    Това назначаване било твърде благовременно за християните на Смирна и Христовият светител извършил за тях много полезни неща. Просветен от Дух Свети, той сияел като светилник на светило (Мат.5:15). Онези, които стоели в тъмата на заблудите и идолската прелест, той просвещавал чрез небесната светлина и чрез светото Кръщение ги правел синове на светлината (Иоан.12:36) и защитавал всички от безбройните, невидими, но свирепи и неукротими зверове, които само търсят кого да погълнат (1Петр.5:8).   Преди да се престави, свети Вукол връчил своето словесно стадо на блажения Поликарп и преминал от временния живот във вечния. След като тялото на светителя било погребано, Бог благоволил на гроба му да израсне мирта, за която било отличително, че лекувала болни.", "date": "2018.02.06", "title": "Св. преподобни Вукол, епископ Смирненски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378277-6-%D1%84%D0%B5%D0%B2%D1%80%D1%83%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1623 г. - Франция, Савоя и Венеция сключват съюзен договор, насочен против Испания.     1788 г. - Масачузетс става 6-я щат на САЩ.   1819 г. - Британският благородник Томас Рафълс основава Сингапур.   1840 г. - С подписване на договор между представители на британската корона и маорите е основана държавата Нова Зеландия.   1878 г. - Освободен е град Бургас от османско робство и е учредена първата българска градска община.   1897 г. - Открита е жп линията Перник - Радомир.   1899 г. - Сенатът на САЩ ратифицира договор, по силата на който Испания отстъпва на САЩ владенията си Гватемала, Куба, Пуерто Рико и Филипините.   1900 г. - В Хага е създаден Международен арбитражен съд.   1901 г. - В Парижките жп гари са поставени първите обществени телефони.   1904 г. - Япония прекъсва дипломатически отношения с Русия, два дни по-късно започва Руско-японската война.   1922 г. - Подписан е договор за забрана използването на отровни газове при военни действия между Великобритания, САЩ, Франция и Япония.   1933 г. - В Германия е въведена цензура на печатните издания.   1935 г. - В САЩ започва продажбата на играта Монополи.   1936 г. - Олимпийски игри: Зимни олимпийски игри: В Гармиш-Партенкирхен са открити IV Зимни олимпийски игри.   1951 г. - При тежка железопътна катастрофа в Пенсилвания (САЩ) загиват 85 души и над 500 са ранени.   1952 г. - Умира крал Джордж VI и Елизабет II става кралица на Обединено кралство Великобритания и Северна Ирландия.   1958 г. - В самолетна катастрофа край Мюнхен, Германия (тогава ФРГ), загиват 23 човека, осем от които са футболисти на ФК Манчестър Юнайтед, Англия.   1996 г. - В Атлантическия океан, близо до брега на Доминиканската република катастрофира Боинг-757 на турските авиолинии, при което загиват всичките 189 пътници и екипаж.   2004 г. - При самоубийствена атака на чеченски сепаратист в Московското метро загиват 40 души, а 129 са ранени.   2012 г. - При скъсването на язовирна стена е наводнено Харманлийското село Бисер  ", "date": "2018.02.06", "title": "6 феврури, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378278-%D0%B8%D0%BC%D0%B0-%D0%BB%D0%B8-%D1%82%D0%B0%D0%B9%D0%BD%D0%B0-%D0%BB%D0%BE%D0%B2%D0%BD%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B8-%D1%81%D0%BB%D0%B0%D0%B2%D0%B8", "text": "  Този въпрос се дискутира активно в политическите среди. Информацията за беседата преди няколко седмици звучи достоверно, тъй като е известно, че и двамата ходят на лов, а подобни стопанства са държани от олигарси, които се водят приятели и на министър-председателя, и на телевизионния водещ едновременно. Традицията да се правят тайни преговори по време на лов идва от времената на Тодор Живков, по съветски модел. Достоверното звучене обаче се подсилва от още няколко обстоятелства.     По върховете гореща информация са секретните данни от изследване на общественото мнение, поръчано на най-близката до властта социологическа агенция, според което таванът на възможна подкрепа за политически проект на Слави Трифонов стига таван от 40%.         Като се прибави случайното или нарочно съвпадение, че  . Тъй като още с назначаването на министър с мандат до юли 2018 г. в кабинета беше знак, че може да имаме избори през есента, след приключването на европредседателството.    Бойко Борисов. Обърнахме се и към другия евентуален участник в срещата Слави Трифонов   Напомняме, че неотдавна вицепремиерът Валери Симеонов направи публично достояние тайна среща на премиера със Зелените, за която те разказаха, а той не признаваше.  ", "date": "2018.02.06", "title": "Има ли тайна ловна среща на Бойко и Слави?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378279-14-%D0%B3%D0%BE%D0%B4%D0%B8%D0%BD%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B0-%D1%83%D1%82%D0%BE%D0%BF%D0%B8%D1%8F", "text": "14 години Фейсбук са напълно достатъчно, за да разберем, че хората не са това, което са. Фейсбук тотално девалвира разбирането за приятелството. Той сприятели хора, които никога не са се виждали, и други, които никога не биха искали да се видят.     Фейсбук развали много приятелства, свали много маски, сложи още повече и извади на показ най-истеричното у хората. Той направи от културни и възпитани хора маргинали, а от маргинали - инфлуенсъри в един безкраен парад на суетата.     Никога не е имало повече истини от сега. Фейсбук корумпира разбирането за новина и маргинализира фактите. Кой се интересува от фактите, когато те не събират лайкове?   Фейсбук се оказа виртуалното доказателство за диалектическия материализъм - той даде на масите претенция за качество. Фейсбук направи хората равни. Той демократизира мисълта отвъд рационалното, за да отвори място на първия ред за необузданата емоция и афекта.   Колективните чувства са икономически фактор и Фейсбук най-добре знае това. Бизнесът зависи от тях, а социалната мрежа отвори широко вратата за новата политика навсякъде по света, която се свежда до управление на афективни колективни състояния като патриотизъм, паника и страх.   Фейсбук промени словото, изгони хумора и на негово място настани претенцията за морална доминация. Четенето излезе от мода, изместено от писането, а буквализмът стана новата религия на социалните медии.   Фейсбук ни накара \"да харесваме\" неща, които не харесваме. Той ни прелъсти и продаде кукитата ни.   Накара ни да извадим на показ неща, които не искаме. Фейсбук промени понятието за време и пространство, но най-вече обезцени общуването и идеята за споделяне.     Единствената добра новина, след 14 години в доброволен плен, е, че краят на Фейсбук в този му вид е близо. Защото за днешните млади 14 години са достатъчни, за да направят от Фейсбук нещо старо.   За нас, останалите, деноминацията предстои.   Вместо да добавят - хората ще трият. Вместо да споделят, те ще скриват. Вместо да се присъединяват, ще се изключват. Махалото отива в другата посока.", "date": "2018.02.06", "title": "14 години социална утопия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378280-%D0%BD%D0%BE%D0%B2%D0%BE%D1%82%D0%BE-%D0%B3%D0%BE%D0%BB%D1%8F%D0%BC%D0%BE-oxi-%D0%BD%D0%B0-%D0%B3%D1%8A%D1%80%D1%86%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D1%8A%D0%BC-%D0%BD%D0%B0-%D1%81%D1%83%D1%85%D0%BE", "text": "Има един стар лаф, критика към крайния национализъм, която твърди, че той те учи да се гордееш с неща, за които не си допринесъл с нищо, и да мразиш хора, които никога не си виждал (а е възможно и никога да не видиш).       27 години спро за едно име е нонсенс, нищо друго   Стотици хиляди души маршируват в гръцката столица с един голям лозунг и едно мощно послание - \"Македония е гръцка\". Като тук дори не се спори за територията, която е заела Република Македония (или Бивша Югославска Република Македония - БЮРМ, както предпочитат да се изказват на юг от Солун), а за името.   Не, че в България сме в позицията да даваме някакъв акъл в случая (все пак през последните дни топ темите у нас не е като да не бяха две лъвчета и един питбул), но да правиш огромни протести с претенции за 1,5 млн. души присъстващи, защото Македония ти е гепила парче от историята, е може би малко прекалено.   Факт е, че южната съседка приема пламенно доста неща и там хората са свикнали да изразяват недоволството си по улиците. Стачки, протести срещу бюджетните съкращения и 14-тите заплати, не на диктата на МВФ...   Сегашното голямо OXI! срещу идеята да бъде признато каквото и да е име на държавата Македония, в което въобще да се съдържа името \"Македония\", обаче е еманация на онзи лаф горе.     Големият проблем с историята (или поне това, което в обществото се разбира като история) е, че на практика тя е твърде малко наука и твърде много политически доктрини и пропаганда. Твърде много митове и приказки, които се сменят с различните управления.   Истинската история не може да бъде открадната. Тя е в историческите извори, в документите - тя е научната истина. Това, което я заобикаля като политически интерпретации, то е способно на трансформации. А щом се е модифицирало веднъж, ще може да се измени и отново.   Все едно в София да се съберем една тумба народ и да започнем да се гневим публично, че македонците тачат Самуил като техен си цар, а на нас ни викат татари. Не, видяхме, че от другата страна има смяна в идеологията на управление и вместо да се вдигат паметници и да се сочат врагове, от Скопие вече търсят партньори.   И се сключи договор за добросъседство, една от точките в който е създаването на комисия от специалисти, която да ревизира македонската история по възможно най-акуратен и отговарящ на историческите извори начин (или поне да се стигне до ситуация, в която в македонските учебници да обиждат България).   Защото тези неща се случват с политика и с дипломация. С преговори и използване на подходящия момент. А за решаване на спора между Гърция и Македония такъв в момнета има. Стига да не бъде провален.     Патова ситуация. Отношенията пак ще минат към фаза на тиха омраза и неприязън и нещата въобще ще си тръгнат постарому. Македония само няма да влезе в НАТО и ЕС и най-вероятно ще се върне към отношението си на ненавист към съседите и великомакедонския шовинизъм, призната от редица държави под конституционното си име Република Македония.   , спасили са историята си и са защитили истинската Македония от ръцете на онези гадни... абе със сигурност не македонци. И ще чакат следващия транш от Европа, който да закрепи икономиката им.   Но това е предимството с подобни абстрактни неща като националната чест - важното е в твоята си глава всичко да е наред. Останалото... не е важно.", "date": "2018.02.06", "title": "Новото голямо OXI на гърците - национализъм на сухо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378281-%E2%80%9E%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B8%E2%80%9D-%D0%B8%D0%B3%D1%80%D0%B8", "text": "    Радетелите за „силна българска държава” могат да са доволни. Както и националистите. В Сърбия се разгоряха български ,,патриотични игри”. Подобни занимания доскоро се провокираха и на българска територия от наши съседи. Днес обаче западната ни съседка Сърбия определено е взета на прицел.    А в центъра на страстите е българското малцинство. При посещението си там в края на октомври бившият председател на парламента Димитър Главчев предаде на сръбския президент Александър Вучич ,,желанието на сънародниците ни от Западните покрайнини” Димитровград да се преименува и да върне названието Цариброд, което е от времето, когато териториите са били български.      После наши медици отидоха да лекуват малцинството ни, Сърбия не позволи, настана скандал. Основният потърпевш, който се изяви по медиите и обговори цялата случка, бе д-р Валентин Янев, който е… стар деец в патриотичното направление, оглавява дружество за Западните покрайнини.   Още повече, че се случва за толкова кратко време, и по-важното – за първи път. Пак наивници могат да предположат, че България прави тези неща сама.    Малко сред като стана ясно, че Барак Обама си тръгва от Белия дом, български евроатлантици ревнаха жално, че Доналд Тръмп щял да остави Балканите на Русия, тоест да отстъпи влияние за сметка на руснаците. Подобно вайкане не само няма основания, но се случи точно обратното.    Именно Белград е стратегическият партньор на Москва, особено след натовските бомбардировки преди 18 години. Другият вариант за американска хегемония на Балканите е Сърбия да се преориентира в западна посока, което е невъзможно в близките десетилетия. В средата на лятото Сърбия нямаше повод за радост. Знамето на НАТО се развя не къде да е, а в доскорошния й „заден двор” Черна гора. Почти по същото време започнаха бурни и скоростни процеси откъм другата й граница – сближаване на Македония с членката на пакта България. Завоят на Скопие към София е за сметка на Белград. Той не можеше да бъде осъществен, ако преди това за премиер не бе „инсталиран” прозападният социалдемократ Зоран Заев.       Договорът за добросъседство между двете държави е стъпка за членство на Скопие в НАТО, както и за много по-силно западно влияние. Съвсем закономерно вследствие на всичко това Атлантическият съвет в България (Антоний Гълъбов, Александър Йорданов, Методи Андреев и компания) организира „Гражданска инициатива за приемане на Република Македония в НАТО”. В декларация от септември организацията призова за „активно лобиране чрез срещи с организации партньори в страните – членки на НАТО, конференции, публични събрания, петиции, медийни прояви в национални и регионални средства за информация”. Впрочем американските дипломати видимо приветстваха стоплянето на отношенията между двете държави.     Това бе опит за палене на нови фитили между София и Скопие, както и знак, че ако Македония се заинати за историята си, Русия ще я подкрепи.  Факт е обаче, че Борисов се опитва да балансира, поддържайки добър диалог с управляващите в Сърбия. Което не се харесва на гласовете на Вашингтон у нас, или поне на тези политици, които искат да играят такава роля.   В края на юли вече бившият лидер на ДСБ Радан Кънев заяви, че българският интерес е следният:  Точно такъв е и американският интерес – Сърбия да бъде отделена и да не върви към НАТО и ЕС, докато е в добри отношения с Русия, а само съседите й да са там.    В края на ноември долетя и официално условие към Сърбия.  се казва в документ, озаглавен „Балканите напред: Новата стратегия на САЩ в региона”. Той бе разпространен преди конференция във Вашингтон за Западните Балкани на външните министри от региона. В документа са набелязани действия и по другото важно условие за приемането на Македония в западните структури – сдобряването с Гърция:     През последните седмици медиите изобилстват от новини, че Заев готви компромис за името на страната си, което показва, че се предприемат действия и в посока на сближаване с Гърция. Родните патриотични игрички спрямо Сърбия се случиха точно в такъв момент. „Наритана” в сблъсъка на атовете, Сърбия стана всестранно уязвима. И „спонтанно” се случиха доста неща, които до сега бяха немислими. Да не забравяме, че позициите на националистите в българската власт са по-силни от всякога.      Нека няма неразбиране. Борбата за правата на малцинствата ни зад граница трябва да е водещ държавен приоритет, а сънародниците ни от Западните покрайнини заслужават много по-добър живот от досегашния, нуждаят се от перспективи, както и от силна връзка с България.    Всичко това не изглежда да е игра без огън. Лошото е, че за българския национализъм, подобно на всички национализми, не е проблем, когато огънят играе при съседите…", "date": "2018.02.06", "title": "„Патриотични” игри"}
{"url": "http://www.classa.bg/%D1%81%D0%B2%D1%8F%D1%82/item/378272-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D0%BD%D0%B0%D0%BF%D1%83%D1%81%D0%BA%D0%B0-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "    В опит да се успокоят страховете на някои твърди привърженици на Брекзит, които обвиниха министъра на финансите Филип Хамънд, че се опитва да следва собствена политика на възможно най-близки отношения с Европейския съюз, от канцеларията на премиера излязоха с ясно изявление, че оставането в митническия съюз не е политика на правителството.     Това става в деня на среща в Лондон между главния преговарящ за ЕС Мишел Барние, премиера Тереза Мей и министъра за Брекзит Дейвид Дейвис.   Утре в Брюксел започват първите преговорите по условията на преходния период, който трябва да осигури по-плавен преход след като Великобритания напусне ЕС.    А в сряда и четвъртък ще се събере правителствената комисия за Брекзит, от която се очаква да излезе с позиция за постигане на споразумение по бъдещите митнически договорености с останалите 27 страни-членки на съюза. Вчера министърът на вътрешните работи Амбър Ръд отхвърли предупрежденията на привържениците на „твърд Брекзит”, че Тереза Мей я грози опасност за лидерския пост, ако се стреми към запазване на тесни връзки с ЕС.  ", "date": "2018.02.06", "title": "Великобритания категорично напуска митническия съюз"}
{"url": "http://www.classa.bg/%D1%81%D0%B2%D1%8F%D1%82/item/378273-%D0%B3%D1%8A%D1%80%D1%86%D0%B8%D1%8F-%D0%B1%D0%BE%D1%80%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0", "text": "    Гръцката икономика е ударена от 10 години от финансова криза, като безработицата достига 20%. Сега правителството смята, че производителите на марихуана в саксии могат да помогнат.   Проект за култивиране, обработване и изнасяне на медицинска марихуана във Верия, в плодородната северна част на страната, показва как Гърция вижда канабисът като потенциален растеж за страната, която има топъл, сух климат, подобен на Калифорния, съобщава в. “Български новини”.     Новото законодателство може да превърне плана в реалност още през следващото лято. Районът на Верия ще създаде над 2 000 работни места през следващите две до три години, смята Георгиос Заферайс, главен изпълнителен директор на Golden Greece, компанията, която отговаря за координирането на групата от 10 инвеститори от страни като Канада, Казахстан, Полша и Израел.   Първият кръг от инвестиции се оценява на € 400 млн., Като се увеличава до над 1,5 млрд. Евро, а 80% от работните места в области като отглеждане, търговия и транспорт могат да отидат при гърците.   „В Гърция ние не търсим привличането на хора от други области, които имат опит в канабиса“, казва Майкъл Блади, един от инвеститорите, участващи в проекта Veroia. „Ще обучим толкова хора, колкото ни е нужно, и ще започнем да развиваме собствената си култура тук“.   Докато първоначалните планове ще се съсредоточат върху извличането, преработката и опаковането на медицинската марихуана, инвеститорите търсят и евентуален пазар за канабис в страната, при условие че правителството избере по-пълна легализация в бъдеще, според Блади. Алексис Ципрас, ентусиазиран поддръжник на проекти като „Верия“, трябва да предложи законодателство, което да позволи проектите за отглеждане да започнат още в края на този месец.   Законопроектът ще бъде публикуван на уебсайта на правителството, за да се даде възможност на обществеността да прецени легализирането, отглеждането и износа на медицинска марихуана. „Има значителен интерес от страна на инвеститорската общност да се възползва от възможностите на новата правна рамка за лечебния канабис в Гърция“, казва министърът на земеделието Евангелос Апостолу.   Правителството е готово да помогне на всеки инвестиционен проект, който би могъл да помогне за засилване на икономиката, казва той. В допълнение към постоянно високата безработица, икономическата криза също удря заплатите в Гърция. Средните месечни заплати, които възлизат само на 586 евро, са сред най-ниските в Европейския съюз, така че всяка инициатива, обещаваща по-високи заплати, със сигурност ще резонира с правителството. Най-печелившите сред служителите в легалната индустрия за канабис могат да донесат 80,000 – 100,000 годишно, според Блади.   Поддръжниците на проекта твърдят, че положителният ефект върху заетостта и заплатите е буфер срещу евентуални бъдещи промени в правителството.    ", "date": "2018.02.06", "title": "Гърция бори кризата с марихуана"}
{"url": "http://www.classa.bg/%D1%81%D0%B2%D1%8F%D1%82/item/378271-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B3%D1%8A%D0%B2%D0%BA%D0%B0%D0%B2%D0%B8%D1%8F%D1%82-%D1%80%D1%83%D1%81%D0%BA%D0%B8-%D1%86%D0%B8%D0%BD%D0%B8%D0%B7%D1%8A%D0%BC", "text": "            Спорът между Гърция и Македония за името не е просто някаква обикновена междусъседска свада. Той може да окаже въздействие върху стабилността в цяла Югоизточна Европа. Македония носи същото име като една гръцка провинция, а на Атина това не ѝ харесва, поради което вече от години блокира сближаването на северната си съседка с ЕС и с НАТО. В резултат на това Македония за дълго влезе в една авторитарно-националистическа спирала, която почти доведе до разпадането на страната; а ако Македония се разпадне, последиците за съседните държави ще бъдат необозрими.     Демократичният обрат в Македония създаде основата за ново раздвижване в спора за името. Но това раздвижване може да бъде блокирано, ако – под впечатлението на големите националистически демонстрации – Атина отново реши да се запъне. Такова развитие ще зарадва едного извън Гърция: Кремъл, който иска да предотврати приемането на Македония в НАТО. В спора за името Москва действа с обичайния си гъвкав цинизъм. Досега горещо обичаше македонските националисти, днес обаче външният министър Лавров препоръчва на гърците да не се съгласяват с никакъв компромис.    ", "date": "2018.02.06", "title": "Името на Македония и гъвкавият руски цинизъм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378264-%D1%84%D0%B5%D1%80%D0%BC%D0%B5%D1%80%D0%B8-%D1%81%D0%B2%D0%B0%D0%BB%D1%8F%D1%82-%D0%B2%D1%81%D0%B8%D1%87%D0%BA%D0%B8-%D0%B4%D1%80%D0%B5%D1%85%D0%B8", "text": "Един мъж от Австралия изказва своята тревога относно фермерската общност със серия от голи снимки. Бен Бруксби, 24-годишен фермер от Виктория, е ревностен привърженик на идеята за повишаване на осведомеността относно психичното здраве – особено в селските райони на страната, където животът е по-труден, пише Булнюз.      След като позира гол в своя собствен имот, на Бруксби му хрумва идея как да насърчи другите фермери да започнат да говорят открито за депресията. „Идеята е, че не е лесно да свалим дрехите си и да останем голи, също както не е лесно да говорим за емоциите и чувствата си. Ако успея да спася един живот, тогава съм свършил работата си.      Няколко души ми казаха, че това е предизвикало разговори и същевременно хората са се забавлявали със снимките\", споделя фермерът. Неговите лични битки с това заболяване са го вдъхновили да помогне и на другите хора, които се борят със същите демони. Бруксби събира снимки на хора от селските райони в Австралия и ги споделя в проекта за психичното здраве, известен като The Naked Farmer.      Той се надява, че като покаже мъже и жени фермери по този начин, ще даде кураж на хората да говорят за емоционалното си здраве. Бен обяснява, че нивата на самоубийства и депресия в земеделските общности в Австралия са високи поради самотата и непредвидимия характер на селското стопанство.                    ", "date": "2018.02.06", "title": "Фермери свалят всички дрехи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378265-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Очаква ви, рязък напредък в кариерата. Просто не забравяйте да благодарите на тези, които ви помагат - с думи и пари. Експериментите в семейния живот ще бъдат от полза, особено ако вие и вашият съпруг отдавна мечтаете за разнообразие. Във финансите, трябва да изключите авантюрите и да пестите натрупаните средства. Ще ви е нужна подкрепата на влиятелни хора. Ако решите да откриете бизнес или да инвестирате пари в продукт, внимателно помислете. Следобед може да се случи изненадваща среща, която ще ви принуди да промените плановете си. В любовта, се чувствате като цар, но не прекалявайте със заповедите. В работата си, не въвеждайте нови методи, които не устройват колегите ви. Първо, се консултирайте с всички и с шефа, а след това преминете към нови неща. Активността, ще ви помогне да постигнете това, което искате, в личния живот. Не се колебайте да споделите любовта си на човек, който отдавна харесвате. Възможно е, това да е вашата съдба! Може да се предпазите от много неприятности, ако се ориентирате към почивка и общуване с приятни хора. Направете малък празник за душата си, позвънете на приятелите си и организирайте екскурзия сред природата. Ако запълните живота си, не само със смисъл, но и с лекота, ще почувствате безпрецедентна радост от живота. Днес гледайте по-малко настрани и повече под краката си. Възможно е не само да намерите пари, но и да вземете важно решение по отношение на работата си. Сега трябва да мислите обективно, за да избегнете кавги с близки хора. Ако нещо в личният ви бизнес се обърка, обърнете се към опитни адвокати за съвет. Днес подозрително ще гледате дори и на обичайните неща в живота. Опитайте се, да не сте твърде мнителни, в противен случай ще влезете в задънена улица. Общуването с нови хора, ще ви доведе до мъдри решения. Вечерта, ви очаква неочаквана печалба. Похарчете парите не за лични нужди, а за подаръци за близките. Доверявайте се, повече на приятели, а не на непознати. Разбира се, вие сте опитни в подобни ситуации, но днес опитът и знанието ще бъдат безсилни. Страхотен ден за преместване на друга работа, учение и усвояване на нови методи в професията. В семейството трябва да защитавате вашето мнение, в противен случай ще останете на същите безнадеждни и ниски позиции.   Благоприятен ден за тези, които търсят своята \"втора половинка\". Възможна е интересна среща , която ще промени личния ви живот. Основното е, че ще бъдете практични и няма да преследвате идеали. В работата, ще се осланяте на дългогодишния си опит, но с пари трябва да сте по-внимателни. Не давайте пари на хора, които познавате твърде малко.   Очакват ви, не само романтични, но и полезни запознанства. Ще научите много от човек, с когото работите. Денят не е добър за продажба на имот и посещения на многолюдни места. За здравето, само ако имате спешна нужда се консултирайте с лекар, по-добре използвайте народни методи за лечение. Трябва по-малко да говорите и повече да действате. Особено ако наскоро сте получили нова работа. Приложете на практика знанията си, това ще помогне за придвижването ви напред. В личния живот, слушайте съветите на по-възрастни роднини. Също се съсредоточете върху здравословния начин на живот - спорт, хранене и позитивизъм. Днес не си правете експерименти с начина си на хранене. Изключете екзотични ястия и сурова храна. Близък приятел, ще ви покаже \"печеливша сфера\", така че няма да имате проблеми с парите. За да подсилите имунитета си, е полезно не само да спортувате, но и да си почивате добре. Днес трябва да положите малко усилия, за да получите това, което искате. Един добър ден за творчество, пътувания и срещи. Лесно може да спечелите благосклонността на нови хора, така че до вечерта планирайте бъдещето си. Ако здравето ви, ви притеснява, трябва превантивно да се консултирате с лекар.", "date": "2018.02.06", "title": "Дневен хороскоп 6 февруари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378266-%D0%B4%D1%83%D0%BD%D0%B0%D1%80%D0%B8%D1%82-%D0%B8-%D0%B5%D0%BC%D0%BA%D0%BE,-%D1%82%D0%B5%D1%80%D0%B5%D0%B7-%D0%B8-%D0%BC%D0%B0%D1%81%D1%83%D0%B4", "text": "              \"Не мога да разбера тая идиотщина. За какво са му изтрябвали на някого тия лъвчета, та да се налагат всичките тия фортиции\", попита ме миналата седмица един познат. Казах му, че не знам. И аз като всички си задавам същия въпрос и като всички съм сигурен в едно – \"фортициите\" не са заради пазарджишките деца, които щели да гледат лъвчетата и да им се радват. Понеже така и така, спасени (засега) \"на косъм\" в Разград, лъвчетата със сигурност за броени дни щяха да бъдат уморени в Пазарджик.     Тогава се сетих, че тази история много прилича на друга. И се запитах: какво е общото между лъвовете и военните заводи (имената и на едните, и на другите са в заглавието)? Въпросът звучи абсурдно, но какво ли край нас не е абсурдно. Всъщност, като се поизчистят малко от подробностите, двете истории (освен че имат някои общи действащи лица и изпълнители) се свеждат до една и съща схема, която много ясно илюстрира устройството и начина на функциониране на съвременната българска държава.     НяКой си харесва куп чужди бизнеси, свързани с една банка. На първо време организира фалита на банката. После чрез свои хора и сложна мрежа от подставени фирми така омотава всичко, че въпросните бизнеси започват да \"капят като круши\". Но не всички. За един задлъжнял и закъсал, но потенциално много печеливш военен завод го изпреварват - намира се компетентен инвеститор, който да го придобие чрез увеличение на капитала и да го спаси като върне парите на кредиторите му (включително на фалиралата банка). И тогава схемата влиза в действие.   В първата ѝ фаза опитват (така да се каже, \"с добро\") да предотвратят влизането на новия собственик през съдилищата. Офшорни компании с никому неизвестни собственици предявяват серия искове, като претендират, че имат нещо общо със собствеността на завода. Номерът обаче не минава - съдът се произнася, че привлеченият инвеститор е придобил напълно законно дружеството и трябва да бъде вписан като негов собственик. Дотук - нищо особено. Такива истории се случват навсякъде - нормални мераци и нормални, макар и не дотам елегантни, методи на действие. Със съдебното решение обаче историята би приключила. Не и в България - тук \"прошка няма\".   И настъпва втората фаза на схемата - с активното участие на цялата държавна машина. Първо Агенцията по вписванията отказва да изпълни съдебното решение. След което се включват две миистерства, куп други агенции, комисии, съвети, специални служби и прокуратурата, които: измислят нарушения и на напълно измислени законови основания отнемат лицензите на притежавания от въпросния инвеститор друг военен завод; отнемат му търговски договори за много милиони; изкупуват с публични средства дълговете на спорния завод, за да го \"национализират\"; запорират акциите му; \"разкриват\" организирана престъпна група, в която вкарват инвеститора, сина му и куп други хора, свързани с двата завода; изправят и двата завода на ръба на фалита; организират кампания в \"поверените им медии\", които патриотично тръбят, че така държавният военно-промишлен комплекс се спасява от гадните частници.   Цялата работа обаче става прекалено ачик. На всичко отгоре работниците от двата завода, разбрали, че им отнемат хляба, започват през ден да се изсипват под прозорците на Министерския съвет. Налага се да се намеси лично премиерът. След \"трудни преговори\" се намира \"решение на конфликта\", от което \"всички печелят\". Всъщност, с 6 милиона инвеститорът се откупва. Засега.   В разградския т.нар. зоопарк (който няма лиценз и всъщност е незаконен) се раждат три лъвчета. Поради окаяни условия и безхаберие едното умира, а другите две оцеляват по чудо, благодарение единствено на усилията на две природозащитни неправителствени организации. Две месеца по-късно кметът на града подписва с едната от тях споразумение, с което ѝ предоставя право да се разпорежда с лъвчетата и да направи единственото възможно за тяхното спасяване - да ги изпрати в специализиран център за диви животни в Холандия. В споразумението фактически участва и държавата чрез посредничеството на екоминистерството.   Някъде там няКой си харесва лъвчетата и решава да ги вземе, първо \"с добро\". Една от неговите т.нар. \"медии\" проявава силно желание да ги осинови. За \"зла участ\" обаче се оказва, че законът забранява притежаването на такива животни от частни лица. Някъде подобна история би приключила на това място. Но тук законът може лесно да бъде заобиколен, при това с активното съучастие на властта. И настъпва втората фаза на схемата. Най-напред на сцената излиза кметът на Пазарджик, който изведнъж се е сетил, че много иска лъвчетата за местния \"зоокът\". След което, въпреки сключеното споразумение, разградският общински съвет гласува за даряването им на Пазарджик. Нищо че там, също като в Разград, няма нито къде, нито как, нито кой да се грижи за двете тежко болни животни. Централната власт, в лицето на две министерства и техните специализирани и регионални поделения, също се отмята от споразумението в полза на пазарджишкия вариант.   Защитниците на животните обаче реагират бързо с протест пред Министерския съвет. Тогава (за първи път) се намесва премиерът и посоката на сюжета пак се обръща на 180 градуса - към Холандия. Министърът на околната среда обявява, че в Пазарджик няма условия за лъвчетата.   НяКой обаче не се отказва. Така наречените му \"медии\" в един глас патриотично реват, че \"зеленият октопод краде българските лъвчета\", за да ги продаде в сафари парк и да направи милиони. Разградският общински съвет прегласува решението си, а кметът сезира прокуратурата за намерение за незаконен износ на животни. След което двете министерства и техните поделения пак правят обратен завой - едното отказва на издаде пътен лист на лъвчетата за Холандия, а другото решава, че в Пазарджик вече има добри условия за тях.   Това предизвиква нови, още по-големи протести под Министерския съвет. Следва втора намеса на премиера и нов кръгом на \"компетентните\" институции, които изведнъж пак се сещат, че \"целта е да се направи най-доброто за здравето на двете лъвчета\" и че \"в България няма достатъчно възможности\" за това. Проста сметка показва, че само министърът на околната среда успява за няколко месеца да смени позицията си точно 4 пъти (!!!), като законът ту му \"връзва ръцете\", ту му ги развързва.   Накрая няколко въпроса и възможните им отговори. Първо - за военни заводи е ясно, но за какво са му потрябвали на няКого лъвове? Както се казва: един господ знае. Може би няКой, изживявайки се като цар на държавата, се приравнява с Царя на животните. И затова се е запънал така - да не би някой да си помисли, че може да се противопоставя на властта и ненаситния му апетит.   Кой е този няКой? Слуховете говорят, а мнозина са и убедени, че и в двата случая - и със заводите, и с лъвчетата - става дума за един депутат и бизнесмен, като доказателствата за това са само косвени (че, например, Пазарджик е любимият му избирателен район и че именно и само неговите \"медии\" участват в лъвската кампания и я дирижират).    Разбира се, самият той би казал (за военните заводи го е правил), че няма нищо общо. Но пък навремето твърдеше, че и така наречените му \"медии\" не са негови, пък после се оказа, че са. В края на краищата обаче е все едно кой точно е движещата сила в двата сюжета. Важното в тях е моделът на превзетата от частни интереси държава. Фактът, че в първия сюжет става дума за хапка за милиони, а във втория - само за някакви си лъвчета, не опровергава, а още повече затвърждава тази констатация. Защото се вижда, че схемата действа, дори и когато целта е да се задоволи някаква \"дребна\" и абсурдна прищявка. Хепиендът на двете истории също е привиден (а при завода е и временен). Защото те са по-скоро изключение - много други знайни и незнайни истории не са завършвали така. Освен това не е вярно, че хепиендът се дължи единствено на намесата на премиера. Основната причина е в гражданската енергия и протестите. Когато успеят да се мобилизират, схемата става толкова грозно очевидна, че изпълнението ѝ става неудобно и рисковано. Засега.", "date": "2018.02.06", "title": "Дунарит и Емко, Терез и Масуд"}
{"url": "http://www.classa.bg/%D1%81%D0%B2%D1%8F%D1%82/item/378267-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BF%D1%80%D0%BE%D0%BA%D0%BE%D0%BF%D0%B0-%D1%82%D1%83%D0%BD%D0%B5%D0%BB-%D0%BF%D0%BE%D0%B4-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0", "text": "            На 13 август 1961 е завършен строежът на Берлинската стена. От този ден нататък тя окончателно разделя Източен от Западен Берлин. Всички, които са искали да избягат на Запад, вече са били наясно, че ще им трябват много смелост, фантазия и късмет, за да се прехвърлят отвъд нея. Защото стената с всички заграждения и т.нар ивица на смъртта, в която граничарите на ГДР са стреляли без предупреждение, е била замислена като непреодолимо препятствие. Нужни са били изключително находчиви методи, за да се заблудят граничарите и охранителната техника.     Началото на 1960-те години: младият Карл-Волфганг Холцапфел протестира срещу Берлинската стена   Част от бегълците са ползвали приятели или професионални помощници от Запада, за да преодолеят стената. Други са предприемали опити да я прехвърлят с помощта на летателни устройства, трети – да прокопаят тунели под нея. Предполага се, че под Берлинската стена са съществували общо 75 тунела. Не всички от тях са известни. Съвсем наскоро един археолог откри входа на един подобен тунел. Това откритие хвърли светлина върху историята на един човек, чиято ангажирана съпротива срещу режима в ГДР и стената започнала с прокопаването на въпросния тунел, водещ на изток.     \"Тъй като почвата беше много глинеста, бяха необходими големи усилия, за да се копае надълбоко. Понякога се чувствах доста потиснат, защото имах чувството, че изобщо не напредвам\", спомня си Карл-Волфганг Холцапфел.   През 1963 г. Холцапфел е едва 19-годишен. С група свои приятели той решава да прокопае тунел от един изоставен склад в квартал Вединг на Западен Берлин към източната част на града. Целта е била да стигнат до едно мазе, намирало се на 80 метра източно от стената. През този тунел е трябвало да избяга приятелят на Холцапфел Герхард Вайнщайн, чиято дъщеричка по онова време живеела в Западен Берлин.   Неримирим борец за правда и свобода: Волфганг Холцапфел днес   След като в продължение на четири месеца групата приятели неуморно дълбаела земята под Берлинската стена, работата им била разкрита от ЩАЗИ. Вайнщайн и други 20 души, които имали намерение да избягат с него на Запад, били задържани. Холцапфел така и никога не узнал каква е била по-нататъшната съдба на тези хора. Все пак усилията не отишли съвсем напразно. 73-годишният днес Холцапфел казва:   \"Все пак показахме, че винаги ще има хора, които се изправят срещу неправдата и търсят начини да я преодолеят\", казва мъжът.     Неуспешната акция за прокопаване на тунел не го обезсърчила. Битката му срещу стената продължава близо три десетилетия. „По онова време се заклех, че ще продължавам да се боря срещу тази неправда, докато съм жив и докато не я видя да падне\", спомня си берлинчанинът.   През 1965 Холцапфел е задържан заради участието си в мирна протестна демонстрация край граничния пункт \"Чекпойнт Чарли\". В продължение на девет месеца той се намира в прословутия затвор на ЩАЗИ в Берлин-Хоеншьонхузен. Но и това не го накарало да се откаже от битката. След като излязъл на свобода продължил да протестира – убеден, че някой ден все пак ще дочака да види Германия обединена.     Протестът на Холцапфел от 1989 г. на \"Чекпойнт Чарли\"   По повод 28-мата годишнина от издигането на стената Холцапфел предприема акция на символичен протест, с която искал да покаже, че не приема безумното разделение на един град: обвил тялото си с германския национален флаг, а през кръста си преметнал широка бяла лента, символизираща стената. На граничния пункт \"Чекпойнт Чарли\" легнал на земята: половината му тяло се намирало в Източен Берлин, другата половина – в Западен. С това искал да покаже, че Берлин е едно неделимо цяло, също както тялото на един човек.   Само три месеца по-късно - на 9 ноември 1989 – Берлинската стена пада. Почти целят следващ ден Холцапфел прекарал на площад „Потсдамер плац\", където хората от Изток и от Запад празнували заедно. „Сълзи на радост се стичаха по лицето ми без да мога да ги спра. Не бях преживявал нищо по-хубаво. Този миг бе просто уникален\", спомня си мъжът.   Тунелът за бягство, прокопан едно време от Холцапфел, ще бъде запазен и превърнат в официален музей, посветен на историята на Берлинската стена. „Този тунел не е само част от моята собствена история, той е част от историята на Берлин изобщо\", казва Холцапфел.       \"East Side Gallery\"   Мемориалът Берлинска стена   По следите на Стената   Checkpoint Charlie   \"Дворецът на сълзите\"   Мемориалът Хоеншьонхаузен   Подслушвателната станция \"Тойфелсберг\"   Мостът на шпионите   Музеят на шпионажа   Пътят на стената", "date": "2018.02.06", "title": "Човекът, който прокопа тунел под Берлинската стена"}
{"url": "http://www.classa.bg/%D1%81%D0%B2%D1%8F%D1%82/item/378268-%D0%B7%D0%B0-%D1%84%D0%B5%D1%80%D0%BC%D0%B5%D1%80%D0%B8%D1%82%D0%B5-%D0%B2-%D0%B5%D1%81-%D1%89%D0%B5-%D0%B8%D0%BC%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BF%D0%B0%D1%80%D0%B8", "text": "            От 2021 година нататък фермерите в Германия ще получават по-малко пари от Брюксел, пише сайтът на обществено-правната германска телевизия АРД, цитирайки еврокомисаря по бюджетната политика Гюнтер Йотингер. \"Парите няма да бъдат орязани драстично, както се опасяват някои, но и в Германия фермерите и регионите трябва да се настроят за по-малко финансови помощи\", е казал той пред вестник \"Велт ам Зонтаг\". Конкретните планове на Еврокомисията за новия многогодишен финансов период предвиждат съкращения на средствата в аграрния и кохезионния фонд с 5 до 10 процента. В аграрната политика се обмисля реформа на преките плащания за хектар земя: \"Това означава: от една определена площ нататък парите за хектар обработваема земя вече ще бъдат по-малко, отколкото за първите хектари\", обяснява германският еврокомисар.     В момента Гюнтер Йотингер разработва проектобюджет за следващия финансов период на ЕС - за годините след 2020-та. Заради Брекзита тогава в европейския бюджет ще липсват около 14 милиарда евро. Същевременно обаче германският еврокомисар възнамерява да подсили перата \"отбрана\" и \"миграционна политика\". Затова се налага преструктуриране на разходите. Към момента разходите за селско стопанство и структурни помощи представляват общо почти три четвърти от разходите на ЕС.   Освен преструктурирането на разходите, за периода след 2020 се планира също така и увеличаване на вноските в европейския бюджет, плащани от отделните страни-членки на Общността.   Еврокомисарят по бюджета Гюнтер Йотингер   И по-конкретно: предвижда се увеличение в рамките на 10 до 20 процента. Германия, която впрочем е най-големият нетен донор в рамките на ЕС, по думите на Йотингер, също ще трябва да плаща повече: става дума за увеличение с едноцифрена сума в милиарди.   Същевременно еврокомисарят се надява и на повече собствени приходи в европейския бюджет. \"Обмисляме и друго: малка част от печалбите на Европейската централна банка, които тя изкарва от емитирането на банкноти, да се вливат в европейския бюджет\", обяснява Йотингер. Той продължава да настоява и за въвеждането на данък върху пластмасовите опаковки.     Пред \"Велт ам Зонтаг\" Гюнтер Йотингер реагира и на заплахите на американския президент Доналд Тръмп, който възнамерява да въведе наказателни мита за продукти от Европа. \"Ако европейските износители на стоки трябва да плащат мита, същото ще трябва да важи и в обратна посока. Тогава и продуктите на американските фирми, внасяни в Европа, ще бъдат облагани с мита\", казва еврокомисарят. \"Който реши да извади този инструмент, трябва да е наясно, че и ние разполагаме с него. А европейският пазар е поне толкова голям, колкото и американският.\"   Държавните и правителствените ръководители от ЕС ще разгледат за първи път темата за бъдещата финансова рамка на 23 февруари. А Гюнтер Йотингер възнамерява да представи своя проект за бюджет през месец май. След което най-вероятно ще има бурни дискусии - както в Европейския парламент, така и с отделните страни-членки на ЕС.", "date": "2018.02.06", "title": "За фермерите в ЕС ще има по-малко пари"}
{"url": "http://www.classa.bg/%D1%81%D0%B2%D1%8F%D1%82/item/378269-%D0%BC%D0%B0%D1%84%D0%B8%D1%8F-%D0%B8%D0%B7%D1%82%D0%BE%D1%87%D0%B2%D0%B0%D0%BB%D0%B0-%D0%B7%D0%B4%D1%80%D0%B0%D0%B2%D0%BD%D0%B8%D1%82%D0%B5-%D0%BA%D0%B0%D1%81%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          Чувайки думата \"мафия\", човек се сеща най-вече за организирана престъпност и наркотици. Грижите за болни и възрастни хора едва ли биха могли да са част от репертоара на криминалните групировки, си мислят повечето от нас. Един пример от Германия доказва противното: криминална мрежа, действала из цялата страна, е успяла да източи милиони евро от здравните каси - чрез фирми, предлагащи грижи за болни и възрастни хора. Съдът в Дюселдорф осъди девет души от въпросната мафиотска структура. Най-тежката присъда е седем години затвор.     Схемата, ползвана от т.нар. \"болногледаческа мафия\" е изключително лесна и същевременно ефективна: на здравните каси са били изпращани сметки за скъпо струващи грижи за болни и възрастни хора, които в действителност изобщо никога не са били полагани.     Измамите често са били крайно нагли. Вместо квалифициран персонал, който да полага интензивни грижи за пациентите, при тях понякога била изпращана само ... чистачка. Вместо да получават нови компресионни чорапи, които струват скъпо, на част от оперираните били раздавани дребни суми на ръка. Измамните схеми дълго време функционирали безпроблемно – поради това, че и някои от клиентите на системата се включвали в тях. Пациенти и техни роднини подписвали високите сметки за услугите, които в действителност не са били извършвани, а в замяна получавали част от парите, изплащани от здравните каси. Някои от замесените са получавали суми до 1000 евро, други са били подкупвани с различни дребни медицински услуги – например безплатен педикюр. А онези, които са били готови да прикриват истината, били канени на организирани излети.   Повечето от измамите са били осъществявани в средите на рускоговорящите преселници. Според прокуратурата, фирмите от престъпната мрежа дори са пускали реклами за „услугите\" си във вестници, издавани на руски език.   Делото срещу деветимата членове на престъпната банда започна през август 2017. Става дума за осем мъже и една жена на възраст между 34 и 63 години. Обвинителният акт срещу тях обхваща цели 1100 страници. А обвинението гласи: организирани измами и укриване на данъци. Главатарят на бандата получи най-тежката присъда: седем години затвор. Според съда, щетите, причинени от измамите им, възлизат на общо 4,7 милиона евро.   Хайка на полицията във фирма за гледане на възрастни хора в Берлин   Грешно би било да се смята, че присъдите над разкритата \"болногледаческа мафия\" ще решат проблемите, свързани с корупцията в здравеопазването. Следователите са взели на прицел общо 230 фирми, като най-много подобни фирми има в провинциите Северен Рейн-Вестфалия, Берлин, Долна Саксония, Бранденбург и Бавария. Според по-ранни преценки на Федералната криминална служба, на социалните каси годишно са били нанасяни щети за поне един милиард евро.   И според Клаус Фусек, социален работник и автор на няколко книги, занимаващи се с проблемите на бранша, деветимата подсъдими са само една малка част от цялата престъпна мрежа в този сектор. Той от години се бори за подобрения в този сектор. \"Тук не става дума само за няколко черни овце в една иначе добре функционираща система. Всеки в този бранш познава фирми, които вършат нередности\", казва Фусек.   Според Клаус Фусек, причината за това се крие в самата система, която е непрозрачна и нерегулирана. \"Как може грижите за болни и възрастни хора да бъдат оставени в полето на свободния пазар? Постоянно ни се внушава, че тази система е добра, само че истината е друга: системата отдавна вече е колабирала\", смята авторът.   Германското правителство предостави повече права на медицинските служби, които контролират дейността на здравно-осигурителните каси, но според Фусек, подобни мерки въобще не засягат сърцевината на проблема. \"В този бранш се нуждаем от \"въстание на честните хора и фирми\". Това трябва да се превърне в национална тема - да има дискусия, подобна на тази около т.нар. дизелгейт, казва авторът.   Измамите в този бранш са част от организираната престъпност, смята Фусек. \"Това е мафиотско престъпление, също както и кражбите, изнудванията и търговията с наркотици\", подчертава той.", "date": "2018.02.06", "title": "Мафия източвала здравните каси в Германия"}
{"url": "http://www.classa.bg/%D1%81%D0%B2%D1%8F%D1%82/item/378270-%D1%84%D0%B8%D0%BB%D0%B0%D1%80%D0%B5%D1%82-%D0%BF%D1%83%D1%82%D0%B8%D0%BD-%D0%BD%D0%B5-%D0%B6%D0%B8%D0%B2%D0%B5%D0%B5-%D0%BF%D0%BE-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D0%BD%D0%B0-%D0%B2%D1%8F%D1%80%D0%B0%D1%82%D0%B0", "text": "            Кризата в Украйна предизвика и разкол сред православните украинци. Част от тях подкрепят независимата Киевска патриаршия на Украинската православна църква, водена от патриарх Филарет, а друга част - Украинската православна църква, която е подчинена на Московския патриарх Кирил. В интервюто си за ДВ Филарет цитира данни от социологически изследвания, според които независимата Киевска патриаршия се поддържа от 44 до 48% от украинците, докато Московската патриаршия - от 20 до 24% от хората.     За църковния разкол в Украйна отново се заговори след един твърде фрапантен случай. Служител на православната църква, подчинена на Москва, отказа да опее и погребе двегодишно детенце, поради това, че било кръстено от свещеник на противниковата - Киевска патриаршия. В интервю за ДВ главата на обявилата независимост от Москва Киевска партиаршия патриарх Филарет казва, че в края на 2017 е написал писмо до патриарха на Русия Кирил, в което му предлага помирение между двете църкви. Отговор оттам обаче така и не дошъл. Филарет твърди още, че отказът на свещеника да опее починалото дете е незаконен, тъй като кръщаването на дете, според него, може да бъде извършено не само от духовно лице, но и от мирянин, а дори и от майката на едно малко дете, ако тя вижда, че детето е на умиране.   Патриарх Филарет изразява недоволството си от това, че Руската православна църква иска да господства над православните украинци и казва: \"Разколът може да се преодолее, ако се признават и спазват каноните на Православната църква. В 34-тото правило на Светите апостоли се казва, че всеки народ е длъжен да знае кой е неговият водещ духовен пастир. Когато ние живеехме в обща държава - по времето на Руската империя, както и в Съветския Съюз - Украинската църква влизаше в състава на Руската православна църква и признаваше за свой глава Московския патриарх. Когато Украйна стана независима държава, свикахме Събор според всички изисквания на каноничните правила, на който бе прието решението Украинската църква да стане автокефална, т.е. независима от Москва\", казва Филарет.     По-нататък в интервюто за ДВ той казва, че Путин се опитва да оказва влияние над Украйна чрез Украинската църква, която е останала на подчинение на Московската патриаршия. Духовникът обаче предрича, че подобно нещо е обречено на неуспех, тъй като свободолюбивият украински народ не желаел повече да се подчинява на Москва. По отношение на конфликта в Донбас и войната в Източна Украйна Филарет казва следното:   Жана Немцова разговаря с Филарет - патриарх на независимата Киевска патриаршия   \"Русия проявява агресия спрямо Украйна. Незаконно ни беше отнет Крим. Явно са смятали, че по същия начин могат да ни вземат и Донбас, а и други области. Те мечтаят да подчинят цяла Украйна, пък и не само нея. Мечтаят да си върнат влиянието над държавите от бившия социалистически лагер - над прибалтийските републики, Полша, Румъния, над България. Путин си мечтае за подобно нещо. Но мечтите му са напразни, защото този период от историята на неговата империя е приключил. Ние живеем в глобализиран свят, в който няма място за империи. И мечтите за връщането на тези империи - са празни мечти\", казва Филарет.    Според него, войната в Източна Украйна няма да е вечна, а тъй наречените Републики Донецк и Луганск, които са под влиянието на руските сепаратисти, ще прекратят съществуването си. По-нататък в интервюто той твърди, че Путин е вярващ християнин, който обаче не живеел по законите на вярата, а вършел беззакония. Поради това Филарет го нарича \"Новия Каин\".     По отношение на един скорошен призив за религиозна толерантност и търпимост към сексуалните малцинства, например към хомосексуалните, патриарх Филарет казва:   \"Към грешниците трябва да се отнасяме търпеливо. Не бива да ги отблъскваме, защото Господ обича и нас, въпреки че и ние сме грешници. Браковете между мъже могат да бъдат допускани, но не бива да се счита, че те са нещо правилно и добро. Това е грях и църквата не може да го поддържа. Нека бъдем търпеливи към грешниците, но да говорим, че вършат нещо правилно - не е възможно\", казва в заключение украинският патриарх Филарет.", "date": "2018.02.06", "title": "Филарет: \"Путин не живее по законите на вярата\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378262-%D1%85%D0%B8%D1%82-%D0%B2-%D1%81%D0%B5%D0%BA%D1%81%D0%B0-%D0%BF%D0%BE%D0%B7%D0%B0%D1%82%D0%B0-68", "text": "Позите в секса са като хубавото вино – имат нужда от опитване и след това остават само най-добрите. Оралната любов е сред най-желаните фантазии на мъжете. Сред копнежите на силния пол е не само оралното задоволяване на мъжа, но и позата 69, при която партньорите взаимно си доставят удоволствие. Това е и перфектният начин да се разчупи рутината в леглото и да се възроди страстта и сексуалното желание в една дълга връзка.Напоследък обаче една нова поза е на път да й отнеме челното място – позицията 68 или казано по друг начин егоистичната поза.      Тя е нов вариант на класиката 69, който дава възможност на единия от партньорите да се отпусне в обятията на другия и да се отдаде напълно на насладата, без да прави абсолютно нищо.Позата „68\" е за моментите, когато един от двама ви го играе егоист и иска да се наслади на нежните ласки, но по различен и оригинален от стандартния метод.", "date": "2018.02.06", "title": "Хит в секса - позата \"68\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378263-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D1%85%D0%B0%D0%BC%D0%B5%D1%81-%D0%BF%D1%80%D1%8A%D1%81%D0%BA%D0%B0-%D1%81%D0%B5%D0%BA%D1%81%D0%B0%D0%BF%D0%B8%D0%BB", "text": "Бившата приятелка на Хамес Родригес - Даниела Оспина, която е и сестра на вратаря на Арсенал Давид Оспина не спира да пръска сексапил в социалните мрежи.   След раздялата със звездата на Байерн волейболистката не изпуска момент, в който да качи провокативна снимка в инстаграм. На един от фотосите колумбийската красавица пък пише: \"Заслужаваш всичко, за което си мечтал\". Не е ясно към кого е насочено посланието, но се предполага, че е свързано с бившата й половинка.     Припомняме, че Даниела Оспина и Хамес се разведоха по цивилизован начин след шест години брак, от който имат дъщеричка.                              ", "date": "2018.02.06", "title": "Бившата на Хамес пръска сексапил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378261-%D0%B3%D0%B0%D0%BB%D0%B0-%D1%80%D0%B0%D0%B7%D0%B1%D1%83%D0%BD%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Съвсем не като спяща красавица изглежда тв водещата Гала. Водещата на „На Кафе\" пусна снимка от спалнята си. „Време е вече да се събудя\", пише под кадъра й в социалните мрежи. Много от феновете й обаче заподозряха, че зад снимката стои мъжът й Стефан. „Ееее, вие само от банята снимки не сте публикували. Вече прекалявате\", възмущават се някои от зрителите. Други пък призоваха тв звездата да става, за да пие кафе.      Никой обаче не отрече, че тв водещата изглежда ослепително без грим в леглото. Абсолютно натуралната й визия зашемети феновете й и те я похвалиха, че има страхотен вид за възрастта си.", "date": "2018.02.06", "title": "Гала разбуни мрежата с...."}
