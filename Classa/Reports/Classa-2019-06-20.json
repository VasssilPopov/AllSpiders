{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396951-%D1%85%D0%B0%D0%B2%D0%B8%D0%B5%D1%80-%D0%B2%D0%B0%D0%BB%D0%B4%D0%B8%D0%B2%D0%B8%D0%B5%D0%BB%D1%81%D0%BE-%D1%81-%D0%BF%D0%BE%D1%87%D0%B5%D1%82%D0%BD%D0%B8%D1%8F-%D0%B7%D0%BD%D0%B0%D0%BA-%D0%BD%D0%B0-%D0%B0%D0%BB%D0%BC%D0%B0-%D0%BC%D0%B0%D1%82%D0%B5%D1%80", "text": "     „Прекарах пет щастливи години като директор на Институт Сервантес-София. Впечатленията ми са прекрасни. Е, винаги има има нещо, което не сме успели да постигнем, някой проект, който е останал нереализиран. Но като цяло опитът ми е много позитивен не само в професионален, но и в личен план. Страната ми харесва. Съпругата ми е българка, имам и дъщеричка българка. Следващият ми мандат е в Будапеща - там ще замина през септември. Но често ще се връщам в София, казва г-н Валдивиелсо. Съпругата му, Венета Петкова, се занимава с бизнес, има верига магазини с испански стоки, а дъщерята Ерма е още малка – на 2 години и четири месеца. Родена е в София, говори български и испански. Засега българският е по-добър заради средата. Но у дома семейство Валдивиелсо разговаря и на испански, защото бащата има две големи дъщери от предишен брак, с които е дошъл у нас. „Ще се радвам дъщеря ми Ерма да научи и други езици – френски, английски. Надали ще се справи с унгарския, той е по- локален език“, казва той.    Според Хавиер Валдивиелсо хората в България са много чувствителни и възприемчиви към към чуждите езици и култури. Системата на двуезичните средни училища, създадена в нашата страна, рабти прекрасно. Общо 14 са средните училища у нас, в които обучението се води и на двата езика – български и испански. Всичките гимназии са много добри, някои от тях заемат често първите три места в рейтинговия лист на училищата в България. Стремим се във всяко от тия 14 училища да бъде осигурен преподавател испанец, който не само да се занимава с учениците, но да бъде в помощ и на българските си колеги. Поддържаме много ползотворна връзка с Министерството на образованието и науката в София. Много положителна практика е провеждането на конкурса за ученически театър на испански език, четири пъти съм бил жури. Удивително е колко добре играят учениците, колко разкрепостени се чувстват на сцената и какъв добър испански говорят. Освен това Институтът Сервантес осигурява възможност на хора на различна възраст да учат испански в курсовете, организирани на място. Институтът разполага и с и библиотека с испански книги. А култураната му програма е изключително богата.    „Като институция ние лансираме млади артисти, и не чак толкова млади, по специална програма. Изработил съм програма и за есента и ще я предам на г-жа Мариса Сантос, която ще ме наследи на поста директор през септември. Тази програма е по-малка по обем от досегашната – така г-жа Сантос ще има възможност да я обогати според нейните виждания и да изработи програма до 2020 година. Тогава ще честваме 110 години дипломатически отношения между България и Испания – събитие важно и за двете страни“, казва г-н Валдивиелсо.      Периодът 2008 - 2010 година бе кризисен за Испания, съответно и за Института Сервантес. Затова бюджетът му не е увеличен. Напоследък се забелязва леко увеличаване на средствата, отпускани на институцията. Тази година отвори врати Институт Сервантес в сенегалската столица Дакар. Стремежът на Испания е да засилва културното си присъствие в Африка. В африканските университети расте броят на студентите, изучаващи испански“ Ще се опитаме да открием още два наши центъра – в Лос Анджелис и във Вашингтон, но това, разбира се, зависи от отпуснатия бюджет. В Тунис и Мароко интересът към нашия език е голям – с тия страни Испания поддържа и силни икономически и политически връзки. Много са активни контактите ни и с Алжир. Мога да кажа, че в университетите в Африка испанският е на мода – на първо място са техните местни  e зици, после – френският, и на трето място – испанският. Длъжни сме да подкрепим този интерес на местните хора към нашия език“, казва г-н Валвивиелсо.  Според него българите и испанците си приличаме като характери. Различна е историята ни, но и за двете страни 20 век бе труден, а успяхме да преодолеем трудностите. И двете страни са на границата на Южна Европа. Религията не ни разделя като хора, защото сме толерантни, лесно се адаптираме и нагаждаме в новите условия.      „Добре е, че ще живеем в Будапеща, защото унгарската столица е близо до София. Признавам, че съм изкушен от българската кухня, особено от зеленчуците, както и от шкембе чорбата – много хубаво ястие за зимата.“, казва Хавиер Валдивиелсо. Той е роден в Сан Себастиян, в страната на баските, където кулинарията е на почит.   ", "date": "2019.06.20", "title": "Хавиер Валдивиелсо с Почетния знак на Алма матер"}
{"url": "http://www.classa.bg/%D1%81%D0%B2%D1%8F%D1%82/item/396946-%D0%B8%D0%B7%D1%87%D0%B5%D0%B7%D0%BD%D0%B0-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D0%BC%D0%B5%D1%80%D0%B8%D0%BB%D0%B8%D0%BD-%D0%BC%D0%BE%D0%BD%D1%80%D0%BE-%D0%BE%D1%82-%D0%B0%D0%BB%D0%B5%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0", "text": "Полицията в Лос Анджелис разследва изчезването на стоманената статуя на Мерилин Монро, свалена от паметник, разположен на входа на Алеята на славата рано в понеделник. Скулптурата на актрисата увенчава от 1994 г. известната структура „Четирите сребърни дами\". Според властите свидетел е видял мъж да се изкачва по паметника с трион, който е използвал за да свали и отнесе фигурата. Съдебният експерт е събрал пръстови отпечатъци от горната част на структурата и властите се надяват да намерят престъпника. \"Не е добре да дойдеш и да унищожиш общественото изкуство\", каза членът на Съвета Мич О'Фаррел. \"Паметникът означава много за общността и ние ще разследваме това възможно най-добре\", добави той. Откраднатата скулптура представя актрисата в емблематичната поза с бялата рокля от филма „Седмата година\" (1955).", "date": "2019.06.20", "title": "Изчезна статуята на Мерилин Монро от Алеята на славата"}
{"url": "http://www.classa.bg/%D1%81%D0%B2%D1%8F%D1%82/item/396947-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%BE%D0%B1%D0%B2%D0%B8%D0%BD%D0%B8-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80-%D0%BD%D0%B0-wikileaks-%D0%BE%D1%82-%D1%86%D1%80%D1%83", "text": "Бившият служител на Централното разузнавателно управление на САЩ (ЦРУ) и репортер на WikiLeaks, предполагаемо е помогнал да се разкрият начини за хакване на тази агенция, опитвайки се да започне \"информационна война\" срещу Вашингтон, се казва в меморандум, изготвен от американския прокурор от Ню Йорк, Джефри С. Берман. Текстът беше разкрит тази седмица. Според документа, Джошуа Адам Шулте, арестуван през август 2017 г., „е внасял мобилни телефони в затвора МСС в Ню Йорк, създавал криптирани имейл профили, тайни профили в социалните медии и измамни статии за публично разпространение, не само пълни с дезинформация, но и съдържащи класифицирана информация.\" Шулте, според доклада е обвиняем за \"едно от най-големите изтичания на класифицирана информация, достигнал е до екстремни граници, опитвайки се да изнудва правителството, за да бъде освободен, като е заплашил, че ще разкрие още повече класифицирана информация\", пише в публикацията. Шулте поискал от властите да му платят 50 милиона долара като компенсация. В противен случай, той заплашвал да се опита да „прекъсне дипломатическите отношения и да затвори посолства на САЩ по целия свят\". В меморандума се посочва, че Шулте е участвал в поредица от \"умишлени и незаконни действия, завършили с обявяването на информационна война срещу САЩ\". В момента Шулте е изолиран и може да има само контакти с членовете на семейството си и с неговия адвокат. В документа прокурорът отказва да отмени мерките за лишаване от свобода. Шулте е обвинен за 13 случая на \"предполагаема кражба на секретни разузнавателни данни от ЦРУ, която той е предал на организация, която възнамерявала да разкрие публично класифицирана, чувствителна и поверителна информация.\" Смята се, че Шулте стои зад публикацията „Vault 7\", която разкри „хакерския\" арсенал на ЦРУ. WikiLeaks публикува почти 9 000 документа, описващи способността на агенцията да извършва наблюдение чрез електронни устройства и да използва уязвимостите на платформите Android, iOS и Windows. Ако Шулте бъде признат за виновен, той може да получи до 135 години затвор.", "date": "2019.06.20", "title": "Американското правосъдие обвини предполагаем информатор на WikiLeaks от ЦРУ"}
{"url": "http://www.classa.bg/%D1%81%D0%B2%D1%8F%D1%82/item/396948-boeing-%D0%B1%D0%B5%D0%B7-%D0%BF%D0%BE%D1%80%D1%8A%D1%87%D0%BA%D0%B8,-airbus-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0-%D0%B2-%D0%BF%D1%8A%D1%80%D0%B2%D0%B8%D1%8F-%D0%B4%D0%B5%D0%BD-%D0%BD%D0%B0-paris-air-show-2019", "text": "Американската компания Boeing не подписа нито един договор за доставка на самолети през първия ден на международното въздушно изложение Paris Air Show 2019, което се провежда във френската столица от 17 до 23 юни, според авиационната консултантска агенция IBA.iQ и канал CNBC. Този търговски провал може да бъде свързан с неотдавнашните въздушни катастрофи, които се случиха с два самолета Boeing 737 MAX 8 в Индонезия и Етиопия, събития, които отнеха живота съответно на 157 и 189 души. Очевидно мениджърите на Boeing очакваха да имат ниски продажби по време на Paris Air Show 2019, но реалността надхвърли тази песимистична прогноза. Изпълнителният директор на фирмата, Денис Муйленбург, не счита това събитие за платформа за правене на бизнес, а като възможност да убеди клиентите и доставчиците, че постигат напредък, така че 737 MAX да се върне в полет. Понастоящем полетите на този тип самолети са забранени в повечето страни по света. \"Ще го върнем на небето, когато е безопасно, това е най-важното нещо\", каза Муйленбург. Междувременно Airbus, втората по големина авиокосмическа компания в света след Boeing, регистрира заявки за 123 самолета по време на първия ден на Paris Air Show 2019. Компанията Air Lease Corporation, която дава под наем стотици самолети на авиокомпаниите по целия свят, даде поръчка за 11 милиарда долара за 100 от самолета: 50 от модела А220-300, 23 от версията А321 и 27 от А321XLR. Главният изпълнителен директор на Air Lease Corporation, Джон Плугер, каза пред CNBC, че XLR ще бъде \"най-продаваният, когато първите доставки започнат през 2023 г. и това е истинската замяна на модела 757, но с много по-ефективна горивна база.\"", "date": "2019.06.20", "title": "Boeing без поръчки, Airbus процъфтява в първия ден на Paris Air Show 2019"}
{"url": "http://www.classa.bg/%D1%81%D0%B2%D1%8F%D1%82/item/396949-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0%D1%80%D0%B5%D0%B4%D0%B8-%D1%80%D1%83%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D0%B2%D1%8A%D0%BF%D1%80%D0%B5%D0%BA%D0%B8-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0-%D0%BD%D0%B0%D1%82%D0%BE", "text": "Испания отново зарежда с гориво корабите на руските военноморски сили в пристанищата си, въпреки натиска на НАТО срещу тази практика, и същевременно осъди военното присъствие на Обединеното кралство в Гибралтар, като поиска от ООН да предприеме действия по деколонизация на Скалата. \"Испания призовава за преговори с Обединеното кралство, за да се сложи край на тази колониална ситуация по начин, който ще вземе предвид интересите на населението на територията\", заяви посланикът на Испания в ООН Агустин Сантос Маравер по време на реч пред Комитета за деколонизация, според EFE. През април, по време на ратифицирането на премахването на визите между Обединеното кралство и Европейския съюз, Европейският парламент постанови, че Гибралтар е \"колония на британската корона\". Споменаването бе оценено от британското правителство като \"напълно неподходящо\", което предполагаше, че може да доведе до етап на преговори между Мадрид и Лондон, изправени пред Brexit. Междувременно, патрулният кораб Васили Биков от руския Черноморски флот пристана във вторник в Сеута, където ще остане три дни за зареждане с вода и гориво. Фактът идва след седем месеца отсъствие на руски кораби в този испански анклав в Северна Африка. Според Сеута TV пристигането на руски кораби в това пристанище, спряно през 2016 г. и възобновено през 2018 г., след като Педро Санчес спечели изборите, представлява важна възможност за търговския сектор на града и останалата част от местната икономика.", "date": "2019.06.20", "title": "Испания зареди руски кораб въпреки натиска на НАТО"}
{"url": "http://www.classa.bg/%D1%81%D0%B2%D1%8F%D1%82/item/396941-%D1%82%D1%80%D0%B8%D0%BC%D0%B0-%D1%80%D1%83%D1%81%D0%BD%D0%B0%D1%86%D0%B8-%D0%B8-%D0%B5%D0%B4%D0%B8%D0%BD-%D1%83%D0%BA%D1%80%D0%B0%D0%B8%D0%BD%D0%B5%D1%86-%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B7%D0%B0-%D1%81%D0%B2%D0%B0%D0%BB%D0%B5%D0%BD%D0%B8%D1%8F-mh17", "text": "Четирима заподозрени получиха обвинения в убийство заради сваления през 2014 г. полет на малайзийските авиолинии MH17. Трима от тях са руснаци, а четвъртият - украинец. Съдебният процес трябва да започне през март месец следващата година в Холандия, съобщават още от \"Гардиън\". Пет години след инцидента прокурорите най-накрая са категорични, че има достатъчно доказателства, на основата на които да бъдат повдигнати обвинения. Обвиняемите руснаци са Игор Гиркин, бивш полковник от руската разузнавателна ФСБ, Сергей Дубински, по прякор Кхмера, служител във военното разузнаване на ГРУ, и Олег Пулатов, по прякор Халифа - бивш военен от специалните части на ГРУ. Гиркин е и бивш министър на отбраната в подкрепяната от Москва Донецка народна република. По времето, в което самолетът е свален, той е командир, отново в ДНР. Четвъртият обвиняем е украинецът е Леонид Харченко, който е ръководил военни операции в Донецк. Според разследването четиримата обвиняеми са част от верига, която свързва Донецката република с Руската федерация. Смята се, че сепаратистите са получавали от Москва тежко въоръжение, включително установка за изстрелване на ракети \"Бук\". Освен това се приема, че никой от четиримата мъже не е изстрелял собственоръчно ракетата, причинила свалянето на MH17, но са отговорни за пренасянето на противовъздушна система в Източна Украйна. Вече са издадени международните заповеди за арест, уточни още главният холандски прокурор Фред Вестербеке. Той допълни, че обвинението е разпитало свидетели и е анализирало сателитни снимки, както и телефонни разговори на заподозрените. В разследването са взели участие над 50 детективи. Припомняме, че на 17 юни 2014 г. малайзийски пътнически самолет \"Боинг\" с 295 души на борда беше свален на територията на Украйна. Той пада на около 50 км от границата между Русия и Украйна. Всички пасажери и екипажът на борда загинаха. 193-ма от загиналите бяха холандски граждани. Самолетът е летял на 10 хил. м надморска височина, когато е бил ударен от ракета, изстреляна от зенитно-ракетен комплекс \"Бук\". Първоначално ръководството на Донецката народна република отричаше да е съпричастно към катастрофата с аргумента, че не разполага с подобно тежко въоръжение. Окончателните данни от разследването на холандския Съвет за сигурност обаче е категоричен, че ракетата е руска, а ракетната установка е била на територията на ДНР.", "date": "2019.06.20", "title": "Трима руснаци и един украинец с обвинения за сваления MH17"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396942-%D0%BD%D0%B0%D1%88%D0%B5%D0%BD%D0%BA%D0%B0-%D1%81%D0%B5-%D0%B8%D0%B7%D0%BF%D0%B0%D1%80%D0%B8-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0,-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D1%8F-%D1%82%D1%8A%D1%80%D1%81%D0%B8", "text": "Повече от седмица няма и след от българката Христина, която живее и работи във Виена. Затова алармират наши сънародници в социалните мрежи. Близка на жената разказва в пост в групата \"Българите във Виена\", че Хриси за последно се е свързала с приятеля си на 11 юни и са се разбрали да се срещнат. Била много объркана и притеснена. Когато той отишъл в дома й, от нея нямало и следа. От тогава никой не се е чувал с нея. Не отговаря на телефона си и не ходи на работа. Христина е на около 40 години, родом от Свиленград и няма роднини във Виена. Според авторката на публикацията полицията в австрийската столица е информирана за изчезването на жената, но на този етап е отказала съдействие. Не е ясно каква е причината за това. Ето и цялата публикация:  ", "date": "2019.06.20", "title": "Нашенка се изпари във Виена, полицията отказва да я търси"}
{"url": "http://www.classa.bg/%D1%81%D0%B2%D1%8F%D1%82/item/396943-%D1%8F%D0%BF%D0%BE%D0%BD%D0%B8%D1%8F-%D1%89%D0%B5-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B8%D0%B7%D0%B8%D1%80%D0%B0-%D0%BD%D0%B0%D1%83%D0%BA%D0%B0%D1%82%D0%B0-%D1%81-%D1%84%D1%83%D1%82%D1%83%D1%80%D0%B8%D1%81%D1%82%D0%B8%D1%87%D0%BD%D0%BE-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5", "text": "Астрофизиците чакат с десетилетия да прихванат поне частичен лъч от експлозията на свръхнови. Те вече имат огромни възможности за това в обсерваторията за неутрино в Камиока, Япония. От 80-те години на миналия век са открити само 24 неутрино - всички от една свръхнова - и точно през това десетилетие на миналия век, коментира Джеймс Щурмър, кореспондент на Australian Broadcasting Corporation, който наскоро посети обсерваторията в Япония. Този набор от многобройни детектори, който се нарича Камиоканде, е построен в подземно пространство, за да се избегне шумът от вездесъщите частици в атмосферата. След този първи подвиг японските учени издигнаха втора версия - Супер Камиоканде. Там са записани първите доказателства за неутринни колебания - друг научен успех в края на миналия век. В момента двете гигантски подземни пещери съществуват едновременно. \"Те са просто резервоари с чиста или много чиста вода, заобиколени от светлинни колектори\", обяснява професор Марк Вагинс, сътрудник на японския проект. Тези водоеми, съответно с 3 000 и 50 000 тона вода, допринасят за търсенето на \"улики за произхода на нашата Вселена чрез радиацията на Черенков, произведена от електрически заредени частици, докато преминават през вода и при скорости по-високи от тази на светлината в споменатата среда\". Стените се състоят от хиляди златни детектори на частици. По принцип те са големи \"крушки наопаки\", тъй като те улавят светлината, вместо да я произвеждат и излъчват електричеството, което обикновената крушка консумира. По този начин физиците научават за преминаването на неутрино с висока скорост през водоема. Всяка супернова е \"неутринова бомба и най-добрият източник на неутрино\". Хилядите детектори са толкова чувствителни, че ако са на Луната, те могат да открият запалена клечка кибрит на Земята. Освен това те реагират по различен начин на преминаването на неутрино, произлизащо от различни източници, което прави възможно да се разграничат дали те идват от свръхнова и разрушават водни молекули, от земни източници (като ядрена централа), или от Слънцето, чиито неутрино също бяха уловени от японската обсерватория. Вагинс твърди, \"всеки атом кислород, който дишаме, всеки, който е във водата, която пием, във водата на телата ни, е формиран в сърцето на мъртва звезда, експлодирала, изчезнала отдавна\". Ловът на неутрино може да се издигне до технологично ниво, което никога досега не е било наблюдавано с пускането на новия водоем номер три, който учените наричат Хипер Камиоканде. Планът е за гигантска камера за неутрино, с 260 000 тона вода и 40 000 фотоумножителя, оптични вакуумни детектори.   Задачите, които могат да възникнат от това съоръжение от трето поколение \"излизат извън стандартния модел и водят към нова физика\", каза професор Юрий Куденко от Института за ядрени изследвания на Руската академия на науките. Куденко посочи сред тези задачи измерването на точната маса на неутрино, разбирането на асиметрията между материя и антиматерия и търсенето на някои улики от протонната дезинтеграция, което е хипотетичен процес, който никога не е наблюдаван, тъй като продължителността на живота на един протон се предполага, че надвишава този на цялата Вселена. Очаква се правителството на Япония да одобри строителния проект до края на тази година, а работата да започне през април 2020 г. Новото съоръжение може да бъде готово за експерименти през 2027 г.", "date": "2019.06.20", "title": "Япония ще революционизира науката с футуристично съоръжение"}
{"url": "http://www.classa.bg/%D1%81%D0%B2%D1%8F%D1%82/item/396944-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D0%BC%D0%B5%D0%BD%D1%82%D0%B5%D1%82%D0%B0%D1%82%D0%B0-%D0%B2-%D0%B3%D0%B0%D0%BB%D0%B5%D1%80%D0%B8%D1%8F-%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D0%B3%D1%8A%D1%80%D0%BC%D0%B8-%D0%B8%D0%B7-%D1%86%D1%8F%D0%BB%D0%B0-%D0%B5%D0%B2%D1%80%D0%BE%D0%BF%D0%B0", "text": "Редица европейски медии, начело с британския таблоид \"Дейли мейл\", отделят в последните дни огромни материали на разразилия се скандал с фалшиви картини в софийската галерия \"Структура\". На Острова се интересуват особено от случая с френската илюстраторка Малика Фавър, която живее в Лондон. Именно копие на нейна рисунка за корицата на \"Кама Сутра\", издание на \"Пенгуин\" от 2012 година, е представено като творба на Сирак Скитник, починал през 1943 г. Скандалът с ментетата в галерия \"Структура\" гърми из цяла Европа Самата Фавър заявява, че това е \"абсолютно луда и сюрреалистична ситуация\", в която си мислиш, че това просто не е възможно. 37-годишната дама допълва, че не е единствената и че доколкото знае, копия на творби на още двама художници са представени под други имена на същата изложба. В рамките на шегата френската майсторка дори казва, че донякъде се е почувствала поласкана от добрия вкус на измамниците. Фавър заявява, че е разбрала за случая преди броени дни и в момента го проверява. От отговорите й в туитър става ясно, че обмисля да търси правата си по съдебен път и вече се е свързала с галерията. Под публикациите на художничката в социалните мрежи някои отбелязват \"така е в България\", други се шегуват, че явно става дума за пътуване във времето, трети пък се възмущават от плагиатството. Друг потребител пък отбелязва, че Сирак Скитник е мъртъв и затова само Фавър знае истината, а тя му отвръща шеговито: \"Говоря си с него с дъска за контактуване с духове. И той е малко раздразнен.\" ", "date": "2019.06.20", "title": "Скандалът с ментетата в галерия \"Структура\" гърми из цяла Европа"}
{"url": "http://www.classa.bg/%D1%81%D0%B2%D1%8F%D1%82/item/396945-%D1%81%D0%B5%D0%BB%D0%BE-%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%8A%D1%80%D0%B2%D0%B0%D1%82%D0%B0-%D0%B2-%D1%81%D0%B2%D0%B5%D1%82%D0%B0-%E2%80%9E%D0%B7%D0%BE%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%BE%D1%82-%D1%87%D0%B0%D1%81%D0%BE%D0%B2%D0%B5%E2%80%9C", "text": "Жителите на Сомаро, малко норвежко селище, разположено зад Полярния кръг, подадоха петиция до властите за официално премахване на часовете и така то да се превърне в първата в света „свободна от часове зона\", съобщава мрежата NRK. По-рано този месец се проведе събрание, на което присъства почти цялата общност - около 300 души - които изразиха подкрепата си за предложението. Миналия четвъртък петицията беше предадена на местен член на парламента, според портала Gizmodo. Идеята е всеки жител на този град да може да извършва дейността си по желаното от него време, независимо от часовете, казва Кел Ове Хвединг, организатор на инициативата. По тези северни ширини понятието ден се различава от останалия свят - тук слънцето изгрява и залязва само веднъж годишно, пораждайки явления като полярната нощ и полунощното слънце. Така, ако мярката бъде приложена, магазините ще могат да отварят врати, когато на техните собственици им изглежда най-подходящо и местните жители ще започнат да се срещат свободно и спонтанно, вместо в предварително определено време. \"Нашата цел е да постигнем гъвкавост 24 часа на ден, 7 дни в седмицата, така че ако искате да косите тревата в четири сутринта, тогава го правите\", дава пример Хвединг, заявявайки, че той възнамерява да разшири мярката и за училища и работни места. Предложението събра и критики от експерти, които предупредиха за опасностите, които тази идея може да доведе за здравето. \"Проблемът е, че хората не са еволюирали в Арктика, а телата ни са се адаптирали към 24-часовия цикъл, генериран от ротацията на Земята\", обяснява Хане Хофман, професор в Мичиганския държавен университет и изследовател на циркадните ритми. \"Не можем да се противопоставим на еволюцията и това, което те опитват да направят е против това, което сме програмирани да правим\", добавя той. Метаболитните процеси в нашето тяло се регулират от серия хормони, които реагират на светлината и часовото време на деня. Следователно, когато тялото се дефазира от ума, се появява рисков фактор за някои заболявания и състояния, предупреждава Хофман. Като се имат предвид тези съображения, Хвединг твърди, че неговото предложение само цели хората да възприемат времето от друга гледна точка и да действат с по-голямо спокойствие и импулсивност, като по този начин се избягва стреса.", "date": "2019.06.20", "title": "Село в Норвегия иска да стане първата в света „зона свободна от часове“"}
{"url": "http://www.classa.bg/%D1%81%D0%B2%D1%8F%D1%82/item/396940-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B5%D1%81-%D1%82%D1%8A%D1%80%D1%81%D1%8F%D1%82-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80", "text": "Лидерите на Европейския съюз се събират на двудневна среща в Брюксел, на която ще се обсъжда кои да са лицата на основните постове в съюза. Ще се търси компромис за това кой да наследи Жан-Клод Юнкер като председател на Европейската комисия. Сред основните кандидати за поста са германецът Манфред Вебер (ЕНП), холандецът Франс Тимерманс (ПЕС) и датчанката Маргрете Вестегер. Освен това ще се обсъждат имена за това кой да оглави Европейската централна банка, Европейския съвет и Европейската службаа за външна дейност. България е представена на срещата от министър-председателя Бойко Борисов. Председателят на Европейския съвет Доналд Туск вече се обяви като \"предпазлив оптимист\" за това, че ще бъде постигнато съгласие как да бъдат разпределени позициите. Решението за това трябва да бъде взето преди първото заседание на новоизбрания Европейски парламент в началото на юли. Ако лидерите на страните от ЕС не успеят да постигнат съгласие днес и утре, ще се наложи да се срещнат отново преди края на мeсеца, съобщава БНТ. На двудневната среща ще се обсъждат още стратегията за развитие на ЕС за следващите пет години, бюджета до 2024 г., борбата с климатичните промени, дезинформацията и др.", "date": "2019.06.20", "title": "Лидерите на страните от ЕС търсят компромис за наследник на Жан-Клод Юнкер"}
{"url": "http://www.classa.bg/%D1%81%D0%B2%D1%8F%D1%82/item/396937-%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%83%D1%82%D0%B8%D0%BD-%D0%B8-%D0%BE%D0%B1%D1%8F%D0%B2%D0%B8-%D0%B8%D1%81%D0%BA%D0%B0%D0%BC-%D0%B4%D0%B0", "text": "Президентът на САЩ Доналд Тръмп потвърди информацията за това, че ще се срещне с руския лидер Владимир Путин на предстоящия самит на G20 в Осака. \"Искам да се разбера с Русия и мисля, че така и ще стане. Искам да се разбера с Китай и мисля, че така и ще бъда. Ще се срещна с лидерите на двете страни следващата седмица в Япония на G20\", заяви Тръмп. В интервю за Fox News той увери журналистите, че САЩ ще има добри отношения с Китай и Русия. \"Те са мощна страна, ние също\", добави Тръмп. По-рано американският лидер нееднократно заявяваше, че ще се срещне с Путин по време на G20 в Осака. От Кремъл също потвърдиха за такава възможност.", "date": "2019.06.20", "title": "Тръмп проговори за Путин и обяви: Искам да..."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/396938-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%BA%D1%83%D0%B1%D0%B0%D0%BD%D1%81%D0%BA%D0%B8-%D0%BA%D0%B0%D0%B7%D0%B0%D1%88%D0%BA%D0%B8-%D1%85%D0%BE%D1%80-%D0%BD%D0%B0%D0%BF%D1%8A%D0%BB%D0%BD%D0%B8-%D0%B7%D0%B0%D0%BB%D0%B0-1", "text": "120 души от най-стария музикално-танцов ансамбъл на Русия - световноизвестният Кубански казашки хор напълни Зала 1 на НДК при първия си концерт от турнето си в България.   Емоциите ескалираха и публиката нямаше как да остане равнодушна след всяка една песен или танцова постановка от грандиозния спектакъл, а специалният поздрав за българите бе изпълнението на патриотичния марш \"Боят настана\" по текста на Иван Вазов, което изправи публиката на крака сред бурни аплодисменти.  До 22 юни легендарните казаци ще пеят още в четири българска града - 19 юни - Велико Търново, 20 юни - Варна, 21 юни - Бургас, 22 юни - Пловдив.   За концертите пред българската публика Кубански казашки хор дойде в пълният състав от певци, музиканти и танцьори и всички солисти. Избрана е програма \"Най-доброто за 200 години\". Сред песните са любимите \"Любо братцы, любо\", \"Ты прости меня, родная\", \"Когда мы были на войне\", \"Распрегайте, хлопцы, кони\" и други емблематични казашки песни.   Кубанският казашки хор е основан в град Екатеринодар - днешен Краснодар, преди 207 години. В определен смисъл Кубанският казашки хор е истински исторически паметник. Ансамбълът пази, развива и пренася през вековете богатите певчески и танцови традиции на Кубанския край. В неговия репертоар се съхраняват над 4000 произведения от различни епохи. Изпълняват се най-популярните казашки руски и украински песни и танци. Те са отражение на вековната история на една велика патриотична общност - казаците.   Повечето от текстовете са за себеотрицанието и жертвоготовността на казака в името на отечеството, за връзката на война с верния му кон, за любовта към родината. Но музиката на ансамбъла е събрала и запечатала и трагичните събития от времето на Гражданската война, когато казачеството е подложено на гонения, както и на репресиите от 30-те години на миналото столетие, на съветската естетика в изкуството. В състава на ансамбъла са над 100 души - певци, танцьори и музиканти. Художествен ръководител и главен диригент на хора е народният артист на Русия, Украина, републиките Абхазия, Адигея и Карачево-Черкезия, проф. Виктор Захарченко. В следващите дни казаците продължават с турнето си в България - на 19 юни във Велико Търново, 20 юни - Варна, 21 юни - Бургас и на 22 юни - Пловдив.    ", "date": "2019.06.20", "title": "Легендарният Кубански казашки хор напълни Зала 1"}
{"url": "http://www.classa.bg/%D1%81%D0%B2%D1%8F%D1%82/item/396939-%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-%D1%82%D0%B8%D1%85%D0%B0,-%D0%BD%D0%BE-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "Водите на Персийския залив отново предизвикват страхове за глобална криза с доставките на петрол и военен конфликт. През последните седмици напрежението се засили някак необезпокоявано от новинарския интерес и между емисиите на агенциите се промъкваха все повече сигнали, че нещо се случва в Залива. Средата на юни се оказа особено гореща за Арабския полуостров, Ормузкия проток, Оманския залив и... Япония. Точно там, където Ормузкият проток навлиза в Оманския залив, бяха атакувани за втори път за последния месец танкери с доставки за Европа и Азия. Единият от тези танкери се оказа японски, а инцидентът се случи на фона на посещение на японския премиер Шиндзо Абе в Иран - първото подобно посещение от японски премиер от Ислямската революция през 1979 година. Япония се озова в окото на бурята на ескалацията между САЩ и Иран без да желае това. Шиндзо Абе предупреди след срещата си с иранския президент Хасан Рухани, че шансовете да се избегне конфликт намаляват с всеки изминал ден. Фактът, че ударените танкери този път не са собственост на иранските опоненти - Саудитска Арабия и Обединените арабски емирства (ОАЕ), а принадлежат на норвежка и японска компания, увеличи страховете, че Ормузкият проток вече не е сигурно място. През този район минават над една трета от доставките на петрол в света, включително към Европа. Ескалацията е сред причините да се очаква скок на цената на бензина. За обикновения потребител новините от Персийския залив - ако изобщо стигнат до него, тъй като се говори изключително малко в българските новини - звучат екзотично и далечно, въпреки че го засягат директно. Следващият път, когато зареди колата с поскъпнал бензин, едва ли ще разбере, че някъде там на няколко хиляди километра се разиграва политически театър, който скоро може да прерасне в трагедия с глобални последици. След като САЩ напуснаха договореното с Иран ядрено споразумение през 2015 г., администрацията на Тръмп поиска „максимален натиск\" върху Техеран, който да го накара да изостави ядрената си програма и да прекрати спонсорирането на милиции из Близкия изток. Вместо това, действията може би тласкат района към конфликт. Възможността за сблъсък е толкова реална, че в момента дипломатически мисии от ЕС, Китай, Русия и Арабската лига опитват да намерят общ език между САЩ и Иран. Засега обаче както в Иран, така и в САЩ на дневен ред са консервативните и радикални групи, които бленуват за отмъщение и военни удари. Многобройните новини от района правят проследяването на потока от информация труден. След изтеглянето от ядреното споразумение администрацията на Тръмп наложи нови санкции върху Иран, които силно удариха икономиката му. Тази пролет Вашингтон вкара в списъка с терористични групи Иранската революционна гвардия - най-мощния клон на иранската армия. Съвсем наскоро, САЩ прекратиха гратисния период за няколко държави за закупуване без проблеми на ирански петрол, в това число и Гърция. Целта на Тръмп е износът на Техеран да достигне нива, близки до нулата. Изненадващо, един от големите търговски партньори на Иран, Индия, също реши да спре вноса на петролни продукти. Още не е ясно каква ще е политиката на България, след като бяха наложени нови санкции върху редица сфери на иранската икономика, в които страната ни има търговски отношения. Изглежда, че засега София ще продължи търговията с Иран, макар това скоро да се окаже трудно начинание заради сигналите за промяна в политиката на ЕС. Досега Брюксел предпочиташе да остане страна по ядреното споразумение и да не се съобразява с американските санкции, но разкритията от миналото лято, че Иран редовно шпионира европейски официални лица и планира атаки на европейска територия, доведе до промяна на политиката в Берлин, Париж и Брюксел. От своя страна Иран реагира на натиска от Запад със заплахи да прекрати ангажиментите си по ядрената сделка. През последните дни Техеран обяви точно това - че ще поднови усилията си в ядрената програма на страната. Иран също така заплашва от дълго време, че ще затвори Ормузкия проток за танкери. Напрежението се засилваше през последните седмици след серия от експлозии, насочени срещу танкери и плавателни съдове в Оманския залив. Последната вълна от такива експлозии беше преди дни, а САЩ обвиниха Иран за саботажните действия. Твърдението беше посрещнато със скептицизъм от международната общност, включително американски съюзници. Те изискват по-ясни доказателства, освен публикуваното от Държавния департамент видео, на което се виждат членове на Революционната гвардия, които премахват руднична мина от танкер в акт, който според американската администрация доказва, че Иран иска да замаже ситуацията и да прикрие следите си. Междувременно, Великобритания реши да изпрати сто командоси от най-елитните си сили, които да охраняват британските плавателни съдове - нещо, което не се е случвало в Персийския залив от XIX век насам. Дори по време на войната между Ирак и Иран през 1980-те, когато са атакувани редица съдове, не се е стигало до подобни действия от Лондон. Вашингтон пък смята да изпрати още 1000 войници в Близкия изток. Как се стигна до сегашната ситуация? На 13 юни два танкера са атакувани в Оманския залив. Нападнатите съдове са собственост на Норвегия и Япония, и са превозвали метанол и нафта. САЩ обвиниха Техеран за тези действия, а държавния секретар Майк Помпео заяви, че Щатите имат разузнавателна информация, доказваща участието на иранската Революционна гвардия. Помпео описа петте инцидента от средата на май до средата на юни, при които бяха атакувани няколко пъти танкери, като част от кампанията на Иран да наруши движението във водите на Персийския залив. От своя страна Япония смята, че танкерът е ударен от „летящ обект\", вероятно боен дрон, а не с руднична мина. Нападенията по танкерите идваt докато в Саудитска Арабия летища, включително граждански, са атакувани от дронове и ракети на подкрепените от Иран йеменски бунтовници. При последната атака са ранени 26 души. В отговор Саудитска Арабия извърши нова вълна от въздушни удари на територията на Йемен. Атаките по танкерите в Персийския залив и ударите по летища в Саудитска Арабия са придружени и от атаки по петролопроводи и обстрел по американското посолство в Ирак. В афганистанската столица Кабул крило на талибаните, подкрепено от Иран, изстреля ракета по американски конвой, при който загинаха четирима души. На 15 юни ОАЕ също обвини Иран за извършването на серията от атаки. Емирствата като цяло запазиха мълчание през този месец, макар да имаше ударени и техни съдове. ОАЕ предпочитаха да извършват срещи със западни и други съюзнически дипломати, за да се обсъди ситуацията. В събота, външният министър Абдулла бин Зайед ал Нахян заяви, че неговото правителство смята атаките по техни съдове през май за „подкрепени от държава в региона\". На 16 юни Помпео заяви отново, че няма съмнение, че Иран стои зад експлозиите и атаката в Кабул. По-рано в същия ден пан-арабският вестник „Ашарк ал Аусан\" публикува интервю със саудитския престолонаследник Мохамад бин Салман, в което той заявява, че вярва, че Иран стои зад серията от атаки. Ден по-късно Иран оповести решението си да увеличи усилията си в ядрената програма в противовес с поетите по ядреното споразумение ангажименти. Заради това изказване европейските лидери призоваха за хладнокръвие, а Федерика Могерини заяви, че очаква Иран да изпълнява условията. ЕС от своя страна ще изчака доклада на Международната агенция за атомна енергия преди да предприеми действия. Разбира се, Русия - през представителя си в ООН - обвини Вашингтон в агресивна политика и безпочвени обвинения, които „подсилват анти-иранските настроения\". Междувременно, ракетен обстрел беше извършен в близост до база около Басра, подслоняваща американски военни и служители на ExxonMobil. По официални данни ранени са трима души. Няма поемане на отговорност за атаката, която беше извършена скоро след оповестяването от иракската армия, че е имало още три подобни нападения с ракети за последната седмица. Тези събития увеличиха притесненията сред иракски официални лица и западни служители от потенциална ескалация в самия Ирак, в който са разположени мощни про-ирански милиции, част от обединението Хашд ал Шааби. Тези милиции участват и в политическия живот на арабската страна. В момента в Ирак има около 5000 американски военни, които често участват в съвместни учения с иракските сили за сигурност. В изявление във вторник, иракският премиер Адел Абдул Махди отправи завоалирано предупреждение към Вашингтон и Техеран, че няма да бъде позволено на \"външни сили да използват иракска територия, за да се атакуват\".  ", "date": "2019.06.20", "title": "Ескалацията в Персийския залив - тиха, но постоянна заплаха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396934-%D0%B0%D0%B4%D1%81%D0%BA%D0%B0-%D0%B6%D0%B5%D0%B3%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0", "text": "През нощта на отделни места имаше краткотрайни валежи. До сутринта облачността намаля и днес ще е предимно слънчево. В следобедните часове, главно над планинските и североизточните райони ще се развива купеста облачност. Там на отделни места ще превали и прегърми. Температурите ще се повишат, максималните ще са между 29° и 34°. Атмосферното налягане ще се задържи почти без промяна – близко до средното за юни. Над Черноморието ще е предимно слънчево. След обяд ще има временни увеличения на облачността, но само на отделни места в северната част ще превали краткотрайно.      Ще духа слаб североизточен вятър. Максимални температури на въздуха 29° - 31°. Температурата на морската вода е от 23 на север от н. Калиакра, до 25-27 в останалите райони. Вълнението на морето ще е 2 бала. Над планините ще е предимно слънчево. След обяд ще се развива купеста облачност и на места, главно в масивите от Западна България, ще има краткотрайни валежи с гръмотевици. Ще духа слаб вятър от изток-североизток. Максимална температура на височина 1200 метра около 23°, на 2000 метра – около 14°. До края на седмицата ще бъде предимно слънчево, ще се затопля и около и след обяд ще бъде горещо. Максималните температури ще са над 30°, а през почивните дни в отделни райони ще достигнат 37°-38°. Значителна купеста облачност ще се развива в следобедните часове в петък и на места, главно в Северна България и Рило-Родопската област ще превали краткотраен дъжд, придружен с гръмотевици; възможни са локални интензивни валежи. През почивните дни валежите ще са на изолирани места, в събота – главно в планините, а в неделя привечер, когато от северозапад се очаква да започне понижение на температурите - в северозападната част от страната. Там ще се създадат условия за по-интензивни явления.", "date": "2019.06.20", "title": "Адска жега до края на седмицата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396935-%D0%BB%D1%8A%D1%81%D0%BD%D0%B0-%D0%B9-%D0%B7%D0%B0%D0%B4%D0%BD%D0%B8%D0%BA%D1%8A%D1%82", "text": "Гащеризонът на американската хип-хоп изпълнителка Карди Би се скъса навръх нейното изпълнение. Това съобщи Daily Mail. Инцидентът се случи в неделя на фестивала за изкуства и музика Bonnaroo в американския щат Тенеси. Карди стъпи на сцената в плътно прилепнал многоцветен гащеризон.      По време на спектакъла изпълнителката се обърнала с гръб към публиката и в този момент костюмът коварно се спраскал точно на задните й части. Певицата не се засрамила. Тя продължила изпълнението си.", "date": "2019.06.20", "title": "Лъсна й задникът!"}
{"url": "http://www.classa.bg/%D1%81%D0%B2%D1%8F%D1%82/item/396936-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B0-%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%BD%D0%B0-%D0%BA%D0%B0%D1%88%D0%BE%D0%B3%D0%B8", "text": "Отговорните за убийството на саудитския журналист Джамал Хашоги ще платят цената и ще бъдат държани отговорни.Това заяви турският президент Рецжеп Ердоган в сряда, цитиран от \"Ройтерс\". Той направи изявлението след доклада на ООН по случая. Според Ердоган, Турция също е жертва в този процес. Престолонаследникът на Саудитска Арабия Мохамед бин Салман трябва да бъде разследван във връзка с убийството на дисидента журналист Джамал Кашоги, защото има \"надеждни доказателства\", че той и други високопоставени саудитски властници са отговорни за убийството. Това показа доклад на ООН. В безпощаден анализ в размер на 100 страници на случилото се с Кашоги миналия октомври, Агнес Каламар, специален докладчик на ООН, изтъква, че смъртта на журналиста е \"международно престъпление\". Смъртта на журналиста е \"международно престъпление\".\"Надеждни доказателства\", че Мохамед бин Салман е поръчал убийството на Кашоги Министърът на външните работи на Саудитска Арабия Адел ал Джубейр отхвърли доклада на следователя като \"нищо ново\". 59-годишният Кашоги беше убит, след като влезе в саудитското консулство в Истанбул на 2 октомври миналата година. Един от най-важните журналистически гласове в района на Близкия изток, той смяташе, че журналистиката във, около и за региона е от жизненоважно значение, изтъква специалният докладчик.  ", "date": "2019.06.20", "title": "Ердоган се закани на убийците на Кашоги"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396931-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D0%B5%D0%BC%D0%B8%D1%82%D0%B8%D1%80%D0%B0-%D0%BD%D0%BE%D0%B2-%D0%B4%D1%8A%D0%BB%D0%B3-%D0%BE%D1%82-400-%D0%BC%D0%BB%D0%BD-%D0%BB%D0%B5%D0%B2%D0%B0,-%D0%B2%D1%80%D1%8A%D1%89%D0%B0%D0%BC%D0%B5-%D0%B3%D0%BE-%D1%81%D0%BB%D0%B5%D0%B4-20-%D0%B3%D0%BE%D0%B4%D0%B8%D0%BD%D0%B8", "text": "  Намалението на държавния дълг за първите 4 месеца на 2019 г. е с около 600 млн. евро, като се дължи почти изцяло на падежиране на емисии и изплащане на заеми на вътрешния пазар. Министерството на финансите емитира нов дълг от 400 млн лева. В сряда БНБ ще проведе аукциони за две емисии дългосрочни облигации (ДЦК) с матуритет съответно 10.5 и 20 години. Всяка ще е с номинал по 200 млн. лв., а лихвените проценти по тях са 0.5 и 1.5, става ясно от съобщение на централната банка. Решението е изненадващо - защо има нужда от нов дълг в момента при такова голямо преизпълнение на бюджета. Решението на МФ идва, без да е обявено в емисионния календар за месеца. Освен това обичайно обявленията за предстоящ аукцион се публикуваха от БНБ седмица по-рано, докато сега поканата е от понеделник следобед за сряда. Донякъде изненадващ е и фактът, че на вътрешния пазар рядко се е случвало да се емитират две емисии в един ден, и то в толкова големи обеми, още повече да се прави в слабия летен сезон. Последно такова струпване имаше през 2014 г., когато имаше дефицит и трябваше да се оказва подкрепа на Фонда за гарантиране на влоговете след фалита на КТБ. От Министерството на финансите засега отказаха коментар за целта на емисиите. Огромният фискален резерв и отличното изпълнение на бюджета към момента не предполагаха, че МФ ще прибегне до нови емисии през 2019 г. Лихвата по новите облигации за 10.5 години е значително по-ниска от тези, които бяха емитирани за последно преди две години – тогава купонът беше 1.95%, а сега е 0.5%. По отношение на 20-годишните няма аналогична база за сравнение на вътрешния пазар, но 25-годишните, които държавата предложи през януари 2018 г. бяха с лихва 2%. Книжа с 20-годишен матуритет има по външния дълг, но те са емитирани през 2015 г. и реално срочността им вече е по-кратка. Обявеният годишен лихвен процент е само индикативен показател, като реалната доходност по книжата ще се определи в зависимост от търсенето на аукциона. България може да си позволи да поеме нов дълг, тъй като има едно от най-ниските съотношения спрямо БВП – 19.7% към края на април. Това е едно от най-ниските нива в ЕС, но с новите емисии темпът, с който намалява, ще се забави. Общо размерът на държавния дълг е 11.6 млрд. евро, като от него 2.53 млрд. са вътрешен, а 9.08 млрд. евро външен. Около 3.9 млрд. евро от външния – емитирани на глобалните пазари облигации, обаче реално също се държи от местни банки, пенсионни фондове и застрахователи. Намалението на държавния дълг за първите 4 месеца на 2019 г. е с около 600 млн. евро, като се дължи почти изцяло на падежиране на емисии и изплащане на заеми на вътрешния пазар.      ", "date": "2019.06.20", "title": "Министерството на финансите емитира нов дълг от 400 млн лева, връщаме го след 20 години"}
{"url": "http://www.classa.bg/%D1%81%D0%B2%D1%8F%D1%82/item/396932-%D0%BA%D0%B0%D0%BA-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B4%D0%B0-%D1%81%D0%B5-%E2%80%9E%D0%BF%D1%80%D0%B8%D0%B7%D0%B5%D0%BC%D0%B8%E2%80%9C-%D1%86%D0%B5%D0%BB%D0%B8%D1%8F%D1%82-%D1%84%D0%BB%D0%BE%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-f-35", "text": "През юни 2019 г. се появиха редица доклади за разработването на проекта за изтребител F-35 пето поколение, най-скъпата американска оръжейна програма до момента. Разходите по програмата вече са достигнали 1,2 трилиона долара. Първо, американската компания „Локхийд Мартин“ обяви, че до 2030 г. флотът от F-35 в Европа ще има повече от петстотин самолета. Според нея, в цяла Европа ще има складове за поддръжка, ремонт и модернизация, които ще осигурят глобална готовност и наличност на F-35.     Освен това в следващото си съобщение за пресата компанията информира за доставката на 400-ия изтребител на американските въоръжени сили и техните съюзници. След това американското министерство на отбраната обяви, че е подписало договор с „Локхийд Мартин“ за общо 34 млрд. долара за доставката на 478 изтребители F-35 в продължение на три години. Сега да видим какви са плановете за насищане на руските въоръжени сили с пето поколение изтребители Су-57. В средата на май 2019 г. руският президент реши да закупи 76 изтребителя Су-57 за въоръжените сили на Русия до 2027 г., за да оборудва три въздушни полка. Предполага се, че общото търсене на руските военновъздушни сили на Су-57 се оценява на 200-250 машини. Най-вероятно този брой въздухоплавателни средства ще бъде доставян приблизително до средата на 2030-те години, дори като се вземе предвид очакваният ръст на производствените нива при усвояване на машината и подобряване на технологичните процеси. По много груби изчисления се получава съотношение от около 1 до 8: за един руски Су-57 ще има осем F-35 на Съединените щати и техните съюзници. Сравнението очевидно не е в полза на Русия. Според откритите данни държавният бюджет на САЩ за 2019 г. е 3,4 трилиона долара. Бюджетът на САЩ е дефицитен, бюджетните разходи са 4,4 трилиона долара, от които 716 милиарда са за военни разходи, което е 16%. Държавният бюджет на Руската федерация за 2019 г. е 0,303 трилиона долара. Бюджетът е профицитен. Бюджетните разходи на Руската федерация ще бъдат около 276 милиарда долара, от които 46 милиарда ще отидат за отбрана. Това също е около 16%, но в номинално изражение военните разходи са 15 пъти по-малко. Очевидно, предвид съотношението на военните разходи от 1 до 15, симетричният отговор на Русия на американското военно предизвикателство е невъзможен. Русия може да подкрепи стратегическото възпиране само чрез асиметрични методи. Трябва да се отбележи, че страната ни успя да направи много през последните години, за да създаде такава основа в областта на създаването на най-нови оръжейни системи, че възможността САЩ да избегнат ядрен удар чрез разполагане на система за противоракетна отбрана е сведена до нула. От декември 2017 г. самолетите-прихващачи МиГ-31 с хиперзвукови ракети „Кинжал“ вече са на оперативно бойно дежурство. Първият ракетен полк, въоръжен с междуконтинентални балистични ракети с хиперзвукови маневрени бойни единици „Авангард“, ще поеме бойното дежурство до края на 2019 година. От първи декември, 2018 г. лазерните комплекси „Пересвет“ започнаха изпитателно бойно дежурство. На 23 април 2019 г. бе пусната в експлоатация ядрената подводница „Белгород“, която ще бъде първият експериментален носител на безпилотната система „Посейдон“. Ядреното торпедо „Посейдон“ се нарича на Запад „торпедото на Страшния съд“. В началото на 2020–2021 г. цялата система е планирана за приемане от Руския флот. В Русия се извършва по-нататъшна работа по ракетата с ядрен двигател „Буревестник“. Неограничен полет ще позволи на тази ракета да заобиколи позиционните зони на системата за противоракетна отбрана и да удари от всяка посока. Има я и хиперзвуковата ракета „Циркон“, която трябва да влезе в експлоатация с руския флот през следващите три години. Сега се върнете към петото поколение стелт-изтребители, произведени в САЩ. Трябва да се отбележи, че уязвимостта на този мащабен проект беше представена още преди началото на неговото развитие. Няма да оценяваме реалните тактически и технически характеристики на самолета, които вече са придобили достатъчно критична маса, но ще разгледаме ахилесовата пета на проекта. Според първоначалния договор за съвместната програма за създаване и производство на изтребителите F-35, американската компания „Локхийд Мартин“ запазва правата върху интелектуалната собственост на самолета и неговия софтуер. В същото време програмата беше и остава напълно финансирана от правителството на САЩ и нейните чуждестранни партньори. Единствено „Локхийд Мартин“ контролира софтуера и неговите сървъри, без които F-35 по света не може да работи. Една компания може да приземи всеки изтребител F-35 навсякъде по света само с едно кликване на мишката. Разрушаването на ИТ инфраструктурата на Локхийд Мартин веднага ще „приземи“ целия флот на стелт-изтребителите от F-35 по целия свят. Съответно, ИТ инфраструктурата на тази компания трябва да бъде в списъка на приоритетите на въоръжените сили на Руската федерация. Защото, ако решите проблема с F-35 на земята, тогава те дори няма да могат да летят, да не говорим да водят във въздуха. Примерът от F-35 подсказва, че само асиметричен отговор на военни заплахи от САЩ и други западни страни ще позволи на Русия да следва политика на стратегическо възпиране, без заплахата от спускане в много скъпата надпревара, която може да доведе страната до икономическа криза. И в този исторически момент думите на великия руски командир Александър Васильович Суворов „не се бий с брой, а с умение“ са от значение за руското военно-политическо ръководство, както никога досега.  ", "date": "2019.06.20", "title": "Как едновременно да се „приземи“ целият флот изтребители F-35"}
{"url": "http://www.classa.bg/%D1%81%D0%B2%D1%8F%D1%82/item/396933-%D1%8E%D0%BD%D0%BA%D0%B5%D1%80-%D1%80%D0%B5%D1%87%D0%B8%D1%82%D0%B5-%D0%BD%D0%B0-%D0%B4%D1%80%D0%B0%D0%B3%D0%B8-%D1%81%D0%B0-%E2%80%9E%D0%B1%D0%B5%D0%B7%D1%86%D0%B5%D0%BD%D0%BD%D0%BE-%D0%B8%D0%B7%D0%BA%D1%83%D1%81%D1%82%D0%B2%D0%BE%E2%80%9C", "text": "Председателят на Европейската комисия Жан-Клод Юнкер защити управителя на Европейската централна банка (ЕЦБ) Марио Драги в спора му за валутния курс на еврото с американския президент Доналд Тръмп. Юнкер имаше изказване в рамките на годишния форум на ЕЦБ в сряда, в рамките на който той говори пред самия Драги, редица централни банкери от еврозоната и бившият заместник-гуверньор на Федералния резерв Стенли Фишър. „Казаха ми, че е рядкост политик като мен да бъде поканен да говори на такъв престижен форум. Искам да кажа, че разбирам и уважавам тази политика. Толкова е несправедливо да се нападат централни банки, когато става въпрос за тяхната независимост“, посочи Юнкер, цитиран от Bloomberg. По думите му „една от най-големите сили и отговорности на това да си централен банкер е това, че човек може да движи пазарите с една-единствена реплика в реч“, посочи още той. „Всяка дума струва милиарди“, посочи председателят на ЕК и определи изказванията на Драги като „безценни произведения на изкуството“. Изказването на Юнкер може да се възприеме като подкрепа за гуверньора на ЕЦБ, след като вчера   към него. „Марио Драги току-що обяви, че може да бъдат въведени още стимули, което незабавно понижи (цената на – бел. ред.) еврото спрямо долара, правейки несправедливо лесно за тях да се конкурират срещу САЩ“, написа във вторник в туит президентът. „На тях това им се разминава от години, както и на Китай и на други“, допълни той. Тръмп неведнъж е критикувал Федералният резерв и неговият гуверньор Джером Пауъл, като също така в последно време засили и критиките срещу цената на еврото, което според него е твърде евтино спрямо долара. Драги вчера побърза да отговори, като заяви, че европейската централна банка не е фокусирана върху обменния курс на единната валута. Мандатите на Юнкер и Драги изтичат на 31 октомври и в ход вече са преговорите за техни наследници.  ", "date": "2019.06.20", "title": "Юнкер: Речите на Драги са „безценно изкуство“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396927-%D0%BA%D0%B0%D1%82%D1%8F-%D1%82%D0%BE%D0%BF%D0%BD%D0%B0-%D1%80%D0%B8%D1%82%D0%BE%D0%BD%D0%BA%D0%B8%D1%82%D0%B5", "text": "Катя от \"Ритон\" от години е известна със своя огромен бюст, но с годините като че ли той става все по-голям. А певицата няма нищо против да го показва и събира погледите на плажа.   Катя и Здравко са на почивка на о-в Тасос в компанията на свои приятели. Те побързаха да се похвалят със снимки от ваканцията си, а на някои от тях погледът бързо е прикован от огромните еърбеци на Катето.      На един от фотосите Здравко се е опитал да обхване с ръце природните дадености на своята жена, която е избрала доста изрязан бански за лятната си почивка. Със сигурност и останалите туристи се заглеждат в пазвата на нашенката.  ,  двойката решила да си подари кратка ваканция преди стартирането на останалите концерти в страната. Затова стегнали куфарите и отпрашили към гръцкия остров в компанията на свои близки приятели.      Всеизвестен факт е, че Катя и Здравко обичат да почиват по-шумно, а не пенсионерски. Затова и там ходили на по-оживени плажове с музика и коктейли. А в един от дните решили да се повозят на каяци, но Катя не могла да запази равновесие, тъй като огромните й гърди натежали и всеки път я обръщали.", "date": "2019.06.20", "title": "Катя топна \"ритонките\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396928-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D0%BE%D1%82-%D0%BE%D0%BF%D0%B5%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BC%D0%B0%D1%81%D0%B0", "text": "Само преди месец Преслава се реши на дълго отлагана интервенция - ринопластика на носа. Огромният клюн от години й създаваше комплекс, но все не се престрашаваше да го кръцне. Докато в края на миналия месец не взе категорично решение и отмени участията си за цял месец.    Певицата пазеше в пълна тайна операцията, но наш репортер се добра до ексклузивни снимки от самата операционна маса. Изпълнителката на \"Дяволско желание\" се е доверила на истанбулския хирург д-р Мирза Фират. Той пусна в Инстаграм снимки директно от операционната. Наш репортер разпозна, че това е Преслава.          Новата визия на Преслава не е добре приета от нейните фенове. Те не могат да свикнат с промяната и я обвиниха, че е станала клонинг на Галена. Тя от своя страна не взима под внимание нападките и не спира да си прави селфита, с които да дразни хейтърите.      ", "date": "2019.06.20", "title": "Преслава от операционната маса!"}
{"url": "http://www.classa.bg/%D1%81%D0%B2%D1%8F%D1%82/item/396929-%D0%BD%D0%B0%D0%B9-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%B2-%D1%80%D1%83%D1%81%D0%B8%D1%8F", "text": "Скептците обикновено се отнасят към тези места с пренебрежение, смятайки ги за не особено забележителни. Но в същото време тези локации в Русия навяват ужас на хиляди туристи. И има основания за това.   Предлагаме ви една кратка \"разходка на ужаса\".   Камчатската долина на смъртта     Слуховете за това, че склонът на вулкана Кихпинич е мъртво място, се появяват за първи път още през 30-те години. Наистина е ужасяващо, защото там от земята излиза концентриран сероводород и въглероден диоксид. Попадайки в атмосферата, те се превръщат в силно отровни вещества.   За първи път Долината на смъртта е открита от ловци, издирващи избягалите си кучета. Отивайки към вулкана, те видели труповете на избягалите си кучета, но и на много други животни - лисици, вечки, зайци и вълци.  Малко след това и самите ловци започнали да усещат, че им прилошава. Те са първите жертви. Скоро, след като мястото става известно, към него започват да прииждат учени, но и те умират само няколко месеца, след като са били там.    Планината на мъртъвците     Северният Урал е известен със своите тайнствени, загадъчни произшествия, но това, което се случва през 1959 година, до ден днешен кара хората да се страхуват и не им дава покой.  Случилото се тогава е известно и като \"Смъртта на групата на Дятлов\". Под ръководството на опитния турист Игор Дятлов десет туристи се опитват да изкатерят върха, започвайки маршрута си от Свердловск.  По пътя единият от тях усеща силни болки в краката и той изостава в близкото селце. Тогава още не знае, но е успял да избегне сигурна смърт. На другата сутрин останалите са открити мъртви.   Посивелите лица на покойниците били чудовищно обезобразени, косите им били побелели, а на едно от момичетата в групата бил изтръгнат езикът.  Независимо от дългото разследване така и не е установено какво се е случило тогава.    Кадикчан, Магаданска област     В превод от евенски език (застрашен от изчезване език, който се говори от евените в Сибир) този шахтерски град - призрак Кадикчан се превежда като \"Долината на смъртта\".  Във времената на Сталин там се е намирал наказателен лагер ГУЛАГ. Още тогава в града загинали хиляди хора.  По-късно, през 1996 година, когато обстановката в Кадикчан вече била малко или повече по-спокойна, в шахтата избухва взрив и жителите започнали да се местят в съседни селца и градчета.   Независимо, че градът е официално закрит през 2003 година, пет години след това в полуразрушения Кадикчан все още живеели 400 души и никой от тях нямал  и намерение да се евакуира.", "date": "2019.06.20", "title": "Най-ужасяващите места в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396930-%D0%B4%D0%B5%D1%81%D0%B5%D1%82-%D0%B2%D1%8A%D0%BF%D1%80%D0%BE%D1%81%D0%B0,-%D0%BD%D0%B0-%D0%BA%D0%BE%D0%B8%D1%82%D0%BE-%D1%81%D1%83%D0%BF%D0%B5%D1%80%D0%BA%D0%BE%D0%BC%D0%BF%D1%8E%D1%82%D1%8A%D1%80%D1%8A%D1%82-%D0%BC%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%B8", "text": "1. Суперкомпютре ,  каква е разликата между теб и другите компютри и защо точно ние, българите, трябва да имаме суперкомпютър? - Суперкомпютър съм, защото струвам по-скъпо от останалите компютри. Българите сте свикнали със супер неща. Строите супер пътища по-скъпи от обичайните, Имате супер ремонти, също по-скъпи от обичайното. Имате и супер партии, на които плащате повече отколкото другите държави. Затова е логично точно на вас да се падне да имате и суперкомпютър.   2. Като каза супер ремонти, да те питам, колко ремонта на ремонтите и надзори на надзорите трябва да има за да се подредят паветата на Графа? - Компютърът цъка, пуши и накрая изплюва отговор: Да!   3. Как се живее с 200 лева пенсия? - Колко са двеста лева като храна? - Сто и петдесет хляба. - Това прави по пет хляба на ден. Два сутрин, два на обяд и един вечер. Това е предостатъчно за да се наяде един човек. Значи може!   4. Колко трябва да е субсидията на партиите за глас? - Толкова! – отговаря ми супернещото. - Колко толкова? - Колкото е достатъчно. - А колко е достатъчно? - Достатъчно е когато е достатъчно, а в останалите случаи е недостатъчно. - Все пак, ще кажеш ли някаква цифра? - Бих казал цифра, но предпочитам да не ви казвам, защото това може да се използва за създаване на фалшива новина. - Супер хитър супер компютър, си викам. Може скоро да стане депутат.   5. Кога най-накрая националният ни отбор по футбол ще бие някого? - Боят е незаконен. Имате национален отбор, за който е недопустимо да постъпва незаконно и да бие когото и да е. Следователно няма как да бие някой. Но, ако вас ви бият, може да сезирате прокуратурата.   6. Суперкомпютре, защо нямаме медийна свобода? - Как да нямаме свобода? Ето, ти ме питаш и аз ти отговарям. Попитай ме нещо!? - Защо сме на 111 място по медийна свобода? - Внимавай какво ме питаш – съска суперкомпютърът и започва да му мига една червена лампа.   7. Суперкомпютре, кога ще свърши преходът у нас? - Лошо формулиран въпрос. У нас няма преход, а проход. И не е проход, а е дупка. Дупката няма изход, а дъно. За това въпросът е кога ще стигнем дъното?   8. Ще изчезнем ли като нация? - Не се притеснявайте.  – чурулика Суперкомпютърът - Няма нито една причина да не изчезнете като нация в най-ранни срокове!   9 Кой ще спечели изборите наесен? - Нямам данни. За тази информация отговаря ромският суперкомпютър, но той не може да направи връзка с другите суперкомпютри, защото някой от поддръжката му е откраднал мрежовата карта.   10. Какъв е смисълът на живота? - Да си плащате данъците. Защото без данъци няма приходи, а без приходи няма разходи. А ако няма разходи, откъде ще идват парите за бонуси за тези, които правят разходите?                 Така ми отговори суперкомпютърът. После светла една лампа, че излиза в петнадесет минутна почивка и интервюто свърши.", "date": "2019.06.20", "title": "Десет въпроса, на които суперкомпютърът ми отговори?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396921-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%E2%80%9E%D0%B4%D0%B0-%D1%81%D0%BF%D0%B0%D1%81%D0%B8%D0%BC-%D0%B1%D0%BE%D1%80%D0%B8%D1%81%D0%BE%D0%B2%D0%B0-%D0%B3%D1%80%D0%B0%D0%B4%D0%B8%D0%BD%D0%B0%E2%80%9C-%D1%81%D0%BF%D1%80%D0%B5%D1%82%D0%B5-%D1%80%D0%B0%D0%B7%D0%B3%D1%80%D0%B0%D0%B1%D0%B2%D0%B0%D0%BD%D0%B5%D1%82%D0%BE-%D0%B2%D1%8A%D1%80%D0%BD%D0%B5%D1%82%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%BF%D1%83%D0%BF-%D0%B2-%D0%BD%D0%B0%D1%87%D0%B0%D0%BB%D0%BD%D0%B0-%D1%84%D0%B0%D0%B7%D0%B0", "text": "Гражданите алармират за драстична некоректност и незаконосъобразност на проекта, който защитава частните, а не обществените интереси. Според проектантите бул. „Цариградско шосе”  все още се казва бул. “Ленин”       Гражданска инициатива „Да спасим Борисова градина” внася обосновано становище по откритите остри проблеми в Проекта за устройствен план на „Борисова градина”, станали напълно ясни на проведената среща на 5 юни 2019 г. в УАСГ, между гражданите и заинтересованата общност с ангажираните с процеса по изработката на Подробен устройствен план (ПУП) лица и институции.      Гражданите изразяват опасения и аргументи, които компрометират Проекта за ПУП на м. „Парк Борисова градина“ и самата процедура по провеждане на обсъждането и настояват за обществено съгласие по така важна за жителите и гостите на столицата въпроси за устройството, управлението и вида на Парк „Борисова градина“.     1. Връщане на предложения Проект за ПУП от „Ковачев архитекти“ ЕООД в начална фаза до отстраняване на фактически грешки, несъответствия в документацията, незаконосъобразности, изчистване на неясноти и неактуална информация, допълване на отсъстваща документация, спазване целите и препоръките на Заданието, и синхронизиране на данните с КККР.  2. Отмяна на термина „заключителната дискусия“, което да бъде отразено на официалната електронна страница на Направление „Архитектура и градоустройство“ и поправката да се потвърди и отрази на официалните електронни страници на кметствата в районите Лозенец, Изгрев, Средец. 3. Обявяване на процедура по сесия от обществени обсъждания, чиито план на провеждане да бъде посочен на следващата среща на 26 юни 2019 г.  4. Определяне на по-продължителни срокове за запознаване с предстоящите поправки, актуализации на гражданите и заинтересованите общности, преди провеждане на обществено обсъждане и по-дълъг срок за внасяне на писмени становища, мнения, препоръки и възражения от гражданите след проведеното обществено обсъждане.  5. Посочване на крайната дата за подаване на писмени становища, мнения, препоръки към ангажираните с изработването на Проекта за ПУП и съответните институции, след провеждане на срещата на 26 юни 2019 г.  6. Посочване на личност за контакт или единна комуникационна група, с оглед една линия на комуникация между участващите в обществените обсъждания и инстанциите. Сред посочените аргументирано проблеми са: Липса на административен акт, с който е допуснато изработване на Проекта, а именно документът, който да уточнява какво трябва да съдържа съответния ПУП.  Настоява се: Административният акт, с който е допуснато изработването на ПУП на м. „Парк Борисова градина“, да бъде публикуван на страницата на Направление „Архитектура и градоустройство“ (НАГ) към документацията, съпътстваща Проекта. Несъответстваща, неактуална, невярна и неясна информация в представената документация към Проекта за ПУП на м. „Парк Борисова градина“, което компрометира както Проекта, така и проведената дискусия на 5 юни, 2019 г., която дава възможност за различни тълкувания, особено по въпросите за видовете собственостите в най-големия обществен парк на София, който в последните две десетилетия пред очите на граждани бе заграбван и унищожаван от частни апетити, не в полза на обществото. Драстични несъответствия не само в данните за видовете собственост на Проекта, но и с данните от Кадастрална карта и Кадастрални регистри (КККР), в нарушение на разпоредбите на закона. Това поставя въпроса до колко този Проект за ПУП, представен с неверни данни за видовете собственост на общественото обсъждане, може да изгради отношение на доверие и съгласие между проектантите и гражданите, което е и цел, надяваме се, на Проекта. Тези сериозни проблеми създават пороци по отношение на данните и работата с тях в представения ПУП и създава предпоставка разглеждания ПУП да бъде уязвим в съда. Настоява се: Екипът на изработения Проект за ПУП „Ковачев архитекти“ ЕООД на м. „Парк Борисова градина“ да изискат от Възложителя и Принципала, г-жа Фандъкова, да подаде искане до СГКК при АГКК за изправяне на грешки и непълноти в Кадастралната карта, тъй като такива сгради, които са нанесени в КК реално не съществуват (на имота „Климатично училище“ са обозначени три сгради, а там на практика има гъста гора, ресторант „Тенекиите“ отдавна не съществува). Тези грешки следва да бъдат поправени и нанесени в Проекта за ПУП преди да бъде представен на обществено обсъждане на гражданите и заинтересованата общност. Управленски порок е бездействието от страна на Столична община и МРРБ, ако продължават да не актуват имотите, собствености на държавата до 1989 г. на територията на Паметник на градинското и парково изкуство, част от Зелената система на София, особено с правомощията, които им дава чл. 115 от ЗУТ, чл. 13 от ЗОС, и чл. 8 от ЗЗТ. С това си бездействие се застрашава публичната собственост в най-стария парк на София.  Настоява се: Проектантският екип на изработения Проект за ПУП да изиска от Столична община, Областния управител и МРРБ да започне процедура по актуване имотите с неустановена собственост като публични преди да продължи процедурата по обществени обсъждания. Вмъкването в такива УПИ на зони, даващи възможност да съществуват частни имоти и дейности, различни от почивка и рекреация, отменя и устройствената защита на територията (в такива окрупнени УПИ са всички зони с лесопаркови насаждения в Борисова градина), което неминуемо също така ще доведе до промяна на собствеността в частна. Настоява се: урегулиране на поземлени имоти, които са с предназначение Зп („За градски паркове и градини“) да имат едно отреждане, какво то е – За градски парк и градини. Имоти с частна собственост да не се урегулират в едно УПИ с публични общински и държавни имоти. Цялата „Борисова градина“ да е със статут на „Територия с режим на превантивна устройствена защита“ съгласно чл. 10 ал. 3 на ЗУТ.  Цел на ПУП, според журито, избрало тази концепция, е „възвръщане на обществения характер на цялата територия на Борисова градина“ и „разрешаването на проблема със съществуващите обекти – частна собственост в полза на общественото им ползване и обществения интерес“ (Заповед СО15-РД-09-01-196/02.06.2015 г.).  Настоява се: в последващо обществено обсъждане да се представи стратегия за подобряване на сигурността в м. „Парк Борисова градина“.  Настоява се: в последващо обществено обсъждане да се представят етапите за реализиране на ПУП. Гражданите подчертават, че е необходимо да се изгради доверие между гражданите и заинтересованите общности от една страна и администрацията на София, като Възложител и „Ковачев архитекти“ ЕООД като Изпълнител на Проекта за ПУП от друга страна, като е необходимо срокът за запознаване с промените, допълненията, измененията и поправките в предстоящия Проект за ПУП да бъде удължен поради обема на информацията, изготвяна три години от екипа, както и значимостта на разработката за бъдещето качество на живот в София. Настоява се и за: Иницииране на прокурорска проверка на собствеността и начините на нейното придобиване в парк „Борисова градина“ и едва тогава да се пристъпи към довършване на устройствената процедура. Предлагаме гл. архитект и кметът на Столична община да инициират такава проверка.  Относно проблемите със смесената собственост се настоява да се изиска от кмета на София, г-жа Фандъкова да започне процедура по отчуждаване на частните имоти и тези със смесена собственост в зони „Зп“, а ако е грешка на КККР, да изиска поправка от СГКК на АГКК, за да не се пренесе грешката върху ПУП и това да се превърне в негов порок.  Гражданската инициатива изисква при последващо обществено обсъждане екипът на Проект за ПУП, както и гл. архитект да предложат изцяло актуализирана информация в документите по проекта, които подлежат на обществено обсъждане. При неспазване на чл. 4. (5) се счита процедурата по провеждане на обществено обсъждане за нарушена и самото обществено обсъждане компрометирано, което е предпоставка бъдещия ПУП да бъде уязвим пред съда.  Настоява се: да бъдат преработени всички седсем „зони за преработка“ и да дадат ясна картина за промените, които предстоят в устройството на Борисова градина, за да могат заинтересованите общности да дадат своите информирани и аргументирани становища след представянето.  Като голяма заплаха се дефинира формирането на Урегулирани поземлени имоти с голяма площ в настоящия ПУП, което сериозно се разминава със Заданието към изпълнителя на настоящия проект, а именно да не се допускат УПИ с голяма площ, защото са предпоставка и позволят значително застрояване на територията на цялата Борисова градина, по думите на журито, избрало с конкурс концепцията на „Ковачев архитекти“ ЕООД за изпълнители на Проект за ПУП на м. „Парк Борисова градина“. Недопустимо е включването на зони с различно устройство в едно голямо УПИ, особено когато конкретното предназначение е „За паркове и градини“, което не може да бъде друго освен „За паркове и градини“.", "date": "2019.06.20", "title": "Гражданска инициатива „Да спасим Борисова градина“: Спрете разграбването. Върнете предложения ПУП в начална фаза"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/396922-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B7%D0%BE%D1%80%D0%B0-%D0%B3%D0%B5%D0%BD-%D0%BC%D0%B8%D0%BB%D1%83%D1%88%D0%B5%D0%B2-%D0%B8-%D1%81%D0%B8%D0%BD%D1%8A%D1%82-%D0%BC%D1%83-%D1%81%D1%82%D0%B5%D1%84%D0%B0%D0%BD-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B2%D0%B8-%D1%87%D0%B8%D1%81%D1%82-%D0%B1%D0%B8%D0%B7%D0%BD%D0%B5%D1%81-%D0%BE%D1%82-%D0%BD%D1%83%D0%BB%D0%B0%D1%82%D0%B0", "text": "- Баща и син Милушеви, родени сте на една и съща дата. Това не е ли знак на съдбата? -    Да, в един и същи месец, на един и същи ден – 20 юни. Майка ми казваше, че аз съм се родил, когато първи петли пропели, Стефан се роди в 3,30 ч, сутринта.  - Е, пак е по първи петли, на разсъмване! Тръгвате заедно и досега, толкова години, всичко правите заедно? -   Да!   Винаги сме били заедно, макар че той участваше по-малко в грижите за нас, тъй като отсъстваше много от дома с неговите задачи в службата и чести командировки. Грижите бяха паднали върху нашата майка, Бог да я прости, но баща ни беше пример за подражание и можем да се гордеем с такъв човек.  - Какво беше за вас баща ви, докато ръководеше на УБО - тази стряскаща служба, която беше държава в държавата? -   Какво беше? Беше един млад генерал - на 48 години сложи генералските пагони. Аз вече бях завършил „История“ и през 1986-а постъпих в МВР в „Контраразузнаването”, в сградата срещу УБО, където баща ми беше шеф. Той беше много целенасочен, много подготвен, макар и излязъл от бедно семейство - баба ми беше завършила 3-ти клас, а дядо ми можеше само да се подпише, и бе стигнал до това уважение. Имаше ред и дисциплина при нас.  - Генерале, имахте ли усещане, че заради службата ощетявате семейството? -   Да, разбира се, но аз бях поел сериозен ангажимент - нямаше как да съчетавам нещата така, че да отделям достатъчно време на семейството. Наистина отсъствах много – ставах рано, прибирах се късно, не можех да казвам накъде заминавам и колко време ще отсъствам.    Веднъж дори го чакахме на летището да си дойде от една европейска столица, но това така и не се случи. И в продължение на 4-5 дни нямахме никаква информация за него. Беше в бурните години, когато той наистина работеше в опасен сектор.  Добре, че бяха добри деца - той и сестра му. Стефан беше и си остана изключително дисциплинирам и много целенасочен. Неговият поглед винаги е надалеч, гледа едрото, дребното загърбва, а плявата изхвърля. Обича предизвикателства. Развиваше се като самостоятелен, искаше да бъде независим. Не помня и като ученик, и като студент да ни е поискал пари. Никога! Като ученик в летните месеци на жега от над 35 градуса, той си намираше работа, за да изкара някой лев за 35-40 дни и да отиде на море за 10 дни.   Помня, едно лято покривахме Полиграфическия комбинат „Балкан” във Велико Търново, вдигахме кофите с горещ асфалт и ги подавахме на майсторите. Тогава излезе книгата „Шогун” - такова щастие беше, че успях да си я купя с парите и да отида на море. Никога не съм искал да бъда в тежест на семейството - имаше разчет, на мен ми се полагаха около 120 лева на месец, с които да платя квартирата, ток, храна и т.н. и да ми останат джобни пари.  - Добре, това е соцпериодът до 1989 година. Не сте бил от мамините синчета на тогавашната власт. Да минем на времето след това. След уволнението от УБО, вас, генерале, ви пращат посланик в Лисабон и вие отказвате. Ако бяхте приели този пост, нямаше ли съдбата на семейството ви да бъде друга, по-лека? -   Отказах, да. Какво значи при онази ситуация след промените да заминеш като посланик? Режимът е сменен, преди това си бил началник на УБО, не си бил дипломат от кариерата. Когато човек приема нещо, трябва да си даде сметка - подготвен ли е или не. Щях да изведа децата си, да – щеше да е по-добре. Но, докато бях началник на УБО, ми предлагаха маса добри неща и аз не приех нито едно. - Защо? - Защото, за да влезеш във властова позиция, първо трябва да си отговориш на въпроса - имаш ли здрави спирачки? Ако те не държат добре - няма смисъл изобщо да тръгваш натам. Второ, имаш ли задръжки по отношение на материалното? Ако нямаш – също натискаш силно спирачките. Човек, влизайки в дадена властова позиция, трябва да покаже, че отива там не за своето его и за своето добро, а да служи за целта, за която е номиниран.   Тогава вече имах три деца. Докато баща ми беше шеф на УБО, два пъти съм посетил магазина в ресторант „Рила”, на рождения ми ден - само тогава имах право да вляза, за да купя бонбони и банани за децата. Никога не съм ползвал резиденции или други екстри на властта. При нас нещата бяха много строги и може би затова станахме хора. Правилата не бяха казани, но бяха ясни и категорични. Когато специализирах в Москва, беше същото - влизах само на рождени дни в магазина да си купя бонбони, бутилка ракия и вино. Това е!  -  Страхували ли сте се за живота на баща си някога? -   В началото, да. След като се случиха събитията през 89-та с баща ми проведохме разговор. Бяхме наясно с това, което предстои - и двамата нямахме повече място в тази система. Не, че не желаехме, но щяха да ни приемат като врагове на новата власт. Три дни след като уволниха баща ми от УБО, моят началник ме извика и ми каза: \"Стефане, трети си в списъка за уволнение\". Напуснах веднага, не чаках да ме уволнят.  - С какво започнахме да се издържате? Баща на три деца? Стефан:  Правителството бе приело закон за развитие на раждаемостта и бях получил апартамент – панелка в „Обеля“, който изплащах с кредит. Баща ми се върна от мисията в Сайгон, имаше малко спестени пари. Но не знаехме какво да правим. Тогава приятели ме насочиха да започна да продавам детски грейки, румънски. Взехме грейките, отидохме на битака, падна ни се последната маса. Беше събота – за един ден продадохме една грейка, в неделя – две. Как се хранят три деца с две грейки? Нямаше червени куфарчета. Но имахме приятели, жива и здрави са, предложиха ми да разнасям захар. И тръгнах с една кола да предлагам захар по магазините – така спечелихме малко. Бяхме трима приятели, наричаха ни „захарните момчета“. После ни предложиха да направим хранителен магазин - отказахме, с баща ми преценихме, че не беше за нас. Предложиха ни стока на консигнация: хладилници, перални, печки, даваха ни ги на отложено плащане, защото нямахме никакъв капитал. Така, с парите си купихме една червена „Ифа” и всеки вторник и четвъртък пътувах за Варна, за да докарвам печки и перални - винаги се връщахме пълни, а тук хората чакаха, такива бяха времената. Отворихме първия магазин, беше по-малък от обикновена стая. Наскоро исках да го покажа на дъщеря ми и се отбих да го снимам, настоящият собственик не повярва, че оттам именно е тръгнала веригата „Зора”.  Вечер, чаках да се стъмни, за да не ме познаят, и тръгвах да карам такси - до 5 маса сутринта. Очите ми бяха кървясали от недоспиване. Имах две висши образования, живеех в „Обеля“ и все исках заеми от приятели. Не можех да понасям това състояние! Търсех начин да изляза от този омагьосан кръг. Не се примирихме. Не се огънахме. Трябваше да оцелеем. Баща ми се върна от Сайгон, беше края на 90-та, започна да обикаля да търси работа. На едно място му предлагаха да вдига бариера, на друго - да пази складове. Гледах го как стои в къщи без работа, как обикаля стаята от единия ъгъл до другия и си мислех, че ще се разболее. Мъж на 52 години, свикнал да е деен и изведнъж – нищо не прави! Тормозех се много - освен, че нямахме пари, и здравето на баща ми беше сериозно застрашено. И един ден решихме да инвестираме в фирма. Така започнахме.   Обрахме всички негативи на промяната. Като се върнах от Сайгон в края на 1990, освободиха сина ми от работа. Зет ми също го освободиха. Пенсионираха жена ми в деня на навършването на възраст. Вкъщи останахме аз и съпругата ми, майка ми и баща ми, синът ми, снаха ми и трите им деца. Малкият ми внук беше на годинка. Моята пенсия беше 350 лева. Изкарахме месец, два, три. Аз тръгнах да търся работа по строежи. Изобщо не се притеснявах, че съм генерал. Неволята те кара да търсиш спасение. По едно време срещам колега, бивш шеф на НСС, пенсионер като мен, и го питам къде е. „Охрана съм на дипломатическите блокове в Горна баня.“„Има ли места?“„Има само едно.“„Каква е заплатата?“„280 лева, културни хора, има телевизор, топличко, стоиш цяла вечер, те си минават, работа никаква.“ „Абе, не думай! Как така охрана?“ -  Генерал да вдига бариерата? Чак не мога да си го помисля! - Да! Тогава се сетих за един колега, с когото работихме заедно във Второ управление, Никола Стефанов. И досега съм му благодарен (той почина преди няколко години) за съвета, който ми даде. Намирам го, питам го за работа, той вика: „Няма да стане!“ - „Защо, бе, защо няма да стане?“ -„Спасението ти е да направиш фирма, иначе си загубен!“ - „Чакай, бе, каква фирма? С какво ще я направя тази фирма?“ - „Само фирма“, казва ми Кольо Стефанов.  На следващия ден отивам при адвокат да ми регистрира фирма. Случи се една млада, симпатична адвокатка. „Ооо, другарю генерал, кажете, туй, туй, сега ще го направим!“ Написа решението и ме пита за името на фирмата. Помислих, помислих, гледам, така както сега гледам тавана, и казвам, че трябва да е нещо като на зазоряване. Нали вече има промяна, трябва да търсим новото начало. И така сложихме името„Зора“.  Но ако не беше Стефан, нямаше да стане или щеше да стане на по-късен етап. Аз бях обременен човек, не можех от едно състояние да мина в съвсем друго, имах и съмнения дали това не е много рисковано, но Стефан беше много ентусиазиран. Затова казах, че той обича предизвикателствата и да ги преодолява. Не иска да върви по отъпкан път. − Коя година е това?  − Септември 1991-ва. Това е първата лястовица на частна фирма в нашия сектор. Със сина ми видяхме обяви и взехме под наем 18 квадрата за магазин. Започнахме да се учим, да четем колко струва един литър хладилник, колко е един литър фризер, една пералня и т.н. Аз съм завършил икономика на външната търговия, но този бизнес е нещо съвсем различно. Нямах и средства, имах всичко на всичко 3-4 хиляди лева. Отидох в банка, заложих апартамента. Скришом от съпругата си взех нотариалния акт и ипотекирах дома ни. Ако тя, милата, знаеше... Взехме кредит 25-30 хиляди лева и с тях започнахме дейността си.  − Страхували ли сте се, че може да потънете като бизнесмен, да рухнете?  − Ами, ако човек не стои здраво на краката си, ако не обмисля и премисля всички неща добре, е изложен на риск. Особено в сегашната икономическа криза. Човек трябва да е постоянно нащрек и да държи будна съвестта си. И в най-трудните моменти аз съм бил оптимист. Аз съм качвал заедно със сина си хладилници по криволичеща стълба в блок. Да, страдам от това, страдам, изживявам го болезнено, защото съм генерал, началник на УБО, хората ме познават, малко или много съм публична личност. И сега мнозина, като ме срещат, казват „Господин генерал“. Аз го гледам като физиономия и го познавам, но за името му не мога да се сетя. Но нуждата те кара да правиш дори това, което ти носи болка. В края на краищата това е труд. Казвал съм си: „Няма нищо срамно, няма нищо унизително, трябва да мина и през това, за да дойдат по-добрите дни.“  Как се случи магията от едно малко магазинче през 1991 година да стигнете до днес с магазини почти във всеки град? Много хора фалираха, тръгнаха в бизнеса с устрем, пари натрупаха и се сринаха. Вас какво ви държеше? -    Магията е в страшно много работа и целеустременост. На мен търговията е в кръвта ми. Първата стока, която продадох още в първи-втори клас на село, бяха доматите на баба ми. Ясно ми беше какво трябва да направим. Ние може би щяхме да бъде много по-напред от това, което сме сега, ако, Бог да го прости, чичо ми Иван Милушев не бе ме заклел – никога няма да нарушаваш закона! Когато го поканихме да работи при нас, той ми каза: \"Ще дойда, но при едно условие - ако ми обещаеш, че няма да правиш неща, които не са разрешени от закона. Риск - да, движение по ръба на бръснача - да, но ти с контрабанда няма да се занимаваш! И ще ти обясня защо. Защото ти си син на ген. Милушев, аз съм Иван Милушев и ако ти направиш една грешна крачка, утре всички вестници ще излязат с големи заглавия на първа страница „Синът на ген. Милушев....“ Един камион само да вкараш контрабанда, ще напишат, че си вкарал 100!\" Съгласих се, стиснахме си ръцете, и макар че всичките ми братовчеди работеха на КПП, бяха митничари и все ме питаха, кога ще направим нещо, аз не си го позволих. Работихме много, трупахме малко по малко, за да стигнем до това положение, което сме днес.  - Откъде дойде първоначалният капитал? Нали все питат за първия милион. - Първоначалният капитал дойде от захарта. За около година натрупахме лек капитал, с който закупихме първата стока, позволихме си да сложим решетки на магазина, защото веднага ни налазиха седмици, осмици...  - Как се справихте с рекетьорите, с мутрите, с бухалките?  -   До нашия магазин имаше аптека. Един ден дойде жената и ми се оплака, че някакви момчета я притискат: „Ако не платиш, не може да работиш!“ Казах ѝ – като дойдат, изпрати ми ги! И един ден пристигат четирима, едри, с черни дрехи, с мазни коси, влизат в магазина и казват: „Вие трябва да платите толкова“. Питам: „За какво?“, те продължават да стоят в магазина. „Момчета, знаете ли кой съм, казах им, аз съм генерал Милушев“. И като им казах това – буквално се изпариха от магазина.    В структурите се знаеше кой е ген. Милушев, закачаха ни, но слабо. Беше много трудно време.  - Успяхте ли да влезете в колизии с властта? -  Тогава правителството беше на СДС. Много от моите бивши колеги се оказаха службогонци - опитваха се да ни искат пари, да ни притискат. Не се поддадохме. Решихме, че ако веднъж дадем на някого пари, ще плащаме вечно. Знаехме, че сме чисти. Не се занимавахме с контрабанда. Но бяхме най-често проверяваните, защото не си плащахме. Веднъж само през 1997-98 ни тарашиха - нахлуха в офиса, извадиха всичко, проверки, проверки... Не бях пушил 5 години и тогава запалих... Нищо не намериха. Беше опит за сплашване, опит да ни унищожат на този ранен етап, защото първият такъв магазин беше наш.  - За вашата фирма никога не се е чуло да има скандали, как се опазихте? Давали ли сте пари на партии?  -   Не! Категорично!    Един-единствен път мен ме извикаха на среща в едно кафене и си позволиха да ми обещават нещо в бъдеще време с молба да помагам на една партия. Казах им: \"Както не сме давали на никого досега, така и за в бъдеще няма да даваме. Защото дадем ли на едни, ще трябва да даваме на всички. И затова всеки да се оправя с начинанието, към което е поел ангажимент\". Тази партия спечели изборите, но към нас нямаше ответна мярка. Около нас няма политически фигури, има само приятели. Бил съм до всички големи от политиката, но винаги съм отбягвал да се обвържа.   Ние сме били винаги коректни и честни, колкото и това да е изтъркано, не само в бизнеса, а и в личните си отношения.   Държим едно малко ресторантче. Имаше един период, в продължение на година-година и половина, в който в ресторанта всяка вечер ме чакаха по 4-5 прокурори да ми предлагат да крадем ДДС. Те много добре знаеха колко милиони ДДС плащахме и ми рисуваха с какви ли не краски колко ще спечелим заедно – те и ние - ако направим тази и тази схема. Обяснявах им:  Добре, вие ще спечелите, след което вас ви няма, а ние оставаме. Обещаваха ни: Ще ви пазим! Ето, тогава беше страшно! Дори ми откраднаха джипа и ми казаха: Ако се съгласиш на схемата, ще си получиш колата веднага. Не се съгласих! След време я намериха в Хасково, изтърбушена...  - Значи името е най-голямата инвестиция и тя се пази зорко? -   Този човек, който стои до мен и чичо ми, когото страшно много обичах, за мен са идоли. Дума съм им дал и тази дума никога няма да се промени. Това е по-свято от всичко. Аз не се интересувам от парите във фирмата, с тях са занимава баща ми. Аз съм спортна натура. Работя само, за да добавям, добавям към фирмата, да имаме по-добрите цени, по качествените стоки. Всяка година по два пъти съм в Китай на изложение, и това го правя от 15 години. Много е уморително, но ако не видя едно изделие, ако не го преценя как ще се реализира на нашия пазар, не го купувам.   Стефан не е човек, вперил поглед към имането.   Ще разкажа следния случай. С парите от захарта искахме да купим перални. Но у нас нямаше достатъчно перални. Тогава един приятел от Москва ми предложи – да купим цигари от Асеновград, ще ги закараме в Русия, ще ги продадем и с парите се купим Вятки, това са автоматични перални, много здрави, които много вървяха у нас. Тръгнахме с ладата и с тировете с цигари към Русия, тогава бяха събитията в Приднестровието, минавахме през мостове, които ги взривяваха, с големи премеждия стигнахме най-после до мястото. Разтовариха цигарите. На сутринта аз чакам в хотела да дойдат парите, с които да замина за Москва и да купя пералните. Стана 9 часа, стана 10,12, 2, 4,6 часа. Парите ги няма. Звъним на човека – не си вдига телефона. Продължих да чакам. Мина един ден, мина втори, мина трети, на четвъртия аз вече съм посивял. На седмия ден, тръгвайки към асансьора, към мен се приближава един човек в черно облекло, с къс автомат и с четирима охранители. Тупна ме по рамото: „Ела с мен! Гледам те, че си притеснен, ела да пием по една водка, ще ми разкажеш“. Тръгнах. Качваме се в неговата стая – държеше един апартамент, седнахме пред чаша водка и аз почнах да му разказвам. Той слуша, слуша, разбра за кого става дума, извика един от неговите гавази и му каза: „До един час този да ми го доведете!“ След час и половина водят „моя“ човек. Наредиха му до 9 часа на следващата сутрин да ми донесе парите, ако не го направи, го заплашиха: „Ти, жена ти и двете ти деца ще бъдат на земята“. Удариха му един шамар и той изхвърча от стаята. На следващата сутрин в 8 часа дойде с две чанти, пълни с рубли. Казвам на онзи с черното облекло – вземи си колкото искаш, много съм ти благодарен. Той отново ме потупа по рамото и каза: „Стефане, един ден аз мога да имам също нужда от теб!“ И нищо не взе. Даже ми запазиха билет до Москва, а неговата кола ме закара до летището. И аз заминах.  -  Познат ли е бил този човек? - Не! Не! За първи и последен път го видях. Една рубла не взе. Този човек никога повече не ми се обади. И до днес не знам кой е той. Купих вятките и се прибрах в България.  -  Вярвате ли в Господ? - Вече, да! Страшно много странности се случиха в моя живот Аз пиех добре алкохол. Знаете, приятели, вечери, приятни компании. Преди няколко години една вечер си поръчвам водка в ресторанта, вдигам да я глътна – не иска да влезе. Поръчвам втора от неотваряна бутилка - пак не влиза. Казвам на келнера – дай ми уиски, черно Джони. Пак не иска да мине. Значи Господ ми прати телеграма.! От този момент спрях алкохола. И сега не близвам. Никакъв алкохол! Имах и други странности. Има го Господ! Има Ангели-хранители, които ни помагат, които ни пазят!  -  И двамата с баща ви имате необичайна съдба! И голям късмет! - Да, имаме късмет, но имаме много голяма дисциплина. Благодарение на баща ми, който управлява фирмата и с кадровото обезпечение, е наложен строг ред. В същото време има голяма човещина и разбиране за проблемите на всеки служител. При нас почти няма текучество на хората, ¾ от служителите са със стаж от над 20 години във фирмата - хора, които тук създадоха семейства, на които им се родиха деца и вече са студенти. В „Зора“ ние сме едно голямо семейство и затова нещата ни се получават. С нас работят около 700 човека.  - Някога не се ли скарахте – баща и син? Е, имало е. Един-два пъти влязохме в по-остър сблъсък. Аз съм по-емоционален, често не мога да броя до 10 и реагирам доста фриволно, защото ми се иска нещата да се случват по-бързо. Все си мисля, че някой друг може да ме изпревари.   Той гледа само напред и иска всичко да се случва в ускорен ход, взискателен е, но има един благ характер. Той се раздава, може да даде последния си лев на първия срещнат, който се нуждае. За него парите не са цел. Не го интересува дали има 50, 500 или 5 000 лева. Парите за него са начин за нормален живот. - Какво е за вас „нормален живот“? Имате ли бентлита, ламборджини, частен самолет, къща на Малдивите, или поне в Гърция?    Тази година моята кола също ще направи бенефис – става на 20 години.  - Моля? Шегувате се! -  Да, колата, която кара синът ми, е на 20 години   За да бъда искрен – имах добър джип, който продадох преди 7-8 месеца за 130 000 лева и си купих за 40 000 лева друг джип, втора ръка. За мен колата е средство за придвижване от точка А до точка Б.  : В края на 90-те години, Стефан си взе едно място в Мало Бучино, там си направи една скромна къща и там продължава да си живее.    Когато всички си купуваха имоти в Бояна и Драгалевци.   След промените имах едно опасение - синът ми и дъщеря ми, да не кажат: Този нашият татко - хората се обзавели, взели коли, вили, апартаменти, толкова ли е бил загубен, та той нищо не е взел.    : Ако беше така, аз нямаше да имам стимул.   Останах много доволен, защото все мислех, че децата ми ще бъдат неудовлетворени, че баща им нищо не е взел. Защото, докато бях шеф на УБО, предлагаха апартаменти, предлагаха вили - всичко минаваше през мен. И това, което ни причиниха, на мен и на него след промяната, го направиха същите, които преди това не спираха и не знаеха границата на прищевките да искат от началника на УБО. Беше ужасно! Но той понасяше...И никога не се оплака.    Бях във Второ управление, в контраразузнаването и ме пратиха в Москва да специализирам японски език. По това време България имаше специални отношения с Япония. Не знаех за какво ще ми трябва японския, но приех. Четири човека по четири часа на ден почнахме да изучаваме японски. Мина седмица, мина две, не можех да свикна. Идваше ми да се самоубия. Почнах да си мисля, че нарочно са ме пратили да уча японски, за да се проваля и да се види, че за нищо не ставам. Седнах една вечер, хванах се за главата: Какво да правя? Няма път назад! Чак ми се реве! Извадих цигарите, тогава много пушех, и картоните и почнах с йероглифите. Така от зор научих японски език. Върнах се, станах дори преводач. Но и японският не помогна, когато ме уволниха същите, които ме пратиха в Москва да го уча. Бях син на ген. Милушев, не ги интересуваше дали знам японски и колко пари са инвестирани в мен - три години обучение в Москва.  - Каква роля в цялата тази сага играят жените ви? Майката, съпругата?   Без тяхна помощ, нямаше да успеем. Майка ми, Бог да я прости, беше уникален човек, много трудолюбива, и когато се разви фирмата, все ми казваше. „Абе, Стефчо, спрете се, бе! Ето, един магазин имате вече. Не ви ли стига?!“ Отговарях ѝ: „Майко, не го правим толкова за пари, правим го, за да бъдем най-добрите\". Причината да се откажа от футболния клуб „Марек“ беше същата - разбрах, че никога нямаше да ни пуснат да играем на финал. След като не можеш да станеш № 1 в дадена област, по-добре се откажи! Иди там, където можеш! Това е двигателят, който ме води. Като ми каже някой: “Не мога“, му отговарям: „Няма не мога!“. Когато тръгвах в бизнеса, година и половина всеки вторник и петък в 1,30 – 2.00 часа през нощта с жигулата отивах пред едни складове в Илиенци, спирах пред бариерата, за да бъда първи, та като дойде стоката, да мога да купя най-добрата, която е за сезона, защото нашата техника е сезонна. Лятото вървят охладителите, като наближи зимата – тръгват пералните. Лягах в колата и чаках. Година и половина! - Децата ви знаят ли цялата тази история? -   Знаят, знаят. Почти не ги виждах, С тях се получи същото, което стана с нас и баща ни. - Сега всички работят във фирмата. Синове, дъщери и внуци, заършилив  чужбина и завърнали се в България, налагат новото... -    Тук трябва да споменем за моя зет – Пламен Стойков. Той беше служител в КПП на Калотина, и него го уволниха след промените. И той се включи в управлението на фирмата.    1996 година - беше ужасен период! Продаваш, пълниш един чувал шума. Сутринта отиваш да купиш валута и нищо не получаваш.    Минали сме през всичко. За нас беше важно да сме коректни играчи на пазара. Благодарни сме на съдбата.  - Какви са мечтите в сънищата ви?  -  Да сме живи и здрави. Децата да са живи и здрави, да ни радват тези внуци, правнуци. Не сме хора с грандомански идеи, земни сме. Радваме се на това, което имаме. Единственото, което си пожелавам за рождения ден, е да имам поне два-три дни да отида за риба. Преди години една гледачка ми каза: „Това дето си го мислиш, няма да стане. - Добре, какво си мисля? - Няма да имаш време да ходиш за риба. Ще имаш много работа!“   Какво си мисли човек на моята възраст в деня, когато синът му става на 60, а пък той е на 82. Ние имаме много силна връзка. На ден се чуваме по 5-6 пъти, няма вечер, в която той да не звънне и да не ме попита вечерял ли съм и какво съм вечерял - задължен съм за това топло отношение. Това ме крепи и ми дава сили. Преди няколко дни ходих на преглед, тъй като трябва да си удължа срока за оръжието. И като влязох при лекарката, тя пита: „Боледувате ли, семейно положение, образование, пенсионер. Отговорих: - Да, пенсионер, но работя. - Е, как работите? - Както ме виждате, така! - Видях, вие влязохте изправен, сигурно ходите на работа за някой друг час. - Да, казвам, от сутрин до вечер!“ Това, че аз съм ежедневно сред децата, ми дава много сили и енергия. Да се съхраниш и да продължиш напред. Ние носим позитивна енергия. Няма ли любов и уважение, нищо не може да се постигне! Така е в семейството, така е в работата, така трябва да е и в обществото. Човек трябва да е уверен в себе си, да е усмихнат и да вярва, че доброто ще дойде. Но трябва да бъдем по-дисциплинирани, по- мъдри и целеустремени, да вярваме в собствените си сили. И да мислим за България така, че всеки да даде от себе си най-доброто, за да може наистина тя да бъде една прекрасна страна.        ", "date": "2019.06.20", "title": "Собствениците на \"Зора\" ген. Милушев и синът му Стефан: Как се прави чист бизнес от нулата!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396923-%D0%B1%D1%81%D0%BF-%D0%BC%D0%B5%D0%B6%D0%B4%D1%83-%D1%81%D1%86%D0%B8%D0%BB%D0%B0-%D0%B8-%D1%85%D0%B0%D1%80%D0%B8%D0%B1%D0%B4%D0%B0", "text": "Изтърканият от съвременна употреба Омиров идиом за двете митични чудовища при Месинския пролив – скалната плитчина Сцила и водовъртежът Харибда – между които е трябвало да лавира Одисей, за да избегне смъртта, сякаш най-точно прилягат на състоянието и събитията в БСП. Първо защото вътрешните драми и интриги в столетницата, които някои се опитват да представят, като „политика“, отдавна са се превърнали в досадно клише. И, второ, защото БСП се намира между две опасности, които заедно и поотделно, я отдалечават от превръщането й партийна и управленска алтернатива, която заслужава доверието на общественото мнозинство. Поредният изборен провал и поредното заседание на техния 49-ти конгрес, направиха тези опасности видими и с просто око. Едната е партийната развала, в която тъне отвътре, а другата – погрешната стратегия.     В БСП днес няма дебати за политика, идеи и ценности, а за постове, процедури и привилегии. Ако в годините след 1989 г. партията имаше основания да се гордее с вътрешна демокрация, плурализъм и идейни дискусии, днес все повече прилича на агитка от футболни ултраси. Някога вътрешният двубой „Лилов-Луканов“ беше между стратегически линии – „консервативната“ на крилото около Лилов, което искаше да приспособи БКП за условията на плуралистичната демокрация, и „реформаторската“ около Луканов, която искаше да я преобрази в духа на установяващия се неолиберален консенсус след падането на Берлинската стена. Това беше истинска политика в действие и като съдържание, и като инструментариум. С битка на тези и аргументи, а не на обиди и попържни.   Днес в кресливите полемики на и около „Позитано“ 20 съдържание почти няма. Има борба кой да управлява партийната субсидия, за да може да грабне лелеяния списък за назначения, ако партията случайно докопа някаква власт в центъра и по места. Демократичният политически инструментариум е заменен с манипулиране на най-низките запалянковски страсти на партийната маса, което за една партия с не напълно изличени белези от манталитета на тоталитарното минало не изисква особен талант. Защо ли? Партийната история на БКП-БСП е пълна с примери как една доминираща партийна тълпа с фанатичен блясък в очите венцехвали „най-мъдрото ръководство“, а после със същия плам го обругава и заклеймява като „предателско“, продажно“ и служещо на „чужди интереси“. После същите хора, със същия фанатизъм пеят дитирамби на следващото ръководство, което отново е „най-мъдро“.  Непроменяема е само догмата – който критикува ръководството е „враг“. А „вражеските елементи“ от своя страна са два вида. Тез с партиен билет трябва безжалостно да се разобличават като „фракционери“, „критикари“ и „кариеристи“. И за миг не трябва да се допуска, че са дейци с мнение и позиция по политиката на партията. В днешно време вместо фракция ги обозначават като „вътрешна опозиция“. А това си е направо стигматизиране в една партия, в която „злото“ цяло столетие е обозначавано с понятието „фракция“. А пък „вражеските елементи“ без партиен билет задължително са „платени лакеи“ – някога на империализма, днес на ГЕРБ  или на който посочи поредното „най-мъдро“ ръководство. Обективността изисква обаче да се подчертае изрично, че голямата част от т.нар. „вътрешна опозиция“ в БСП днес, са част от същия синдром на безкритичния партиен фанатизъм – мнозина от тях бяха „стратезите“ на избора на сегашното ръководство и клеймяха всеки вътрешен или външен фактор, дръзнал да постави под съмнение този избор и политиката, която олицетворява. Бедата им беше в това, че витаейки в балона на собствената си наивна представа, че много я разбират политиката, пропуснаха да разтълкуват правилно ключови политически сигнали, които Корнелия Нинова даде (осъзнато или не!), още когато обяви намерението си да се кандидатира за председателския пост, заеман тогава от Михаил Миков. А те подсказваха еднозначно, че Нинова няма нужда от тях и ще ги натика в ъгъла като олицетворение на миналото, с което „промяната“, която тя носи в партията, трябва да се раздели. Така и стана. И онези, които я избраха – янковци, герговци и прочие крупни политически практици – един по един бяха пратени в миманса. Затова и закъснялото им прераждане като „опозиционери“ дрънчи на кухо за всеки средноинтелигентен човек. Но, както казват мъдрите картоиграчи, „кьорав карти не играе“.   Единственият, който се опита да превърне битката между „ръководство“ и „вътрешна опозиция“ в дискусия за политическата линия, беше Сергей Станишев и тесен кръг около него, сред който блести Велислава Дърева. Останалите затънаха в уставни скудоумия и процедурни шашмалогии. И очаквано предпочетоха да не водят битка с позиции и изказвания в конгресната зала, а главно из медиите и по кьошетата. Това е слаба политика, ако въобще е политика. Но толкоз за „опозиционерите“. По-важно е какво може и какво ще прави настоящето „мъдро“ ръководство. И този проблем в никакъв случай не е монопол на  партийните членове! Това е проблем, който трябва да ангажира интереса и активността на всеки гражданин, който иска промяна и друг тип политика в България, защото БСП не е частен клуб по шахмат, а формация, която иска властта и управлението на публичните ресурси. Поради това партийците трябва да слушат и дори изтърпяват оценките и мненията на гражданите за състоянието, кадровите решения и политиката на тяхната партия, а не да се крият зад фалшивата мантра „не ни се бъркайте“. Щом искате да се разпореждате с бъдещето на България, това не е само ваш партиен въпрос! БСП засега очевидно успя да избегне своята „Сцила“ - „опозицията“. Корнелия Нинова и нейното обкръжение се бетонираха на партийния връх. При това съвсем заслужено, защото проявиха повече тактическа зрялост. Разбира се, с цената на тежък морален компромис. Оттеглянето на оставката на Корнелия Нинова под напора на добре познатия жанр с „трудовите колективи и първичните партийни организации, които категорично подкрепят Ръководството и клеймят международната реакция“ е добре позната маневра. У едни буди възторг, у други отвращение. Целият въпрос обаче е не докога ще удържи „бетона“, който укрепи Нинова на партийния връх, а дали тя може да предложи нова и ясна политическа стратегия, която да преодолее дълбоките дефекти на досегашната партийна линия. А тя, макар и обличана в помпозни фрази, е обречена на провал след провал. Стратегията зависи преди всичко от целта. Ако целта е сформиране на убедителна политическа алтернатива на днешното управление, която е способна да спечели доверието на общественото мнозинство и да управлява, е едно. Съвсем друго е, ако целта е някакви хора да се подвизават като вечна опозиция. Тъкмо за втората цел досегашната линия „Нинова“ е напълно достатъчна. Защото това е линията „ние сами“ - на капсулирането, самоизолацията и високомерието. С подобна линия БСП е обречена да губи национални избори. Защото само с партийните си кадри и с партийното знаме напред, БСП се затваря само в своя твърд електорат. А чисто статистически той много отдавна не е достатъчен за спечелване на национални избори. Тъкмо затова досегашната стратегия „Нинова“ е безкрайно удобна за ГЕРБ. С подобна БСП, Бойко Борисов може да е абсолютно спокоен, че ще управлява поне още десет години, стига да поиска и устиска да не прави тежки гафове. БСП има шанс само със стратегия за реално, а не фасадно отваряне на партията към политическия център и гражданското общество. По теми и каузи, които надхвърлят едноизмерното и неадекватно днешните обществени условия разделение „ляво-дясно“, и позиционират БСП в големия идеологически разлом на нашето време – „всички срещу неолибералния глобализъм“. Това са теми като дебюрократизация на държавата; повече суверенитет, отколкото наднационално управление; край на неолибералния модел на глобализация и пр. БСП има шанс да се върне начело на властта с кредит на доверие от общественото мнозинство само, ако стане обединителен център за широко обществено движение на партии и личности за промяна. Но за да се случи всичко това, на „Позитано“ 20 трябва да се върнат към добрите традиции в тяхната партия, които съвсем не са много в иначе дългата й история – да бъдат пример за демократично функциониране на една партия, а не за „управление на тълпата“; да се стремят към единен и широк фронт за добруването на България. Към днешна дата няма индикации, че политическата зрялост, която е нужна за подобна линия, е налична в тази партия. Но от това дали и доколко ще тръгнат по този път, ще зависи дали БСП ще се откъсне от статуквото на прехода, и ще олицетвори обществената енергия за промяна. Защото с тази политика, БСП е интегрална част от статуквото на прехода, което е омразно за голямата част от българския народ.   ", "date": "2019.06.20", "title": "БСП между Сцила и Харибда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396924-%D1%86%D0%B5%D0%BB%D1%83%D0%BD%D0%B0%D1%82%D0%B8-%D0%BE%D1%82-%D0%B1%D0%BE%D0%B3%D0%B0", "text": "Децата внасят огромно количество светлина в нашия живот и е невъзможно да не ги обичаме. Но освен неспокойните черти на характера, все още има нещо непознато в децата, нещо удивително очарователно в невероятните им очи. Тези очи могат да ви хипнотизират, ако ги гледате твърде дълго. Или може би ще видите в тях нова галактика.                    Разбира се, никой от по-старите модели не може да надмине тази красота, дори и с най-добрите стилисти и гримьори, защото блясъкът на младостта е най-доброто очарование.", "date": "2019.06.20", "title": "Целунати от Бога"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396925-%D0%BD%D0%B8%D0%BA%D0%BE%D0%BB-%D0%B3%D1%80%D0%B5%D0%B5-%D0%BE%D1%82-%D1%89%D0%B0%D1%81%D1%82%D0%B8%D0%B5-%D0%B2-%D0%B8%D1%82%D0%B0%D0%BB%D0%B8%D1%8F", "text": "Бившата любов на Григор Димитров си изкарва страхотно на италианския остров Капри, където преди две години се прегръщаше и целуваше с българина.  Сега американката е в компанията на приятелки, демонстрира перфектно настроение и изглеждаше видимо щастлива. Тя се показа в розов бански и за пореден път демонстрира страхотното си тяло.  Припомняме, че Никол е в Италия за снимки за реклама на известна марка бижута, като вече показа кадри от фотосесията.", "date": "2019.06.20", "title": "Никол грее от щастие в Италия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396926-%D0%BB%D1%83%D0%BD%D0%B0-%D0%BF%D0%B0%D0%BA-%D1%81%D0%B5-%D0%BF%D1%80%D0%BE%D1%8F%D0%B2%D0%B8", "text": "Фолкпевицата Луна е сред най-изявените шоумени в страната. Чалга дивата е царица на провокацията и желанието й да стане президент на България е само малко част от щурите й идеи.  Сега ретро звездата е решила да прави друго. С новото си начинание иска за пореден път да накара хората да се змаислят и да станат нейни последователи. Луна се изживява като месия и търси свои съмишленици.  Изпълнителката на 'Бягайте крачета\" пише книга за живота си. В цял том тя ще разкаже всичко пикантно около личния и професионалния си живот - от любовниците до това колко пари е загубила във фалиралата банка преди няколко години.      „Няма нищо лошо във финансовото благополучие, но трябва преди това да си бил господар на сиромашията. Когато си бил господар на сиромашията, ти можеш да боравиш с тези финансови облаги, да ги разпределиш правилно. Благата са бедствие за неподготвения човек\", споделя тя в \"Папараци\".  „В крайна сметка стигнах до заключението, че съм роб на абсолютно всичко, което желаят хората, и го правя с най-голямо удоволствие. На мен ми допада да бъда роб, да изпълнявам желанията на обществото, на хората, които се радват на всичко, което създавам, защото то е за тях, то не е за мен, аз нямам нужда от нищо“, допълва тя", "date": "2019.06.20", "title": "Луна пак се прояви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396916-20-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "451 г. - Битка на Каталаунските полета: Войските на римския военноначалник Флавий Аеций спират ордите на Атила.   840 г. - Руан е нападнат от викингите, които достигат по река Сена.   1774 г. - Руският генерал Александър Суворов нанася поражение на османската армия при село Козлуджа (днешно Суворово).   1819 г. - Американският параход „Савана\" пристига в Ливърпул и става първият кораб с парен двигател, който прекосява Атлантическия океан.     1837 г. - Кралица Виктория се възкачва на британския престол.   1840 г. - Самюъл Морз получава патент за телеграфа.   1863 г. - Американска гражданска война: Западна Вирджиния е приета като 35-ия щат на САЩ.   1895 г. - Открит е Килският канал, свързващ Северно море и Балтийско море.   1904 г. - В Париж е основана Международната автомобилна федерация.   1939 г. - В Германия е осъществен първият в света полет на самолет с реактивен двигател.   1948 г. - Премиера на Шоуто на Ед Съливан.   1949 г. - Папата отлъчва от църквата комунистическите лидери на Чехословакия.   1952 г. - Президентът на САЩ Хари Труман подписва Закон за чуждестранната помощ.   1954 г. - Официално е открит Дунав мост, свързващ България и Румъния.   1960 г. - Федерация Мали придобива независимост от Франция (впоследствие се разделя на Мали и Сенегал).   1963 г. - Студената война: Между държавните глави на САЩ и СССР е установена гореща линия след приключване на Кубинската ракетна криза.   1969 г. - Населението на Родезия (дн. Зимбабве) гласува в референдум за провъзгласяване на страната за република.   1969 г. - Жорж Помпиду встъпва в длъжност като президент на Франция.   1973 г. - Хуан Перон се завръща в Аржентина след 18-годишно изгнание.   1977 г. - Петролопроводът „Трансаляска\" в САЩ започва официално да функционира.     1991 г. - Германският парламент решава да премести столицата от Бон отново в Берлин.   1991 г. - Последните съветски части напускат Чехословакия и Унгария.   1993 г. - Извършено е първото пробно преминаване на влак през тунела под Ламанша.   1999 г. - Учредена е партия ВМРО - Българско национално движение.   2001 г. - Генерал Первез Мушараф се самообявава за президент на Ислямска република Пакистан.    ", "date": "2019.06.20", "title": "20 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396917-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D1%82%D1%80%D0%B5-%D0%B5%D0%B4%D0%BD%D0%B0-%D0%BF%D1%80%D0%B0%D0%B7%D0%BD%D0%B0-%D1%81%D1%82%D1%80%D0%B0%D0%BD%D0%B0", "text": "Дори най-оптимистичният сценарий звучи зловещо: през 2100 година българите ще са не повече от 5,5 милиона. А според най-песимистичния - едва 2 милиона. България изчезва, а от капитанския мостик  не се чува нищо смислено.         Последната прогноза на ООН за демографското развитие на България може да бъде обобщена с една дума: мрачна. По данни на НСИ, населението на страната се е свило до 7 000 039 души. Но с голяма доза сигурност можем да твърдим, че числото е дори още по-малко - има например хиляди, които от години са в чужбина, а статистиката ги отчита като живеещи в страната. Според прогнозата на ООН, има много голяма вероятност броят на българското население да продължи да се топи. При това драстично. Според най-песимистичния сценарий, през 2100 година в България ще живеят едва 2,18 милиона души, според най-оптимистичния - 5,5 милиона, а според усреднената прогноза в края на века ще сме под 4 милиона. Дори при условията на „нулева миграция” (тоест, ако броят на напускащите страната е равен на установяващите се в нея) в България ще живеят едва 4,24 милиона души. Как ще изглежда България след трийсетина години? Основната причина, поради която и към момента България намалява, е отрицателният естествен прираст. Страната печално се прочу с изключително висока смъртност, а положителен естествен прираст има само при малцинствените групи. Неясно остава обаче как стопяването на населението, в съчетание с промяната на неговата етническа структура, ще бъдат употребено от политиците. И има ли разумни решения или ще станем свидетели на популистки палиативни мерки, които само ще влошат ситуацията.     Цитираните по-горе данни на НСИ и ООН не дават представа за етническата структура на българското население. От преброяването през 2011 знаем, че тогава то е наброявало близо 7,4 милиона души, като етническите българи са били близо 85%, турците - 8,8%, а ромите - малко под 5%. Но и тези данни трябва да бъдат разглеждани предпазливо, тъй като далеч не всички анкетирани са посочили етническа принадлежност, а и много от ромите се самоопределят като турци. Според редица прогнози, броят на ромите в България ще продължи да нараства. В изготвено неотдавна изследване се твърди, че към 2050 година ромите ще са около 1,2 милиона или приблизително 22% от населението. Същевременно с висше образование са едва 0,5% от ромите, а само 50% от икономически активните имат работа. Въпреки някои успехи, резултатите от интеграционните политики и т.нар. Десетилетие на ромското включване са крайно незадоволителни. Социалните дистанции между българи и роми се увеличават, а изследване, проведено в края на „интеграционната декада”, показа, че според голяма част от анкетираните етническите конфликти между българи и роми са разпалвани целенасочено от политиците. Не е тайна, че България е страна на активни етнически предприемачи. С това понятие могат да бъдат обозначени както етническите партии, така и „патриотични формации” като ВМРО, „Атака\" и НФСБ. От ВМРО например предлагат „революционна” концепция за справяне с „циганизацията”. Тази реторика изглежда свърши работа: ВМРО излязоха от ступора след скандалите в ДАБЧ и постигнаха, както се казва, „хубав резултат” на евровота на 26 май. Но с мерки като предлагания контрол върху раждаемостта ВМРО и политици като г-н Каракачанов само ще възпалят още повече проблема, тъй като има немалка вероятност да създадат мъченици - гетата са потенциален инкубатор за радикален ислям. Затова трябва да се действа повече с моркова, отколкото с тоягата: насърчаване на образованието, включително десегрегация на детските градини и училищата, и борба срещу стигмата да си ром, вместо насъскване на един етнос срещу друг. Именно последното обаче - задълбочаването на междуетническите конфликти - е много вероятно в контекста на мрачните демографски прогнози. \" Все повече  хора се връщат в България \" . Наистина ли? Освен високата смъртност, другият голям проблем е миграцията. Според някои оценки, напусналите България са около 2 милиона. Премиерът Борисов обаче уверява, че „все повече успели, знаещи и можещи хора се връщат в България”. Човек може да си помисли, че причината за това трябва да търсим във все по-добрия живот, гарантиран от трите мандата на ГЕРБ. Демографските данни на НСИ показват, че през 2018 година страната са напуснали над 31 000 български граждани, а са се завърнали само малко над 16 000 души. Даниел Смилов правилно посочи в своя статия за Дойче Веле, че макар да е най-бедната страна в ЕС, България все пак е част от един наистина елитен клуб - тоест, сравнява се с някои от най-развитите нации в света. Но бих добавил и това: хората сме така устроени, че винаги се сравняваме с тези, които са по-добре от нас. В противен случай още щяхме да обитаваме пещерите. Бедността, метастазите на корупцията, прогнилата съдебна система, зависимите медии - заради тези и други негативни характеристики България не изглежда като особено добро място за живеене. Освен може би за представителите на т.нар. Трети свят. Впрочем, прогнозата на ООН не отчита ефекта от мигрантски потоци към Стария континент. А те съвсем не са изключени. Що се отнася до самата България - мнозина се опасяват, че страната все повече започва да прилича на потъващ кораб. И че тези на капитанския мостик явно не са в състояние да предложат смислени мерки за справяне с надвисналата буря.", "date": "2019.06.20", "title": "България утре: една празна страна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396918-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B0%D1%82%D0%B0%D0%BA%D0%B0-%D0%BD%D0%B0-%E2%80%9E%D0%B0%D0%BC%D0%B5%D1%80%D0%B8%D0%BA%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9D-%D1%81%D1%80%D0%B5%D1%89%D1%83-%D0%BF%D1%80%D0%BE%D0%B5%D0%BA%D1%82,-%D0%BF%D0%BE%D0%BF%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0%D1%89-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D1%83%D0%BB%D1%82%D1%83%D1%80%D0%B0", "text": "На 30 километра от Варна, в една от най-бедните общини в страната – Ветрино, текат последни довършителни работи по един от най-амбициозните инвестиционни проекти в страната. Става дума за грандиозния исторически парк, който се строи край село Неофит Рилски с изцяло български капитал от български инвеститори и изпълнители. Вложените само до този момент в проекта няколко десетки милиона лева, буквално съживиха местната икономика и повишиха неколкократно туристическия интерес към региона. Истината е, че проекта няма аналог, както в България, така и в Европа. В историческия парк близо до Варна, на няколкостотин декара, ще бъде събрана цялата история на нашите земи и народ. От праисторията, през тракийските времена и римското владичество над днешните български земи, до славянските нашествия и установяването на първата българска държава. Стотици статуи, възстановки, галерии и други съоръжения, ще разказват нагледно за нашето минало. Не само на нас, а и на света. Какво по-хубаво. От години се говори, как не можем да представим пред останалия свят нашето богато и пленително минало, че не можем, както гърците да осребряваме историята си и да я превърнем от нещо, което само ние си знаем, в актив, който да носи и висок национален доход. Сега вече, и това започна да се случва. Мениджърът на проекта Ивелин Михайлов и екипът му са на път да се превърнат в пионерите, които да положат основите на цял един нов дял от националната икономика, и то без един лев държавна инвестиция или помощ.     На целия този фон, в последните месеци ставаме свидетели на една абсолютно безпрецедентна атака срещу реализацията на тази идея, дирижирана от една конкретна чужда фондация – „Америка за България” и финансирани от нея българоезични медийни проксита. Най-активното от тях е вестник „Капитал”. В няколко броя вече, тази „медия” се опитва да внушава, че в този проект има нещо нередно. Че едва ли не, има някакви злоупотреби в него, както и откровени нападки по отношение на историческата достоверност и художествена издържаност на експонатите и съоръженията. И то при положение, че до този момент в парка има над хиляда акционери и нито един от тях не се е оплакал досега от нещо нередно. Напротив, с всеки изминал ден, идеята набира все повече привърженици и инвеститори. Говорим за класически бизнес модел по западен образец. Въпреки това, тази “медия” и кохортата стояща зад нея, която иначе е много петимна нещата тук да се случват по „западен” модел, не спира да саботира проекта и да се опитва да му създава лош имидж. Виж, ако беше някоя гръцка шивашка фабрика, експлоатираща своите български работници по 14 часа на ден на минимална заплата, без дори и нея да им дава, това издание щеше да бъде пръв сторонник на икономическата свобода и ненамеса в делата на бизнеса. Когато обаче става дума за един изцяло български проект, имащ потенциала да се превърне в едно наистина работещо и печелившо икономическо предприятие, „капиталци” стават първите му гробокопачи. Да не би причината за това да е, че начинанието, всъщност популяризира българската история и култура, която за прокопиевци и сие всъщност е онази „окова”, която ни държи в блатото на „загнилия балкански провинциализъм и национализъм” и ни пречи да се присъединим към прогресивния свят на третия пол и джендър-бендър-мулти-култи общността!? Може да не си го признават, но всъщност именно това е причината. Което впрочем, въобще не е учудващо, имайки предвид техните спонсори и покровители. Същите, които прокарват джендър идеологията у нас, подменят историята ни и се опитват да ни отдалечат от естествения ни цивилизационен ареал. Това са фондация „Америка за България” и цялата им подчинена камарила от грантоядни медии като „Капитал”, „Дневник”, Медиапул, Клуб З, Терминал 3 и много други, превърнали националното предателство и антибългарската пропаганда в доходен бизнес и свое призвание. От Възраждане за пореден път се убеждаваме, че битката с тази хидра ще е тежка, но обречена на успех, защото те могат да загубят само парите и свободата си, докато нашият залог е Родината и бъдещето на децата ни.", "date": "2019.06.20", "title": "Брутална атака на „Америка за България” срещу проект, популяризиращ българската култура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396919-0-00-%D0%BB%D0%B2-%D1%81%D1%83%D0%B1%D1%81%D0%B8%D0%B4%D0%B8%D1%8F-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B8-%D0%BF%D0%BE%D0%B6%D0%B5%D0%BB%D0%B0%D0%B2%D0%B0%D1%82%D0%B5", "text": "Внимавайте какво си пожелавате, защото най-много сълзи са проляти заради сбъднатите молитви. Това си помислихме, когато Менда Стоянова, Даниела Дариткова и Мустафа Карадайъ,  решиха да обърнат с хастара навън цялата система на партийното финансиране, за да угодят на молитвите на 2 516 791 граждани за намаляване на субсидиите до 1 лев на 1 получен глас. В средата на бюджетната година ГЕРБ реши да приложи \"народната\" воля в практика и да намали рязко финансирането на партиите. ДПС либерално вдигна залога - нека субсидията да е нула. Но нека да паднат и всички бариери пред частното финансиране.     Да отменим 10-годишната забрана за политически дарения от търговски дружества. Да взривим тавана на допустимите вноски от физически лица (в момента - 10 000 лв. на година). Да настигнем американците, че и да ги задминем по приватизация на политическото пространство. Само си представете прекрасния нов свят на бездънните партийни каси, в които приносът на данъкоплатците е занулен за сметка на откритото корпоративно наддаване. Ако главният изпълнителен директор на Exxon може да стане държавен секретар на САЩ, защо директорът на нефтената рафинерия на \"Лукойл\" в Бургас да не си резервира поста на министър на енергетиката с щедро дарение? Какво ще му попречи да поведе лично държавните преговори с Москва по повод цените на енергийните доставки? Ако Goldman Sachs захранва с финансови министри и Демократите, и Републиканците, бихте ли приели ръководителят на произволна местна търговска банка да пише държавния бюджет или да номинира гуверньора на БНБ, независимо от смяната на кабинета? Бихте ли се съгласили фармацевтичните производители да управляват от ваше име 4.3-милиардния бюджет на НЗОК срещу дарение в размер на една мениджърска заплата в \"правилната\" партийна каса? Съгласни ли сте акционер от завод за боеприпаси да ръководи външната политика на България? Или строителят на \"Граф Игнатиев\" да излъчи новия кмет на София? Наивно е да смятаме, че подобни схеми не се чертаят и в този момент. Прост показател е докъде стигна идеята на Валери Симеонов за забрана на рекламите на хазартни игри по телевизиите - до девета глуха. А и явно системата спокойно допуска бизнес-партии да получават представителство по всички нива на управлението - от местните общински съвети до Народното събрание. И все пак всичко си има граници. Директните връзки между частен търговски интерес и институционална власт не са повод за публична хвалба (освен ако не се наричате Ахмед Доган). Рано или късно прекрачването на прага на обществената търпимост води до скандал с фатален край за кариерата на политическия играч. Дори когато става дума за евтини трикове като спестен данък от покупката на апартамент. Няма спор: държавната издръжка за партиите има нужда от повече прозрачност и аргументираност, а не от популизъм и арогантно отношение.  Не е логично големите партии да се превръщат във финансови китове, които трупат излишъци и печалби от лихви, докато ползват имоти под наем на преференциални цени. Не е редно и партиите да преразпределят милиони от парите на данъкоплатците за неприсъщи дейности като дарения за църкви или за жертви на катастрофи и бедствия. На това му се казва помен с чужда пита. Не е нормално и да се допускат всевъзможни пробиви в уж \"бетонните\" забрани и лимити - например, чрез маскирането на солидни корпоративни дарения през фалшиви декларации от името на нищо неподозиращи безработни хора и пенсионери. Да не споменаваме формите на политическо влияние, които не подлежат на количествен контрол - като пазаруването на телевизии и вестници за пропагандни цели, ръчните настройки в големите обществени поръчки в полза на скрити спонсори, и други взаимоизгодни услуги без фактури и приемо-предавателни протоколи. Ако се вгледате в изброените примери, ще разберете, че размерът на субсидията не е първостепенният проблем. Няма значение дали тя е 0, 5, 11 или милион за глас, ако никой не следи как партиите харчат парите си. Причината за масовото недоверие и желание за революционен поврат е в отсъствието на ефективен контрол върху приходите и разходите, липсата на санкция при провиненията. Тази отговорност е на Сметната палата, Комисията за борба с корупцията, прокуратурата и съдът. Тук оставката се смята за най-жестокото наказание при остро компрометиращо разкритие. Присъда рядко се прочита извън \"трибунала\" на Facebook. Това е разликата между 30-годишната посттоталитарна демокрация в България, белязана от два държавни фалита, и страните с функциониращи институционални контроли. Корупционни изкушения и разпад на доверието се случват навсякъде. Но метастазите им никога не се разпръскват в целия политически организъм, защото обикновено се блокират достатъчно рано от поне един системен \"страж\". Ако отклоненията от нормата досега са били единични случаи, задължително придружени от напоителен медиен скандал, оттук нататък рискуват да се превърнат в законна практика.  Тези, които са свикнали да пълзят по корем пред спонсорите си, ще продължат да го правят, но вече без задръжки и скрупули. Няма да се крият по гаражите, няма да се налага да се измъкват на пръсти през задния вход. Онези, които отказват да се поддават на натиск, ще отпаднат от политическата игра по \"еволюционен\" път. Дори да се въведат забрани за финансиране от офшорки и чуждестранни компании, ще се намерят начини за финтове. Ще се намерят и начини за законов рекет върху фирми за дарения, пред които Суджукгейт ще изглежда като лека шегичка между приятели. Вместо да опазим стадото, ще вкараме вълците в кошарата, като съборим стените й. Затова - внимавайте какво си пожелавате. Демокрацията е скъпо удоволствие, но привидно евтините \"имитиращи продукти\" винаги излизат през носа на гражданите.    ", "date": "2019.06.20", "title": "0.00 лв. субсидия? Внимавайте какво си пожелавате..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396920-%D1%81%D0%B5%D0%B3%D0%B0-%D1%89%D0%B5-%D0%B4%D0%B0%D1%80%D1%8F%D0%B2%D0%B0%D1%82-%D1%81%D0%B0%D0%BC%D0%BE-%D0%B7%D0%B0-%D0%BF%D1%80%D0%B0%D0%B2%D0%B8%D0%BB%D0%BD%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BA%D0%BE%D0%B9-%D1%89%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%81%D1%8A%D1%81-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "Слави Трифонов трябва да празнува. Субсидията за партиите пада на 1 лев на глас, колкото той предложи с въпрос на референдума си преди 3 години. ДПС и ГЕРБ се споразумяха за „отворено финансиране на партиите“. Предложението беше на ДПС. В петък ще го гласуват. Разбрали са се хем да е 1 лв. субсидията, хем да има открито спонсориране. ДПС предлага дори нула лева субсидия, само спонсори по американски модел.     Открито спонсориране ще рече, че фирми и физически лица могат да даряват на партии без ограничения. Досега бяха допустими дарения само от физически лица, с ограничения в сумите до 5000 лева. Сега и фирми ще могат да даряват, ако искат и по 1-2 милиона.     Отличителна черта за интелигентност е способността да се правят изводи „причина-следствие“ и да се предвижда какво може да се случи при някакво действие. Ако онези 2,5 млн. българи, които гласуваха за намаляване на субсидията за партиите на 1 лев, имат затруднения да направят извод какво може да се случи, дали Слави Трифонов, който продължително наливаше гняв срещу партиите в предаването си, не е предвидил какво може да се случи? Не трябва да се подценява неговата интелигентност. Партии без субсидии са обречени на спонсори. И също така са обречени да свирят по гайдата на спонсора. Както се казва в поговорката „Който плаща, той разгаща“. Кой сега ще дарява на партиите? И на кои партии?  Миналата година неправителствена организация направи проучване за финансиране на партиите (виж  ). От него се вижда, че приходите на партиите от дарения са около 1%, а от членски внос около 8%. Основният приход над 80% е от субсидиите. Има приходи от финансови спекулации с наличните пари в банки (лихви и др.). Как ще стане сега занапред? Кой кого ще дарява? Близо е до ума, че сегашната партия ГЕРБ, овладяла и сраснала се с държавата,   Всеки среден или едър бизнес ще се отчита, за да не го закачат. Няма нужда да го рекетират да дарява, достатъчно е да го поканят любезно, и той ще откликне.  Дори дребният бизнес в малки населени места ще бъде „изцеден” с дарения. А какво се случва с опозиционните партии? На тях кой ще дарява? Простият отговор е – който се осмели. Подготвеният закон забранява анонимни дарения.  Сега например в затвора лежи в предварителен арест Миньо Стайков, шеф на „Винпром Карнобат”. Той не е цвете за мирисане, но основната причина да го ударят е, че е спонсор на БСП.  И кой ще се осмели да дарява на БСП? И не става дума само за БСП, а за всякаква опозиция въобще. Спонсори на малките десни партии като нищо могат да си създадат проблеми, ако им правят дарения. Иво Прокопиев например и без това ги има. Всеки бизнес или олигарх, който по някакъв начин не е послушен на Борисов, има проблеми.  При това положение да приемеш със закон отворено финансиране на партиите по американски модел е тържество на мутро-милиционерския режим.  С поправката в закона всъщност се дава възможност на партията на власт официално да рекетира бизнеса за дарения. Дали това е искал Слави Трифонов? Да помогне на Борисов да укрепи властта си? Може би утре и чрез нова партия-патерица? Още едно предложение на Слави Трифонов виси във въздуха, но както е тръгнало като нищо ще стане реалност   Броят на депутати има значение и за връзката с избирателя и различни институции, защото един и същи човек не може едновременно да седи в комиси, да прави закони, да се среща по министерства и да бъде при избирателя си. Това са плодовете на популизма. Късогледият (или пък предвидливо нагласен) популизъм. Нещата в България се подреждат чудно. И без друго през годините възцари плутократичен модел на управление. Власт на забогателите от властта. Сега моделът се узаконява. Политика и пари се свързват в още по-здрав официален съюз. А тук не е Америка. Ето какво каза Борисов в „Шоуто на Слави”, когато му гостува есента: „Ако направим такава ниска субсидия 1 лев, парламентът и политическите партии ще попаднат веднага в ръцете на богатите хора. Защото това е единственият начин партиите да имат своя политически живот, семинари, обучения и всичко останало… …И ставаме зависими от олигарсите.” Борисов обаче не спомена, че и олигарсите стават по-зависими от властта. От неговата власт. Трифонов го провокира и Борисов заяви, че „мога да поема ангажимент и ще го предложа…” Дори заяви, че ще се откажат и от 1 лев на глас, защото не било никаква субсидия. Е, промяната вече е факт. Българският модел се развива все по-успешно.", "date": "2019.06.20", "title": "Сега ще даряват само за правилната партия. Кой ще празнува със Слави Трифонов?"}
{"url": "http://www.classa.bg/%D1%81%D0%B2%D1%8F%D1%82/item/396911-%D0%BF%D1%8A%D1%80%D0%B2%D0%B8%D1%87%D0%BD%D0%B8%D1%8F%D1%82-%D1%81%D1%82%D1%80%D0%B0%D1%85-%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5", "text": "Защо руснаците са такива? 32-годишният московчанин Юрий Дуд, който е звезда в Ютюб, тръгва по следите на първичния страх на руснаците. Филмът му \"Колима – родина на страха ни\" е гледан над 15 милиона пъти.       \"Не знам как е при вас, но аз цял живот слушам от родителите си следното: бъди внимателен, не се набивай на очи, защото това е опасно. И въобще - ние сме малки винтчета, от нас не зависи нищо. А всъщност родителите ми са изключителни хора. Затова искам да разбера: откъде идват тези огромни страхове у хората от по-старото поколение? Защо те са убедени, че дори и най-малките прояви на смелост непременно ще бъдат наказани?\" Така започва филмът на Юрий Дуд, озаглавен \"Колима - родината на страха ни\". Младият московчанин е звезда в Ютюб. В новото си произведение, чиято продължителност е два часа и половина, той изследва \"руския първичен страх\" от управляващите и търси корените на политическия фатализъм, както и на социалната пасивност, обхванала голяма част от обществото. Големият терор и последствията Тезата на Дуд гласи: причините се крият в Големия терор от времената на сталинизма - най-тъмната и до голяма степен непреосмислена глава от руската история на 20 век. Тогава над 16 милиона души губят свободата и здравето си и са принудени да работят при нечовешки условия в лагерите. Най-малко два милиона загиват - точни данни и до днес няма, много от тайните архиви остават закрити и до днес. От началото на 1930-те до смъртта на Сталин през 1953 цялата страна попада в един вид вцепенение. Истинско преосмисляне на този период така и не е предприето и поради това и до днес Сталин остава в очите на руснаците, и особено в очите на по-старото поколение, една амбивалентна фигура. Те го свързват не само с геноцида срещу собственото население, но и с победата във Втората световна война. 32-годишният Юрий Дуд не си е поставил за цел да превъзпитава поколението на родителите си - това би било твърде неблагодарна задача. Посланията му са отправени към неговите съвременници. Захваща се с темата след като попада на допитване, от чиито резултати разбира, че над половината от руските граждани на възраст между 18 и 24 години не са чували нищо за сталинистките репресии. В това всъщност няма нищо странно: темата се заобикаля както от учебниците, така и от официалните медии.  Кой е Юрий Дуд? Юрий Дуд е наричан \"вундеркинд\" на руския медиен свят. Още на 20 години си създава име на добър спортен журналист. Но младият московчанин усеща, че това не му е достатъчно и постепенно се превръща в един от пионерите на руската дигитална журналистика.     По времето на Сталин: лагер за изправителен труд   Шоуто му \"vDud\" върви по канала му в YouTube от 2007 година и има вече 5,6 милиона абонати. В предаването като събеседници са участвали мнозина - от приближения на Кремъл режисьор Никита Михалков до опозиционера Алексей Навални. И никой не е бил пощаден от циничния, забавен и винаги перфектно подготвен водещ. За Дуд разговорът по правило е дуел, чийто изход и до последния момент остава неясен. С последния си филм той се впуска в нова сфера - заема се с проучвания, които го отвеждат до историци и наследници на жертвите от миналото. Сред тях е Наталия, дъщерята на Сергей Корольов - големия учен и пионер на съветската космонавтика, който е бил жертва на Големия терор. Във филма крехката възрастна дама разказва с невероятна прецизност и въздействие какво е преживяло семейството ѝ и самата тя като дете на \"предател на народа\". За да възстанови духа на времето и физически, Дуд обикаля местата, в които се е разигравал терорът навремето: пътува с екипа си от Магадан до Якутск, по протежението на река Колима и едноименното шосе, построено от задържаните в ГУЛАГ. Думата \"Колима\" е синоним на сталинистката система от лагери. Търсенето на свидетелствата от миналото се смесва със забавните преживявания на екипа по пътя. А разговорите с местните жители от своя страна допринасят за отслабване на напрежението между отделните епизоди, доближаващи зрителя до ужаса от миналото. \"Тук сладоледът е от хладилника и неговата температура е само минус 15, а навън е минус 50. Така че със сладоледа мога да се стопля\", коментира един от младите събеседници във филма пред камерата.   Юрий Дуд   Да преодолееш страха в името на бъдещето \"Страхът е лепкаво вещество, от което трудно можеш да се отървеш\", казва във филма известният артист Ефим Шифрин. И той е син на жертва на терора и от малък е заразен с вируса на страха, както признава. \"Колима\" не е нашето минало, \"Колима\" е нашето бъдеще, изтъква Юрий Дуд в края на своя филм. \"Страхът е основният враг на свободата\", посочва той и добавя, че човек може да се освободи от страха само ако опознае миналото и изпитва уважение както към самия себе си, така и към околните. \"Само така ще можем да поведем страната ни към бъдещето\".  \"Юрий, престани да каниш известни личности в твоето шоу и напълни интернет с истории, които ни помагат да преосмислим миналото си - от това имаме нужда!\", пише един от зрителите на филма. За два месеца филмът \"Колима - родината на страха ни\" е бил гледан от над 15 милиона души ( ).    ", "date": "2019.06.20", "title": "Първичният страх на руснаците"}
{"url": "http://www.classa.bg/%D1%81%D0%B2%D1%8F%D1%82/item/396912-%D0%B4%D0%BE%D0%B1%D1%80%D0%B5,-%D1%87%D0%B5-%D0%B0%D0%B2%D1%81%D1%82%D1%80%D0%B8%D1%8F-%D1%81%D0%BF%D0%B0%D1%81%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Всички да плащат магистрални такси в Германия, само германците не? Що за абсурд! Добре, че бяха австрийците, за да ни избавят от това безумие, пише в своя коментар Феликс Щайнер.       Малко са нещата, за които германците има защо да са благодарни на Австрия: човек се сеща най-вече за виенския валс или тортата \"Сахер\", за ябълковия щрудел и някои други тамошни вкуснотии. Но вчерашният ден несъмнено даде на всеки обикновен германец истински важен повод да се радва, че австрийците са негови съседи. Причината: Австрия спаси Германия от един бюрократичен абсурд. А именно: от магистралните такси. След като Австрия подаде жалба срещу германското решение, Европейският съд в Люксембург оповести във вторник (18.06.), че избраният от Германия модел за събиране на пари противоречи на европейското право, защото дискриминира чужденците.     Всъщност, според Германския автомобилен клуб (ADAC), изобщо не беше сигурно, че Германия ще постигне целта, заради която трябваше да се въведе тол-таксата по германските аутобани. А тя гласеше: да се напълни държавната хазна. В проекта за пътните такси германците станаха жертва на онова, в което са просто ненадминати: те са надарени с невероятната способност да решават и най-малкия проблем по особено задълбочен и безумно сложен начин. Една спонтанна баварска идея Идеята за магистралните такси се роди преди шест години в южната част на Германия и по-точно в Бавария. Тамошният бюргер отдавна се гневеше, че когато пътува из всички съседни на Германия държави, баварецът е длъжен да плаща тол-такси, докато чужденците свободно си карали по хубавите германски аутобани, без да вадят от джоба си и стотинка. И тъй като управляващият в Бавария Християнсоциален съюз (ХСС) е популистка партия в пълния смисъл на тази дума, магистралните такси за чужденци моментално се превърнаха в политическа програма. \"Докато аз съм канцлер, няма да има магистрални такси\", обеща Ангела Меркел в кампанията преди парламентарните избори през 2013 година, но малко след тях, \"желязната\" уж канцлерка се отметна от думите си, а искането на ХСС стана част от коалиционното споразумение на предишното федерално правителство. Оттогава насам това малоумие занимава безброй щабове от експерти и работни групи в ръководеното от ХСС министерство на транспорта. Всъщност, още тогава можеше да се намери лесно решение за всички - без значение дали са германци или чужденци. Шофьорите просто можеха да си купуват стикери за платената такса и да ги лепят на предното стъкло на колите си. В Австрия, Швейцария и Чехия от години действат именно по този начин. Дори и за приятелите на по-модерните технически решения имаше логична опция: съществуващата система за тол-такси, въведена за товарните камиони, можеше чисто и просто да бъде разширена, така че да обхване и леките автомобили. Съответната чип-карта тогава би отчитала съвсем точно изминатите километри, така че този, който пътува много, да плаща и повече от онзи, който само еднократно преминава през Германия.  Чиста проба дискриминация Да, ама не. И нали сме уж супер европейци, дето все се даваме за пример на останалите в ЕС, решихме, че можем да извъртим нещата - така че тъкмо ние, германците, да не плащаме пътните такси. Понеже хем сме си били платили за аутобаните, хем сме имали най-високите цени на бензина, а и най-високите данъци за автомобилите в Европа. А пък и първоначалната идея всъщност беше да плащат само глупавите чужденци, които ни бъркат в портмонетата, когато ние, германците, преминаваме през техните страни. Пълна загадка е защо никой в Берлин, в Еврокомисията или дори в Европейския съд не успя да забележи, че решение, според което, ще плащат само чужденците, но не и германците, е чиста проба дискриминация. По споменатите инстанции навярно са смятали, че екологичният камуфлаж на мярката (колите с по-ниски емисии на вредни газове щяха на практика да са изцяло освободени от плащането на тол-таксите) ще успее да прикрие недодялания и дискриминиращ бартер. След шест дълги години най-сетне се слага край на това безумие и това е добре! Благодарение на Австрия!    ", "date": "2019.06.20", "title": "Добре, че Австрия спаси Германия"}
{"url": "http://www.classa.bg/%D1%81%D0%B2%D1%8F%D1%82/item/396913-%D0%B0-%D0%B0%D0%BA%D0%BE-%D1%81%D0%B0%D1%89-%D1%83%D0%B4%D0%B0%D1%80%D1%8F%D1%82-%D1%86%D0%B5%D0%BB%D0%B8-%D0%B2-%D0%B8%D1%80%D0%B0%D0%BD", "text": "Нищо чудно, ако скоро чуем в новините, че в Иран са били бомбардирани ядрени съоръжения. Никой не иска ескалация в региона, но след последните събития тя едва ли може да бъде предотвратена       Авторитетните израелски вестници \"Маарив\" и \"Джерусалем пост\" твърдят, че са научили от източници, близки до ООН, че в петък американският президент Доналд Тръмп възнамерява да се срещне с външния министър Майк Помпео, с министъра на отбраната Патрик Шанахан и с множество генерали. Темата на срещата им: възможни \"тактически атаки\" срещу ирански ядрени съоръжения като реакция след осъществените миналата седмица нападения срещу танкери в Оманския залив. От американска гледна точка няма съмнение, че зад нападението стои Иран. Въз основа на представените от Пентагона доказателства е трудно да се направи друго заключение - колкото и Иран да отрича. Позицията на Иран: обяснима, но неоправдана Конструкцията и въоръжението на бързоходните бойни катери съответства точно на тези, които Революционната гвардия на Иран използва от години. Магнитните морски мини, използвани при нападенията срещу двата танкера, са част от стандартното въоръжение на персийските елитни части. Доказателствата, предоставени от Съединените щати, са по-убедителни от всичко, което бе изнесено преди войната в Ирак. Техеран очевидно е искал да демонстрира, че неговите войски са в състояние да препречат достъпа до Персийския залив, а така и - до арабския петрол. Доналд Тръмп не би допуснал подобно нещо, макар досега нито един американски танкер да не е засегнат от атаките. Американският президент постоянно убеждава избирателите си, че вече не възнамерява да влиза в ролята на световен полицай, както и че няма намерение да участва във войни в Близкия изток. Но сега явно се готви да постави граници на Иран. Всеки американец би се съгласил с това, особено ако Техеран заплашва световната икономика с подобни удари, а в бъдеще вероятно и с по-сериозни военни акции. От друга страна недоволството на иранското правителство е повече от разбираемо. То се придържаше стриктно към всичките си задължения в международното ядрено споразумение, но САЩ въпреки това се оттеглиха от него. Наложените от Америка икономически санкции са брутални и от тях страдат обикновените хора. И все пак: това не дава на иранците правото да се държат като пирати в залива и да възобновят ядрената си програма. Тази стратегия е обречена на неуспех, тъй като Иран е до голяма степен в изолация в региона, а във военен план е слаб. А и сега САЩ решиха да изпратят още 1000 войници в Близкия Военен удар е възможен всеки момент? Така че не би трябвало да се изненадваме, ако някой ден чуем в сутрешните новини, че в Иран са били бомбардирани ядрени съоръжения. Американците едва ли биха започнали голяма война, но и един \"ограничен удар\" би имал сериозни последствия, които определено биха предизвикали страх. Европа би трябвало ясно да посочи на света и особено на Иран следното: ако Техеран не прекрати веднага провокациите си, военната реакция няма как да бъде избегната. И тогава европейците ще застанат на страната на САЩ, на арабските им партньори и на Израел.  ", "date": "2019.06.20", "title": "А ако САЩ ударят цели в Иран?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396914-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D1%82%D1%83%D1%80%D0%BA%D0%BC%D0%B5%D0%BD%D0%B8%D1%81%D1%82%D0%B0%D0%BD", "text": "ГЕРБ приеха идеята на ДПС бизнесът открито да финансира партиите. Ако българите се примирят с тази атака, това ще е сигнал, че не искат да са свободни. Че не искат да се развиват. Както правят в Туркменистан.         Не знам какъв часовник цъка в главите на управляващите, но е видно с просто око, че режимът в България като че ли е тръгнал да прави опасен завой. Офанзивата е по всички фронтове, но поне засега се натъква на съпротива. Един от тези фронтове обаче не ангажира достатъчно общественото внимание и минава някак между другото: атаката срещу партиите. Отнемането на субсидията и тласкането на партиите в обятията на корпулентните преследва точно тази цел - да ликвидира самата възможност да има партии. И всички да станат като ГЕРБ и ДПС, за които човек може да остане с впечатлението, че са представители не на общия интерес, а на частни интереси, които на всичко отгоре противоречат на общия.   Проф. Евгений Дайнов   Какво ми казаха в Туркменистан Българите не обръщат достатъчно внимание на този въпрос, понеже още не са намерили отговор на друг: защо трябва да има партии. А че не са намерили отговор точно на този въпрос означава, че са особено силно изложени на риска да заживеят в диктатура. Преди десетина години бях наблюдател на изборите за нов президент в Туркменистан. Сапармурат Туркменбаши Велики беше умрял, та трябваше на негово място да бъде избран Гурбангули Бердимухамедов. Изразих пред местните учудването си, че нямат дори онези бутафорни партии, които съседни управленци като Ислам Каримов развъждаха за пред чужденците. „За какво са ни партии? Защо да се делим?” - гласеше техният отговор. „Ние сме малък народ, естествени граници - реки, планини - нямаме, освен към юг. Всичко е отворена пустиня. Заобиколени сме от по-големи народи. И всеки път, когато се оказваме разделени, те идват и ни завладяват. Защо тогава да се делим?” Тогава не намерих какво да им кажа. Отговорът ми се яви доста по-късно, когато при нас започна да се оформя сегашният режим. Та отговорът е следният: ако някъде няма партии, това означава, че хората не спорят помежду си за собственото си бъдеще. Защото партиите - това са позиции в подобен спор. Излизат пред публиката, а тя избира между проекти за своето бъдеще. Какъв тип хора обаче са онези, които спорят помежду си? Това са, първо и най-важно, свободни хора. Нямат господар и следователно сами решават какво да правят. И влизат в спор помежду си, защото, второ, са равни. След като никой няма господар на главата си, никой никому не дължи подчинение. И стигат до общо решение чрез спор и последващо съгласие. Или чрез спор и последваща консултация с цялото население коя позиция в спора му харесва повече. Липсата на партии обаче означава и липса на спор. А щом няма спор, значи тази територия не е обитавана от свободни и равни помежду си хора. Обитавана е от някакви крепостни или роби, които правят онова, което им нареждат господарите. От спор просто няма нужда. Както правят в Туркменистан Това, разбира се, има цена: пълната липса на развитие. Защото там, където няма спорове, не се раждат нови идеи. А там, където няма нови идеи, няма развитие. Времето е спряло и всички живеят като предците си. Както правят в Туркменистан. Нещо повече. Там, където няма спорове, няма и наука, изкуство, музика, медии. Няма дори елементарна грамотност. Защо ти е да четеш и пишеш, след като не взимаш сам решенията си? Българските партии, които към момента са парламентарно представени, изглеждат като (роднински) групи по интереси. Да, това не бива да е така, защото предназначението им е друго. Но атаката срещу тях, водена от съюза ГЕРБ-ДПС, е много вредна, тъй като има за цел никога в бъдеще да не могат да се появят истински, полезни за обществото партии. Ако българите се примирят с атаката срещу партиите им, това ще е сигнал, че не искат да са свободни, нито пък равни. Че не искат да имат права. Че нямат никакво намерение да се развиват. Харесва им това, което имат сега. И искат така да остане завинаги. Както правят в Туркменистан.  ", "date": "2019.06.20", "title": "България - по стъпките на Туркменистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396915-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BC%D0%B5%D1%82%D0%BE%D0%B4%D0%B8%D0%B9-%D0%BF%D0%B0%D1%82%D0%B0%D1%80%D1%81%D0%BA%D0%B8-%D0%BE%D0%BB%D0%B8%D0%BC%D0%BF%D1%81%D0%BA%D0%B8", "text": "  Св. Методий е повече известен със своите съчинения, отколкото с обстоятелствата на своя живот. Знае се, че във време на гонението той увещава своето паство към твърдост във вярата и сам извършил мъченически подвиг. Едни говорят, че това станало при римския император Декий, а други - през време на Максимиановото гонение против християните - около 311 година.     Отците на Църквата с голямо уважение говорят за писанията на св. Методий, който с ярост и сила опровергал лъжливото учение на Порфирий и някои заблуждения на  . Св. Методий написал обширно съчинение \"За Възкресението\", обяснение на книгата Битие, на Песен на песните и на много други книги. Отците на Църквата го наричат ревностен поборник на истината и богат на мъдрост.", "date": "2019.06.20", "title": "Св. свещеномъченик Методий Патарски (Олимпски)"}
{"url": "http://www.classa.bg/%D1%81%D0%B2%D1%8F%D1%82/item/396909-%D1%88%D0%BE%D0%B9%D0%B3%D1%83-%D0%BF%D0%BE%D0%BB%D1%83%D1%87%D0%B8-%D0%BD%D0%BE%D0%B2%D0%B0-%D0%B4%D0%BB%D1%8A%D0%B6%D0%BD%D0%BE%D1%81%D1%82", "text": "Руският министър на отбраната Сергей Шойгу е назначен за председател на фондацията за перспективни изследвания. На тази позиция той ще замени вицепремиера Дмитрий Рогозин. Съответният указ вече е публикуван на портала за нормативни актове. Според РИА ФАН в текста на документа се посочва следното: „Назначава се С. К. Шойгу, министър на отбраната на Руската федерация, за председател на Настоятелството на Фонда за перспективни изследвания, като се освобождава Д. О. Рогозин от тези задължения”.     Фондация за напреднали изследвания насърчава научноизследователската и развойна дейност в интерес на отбраната на Русия и сигурността на държавата, включително в интерес на модернизирането на руските въоръжени сили. Той също така подкрепя развитието на иновативни технологии и производството на високотехнологични военни, специални и продукти с двойно предназначение.  ", "date": "2019.06.20", "title": "Шойгу получи нова длъжност"}
{"url": "http://www.classa.bg/%D1%81%D0%B2%D1%8F%D1%82/item/396910-%D1%80%D1%83%D1%81%D0%B8%D1%8F-%D0%B5-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%B3%D0%BE%D0%BB%D1%8F%D0%BC%D0%B0-%D0%BF%D0%BE%D0%B1%D0%B5%D0%B4%D0%B0", "text": "Много скоро, на 24 юни, ще се случи събитие, което може да се окаже повратна точка в отношенията между Русия и Европейския съюз. Точно след седмица ще бъде решен въпросът за връщането на страната ни в ПАСЕ - Парламентарната асамблея на Съвета на Европа. Преобладаващото мнозинство от страните от ЕС подкрепят това, но има и такива, които изразяват категорично несъгласие. Странно е, че Украйна е начело на русофобските страни. На 24 юни в ПАСЕ ще се проведе гласуване, положителен резултат от който ще позволи на Москва да върне правото си на глас. То е отнето от Русия през 2014 г. във връзка със събитията в Крим. В отговор руското ръководство реши да бойкотира заседанието на събранието, а след това прекрати плащането на членски внос за тази организация. ПАСЕ не иска да загуби страната ни. И тук въпросът е не само във финансирането, но и във външната политика на страните от Източна Европа. Асамблеята преследва добре познатите цели в Русия - от възпирането на Москва да възобнови практиката на смъртното наказание, като завършва с насърчаване и защита на правата на хората с нетрадиционна сексуална ориентация.     Ползата от участието на Русия в ПАСЕ изглежда доста неубедителна. Като цяло, само някои граждани на нашата страна печелят, предимно доста двусмислени фигури (провокативна група Pussy Riot, Алексей Навални, Генадий Гудков и др.), които получават правото да се жалват пред Европейския съд по правата на човека и често печелят, защото решенията на европейските съдилища по отношение на Русия често са политизирани. С връщането си в ПАСЕ обаче страната ни може косвено да постигне една много важна победа на външнополитическия фронт. Факт е, че ако Европа наистина възстанови правото на глас на Русия, това ще означава и признание за невъзможността да се повлияе на Москва по въпроса за Крим чрез политически санкции. Поради тази причина официалният Киев толкова решително се съпротивлява на пълноценното завръщане на страната ни в Парламентарната асамблея на Съвета на Европа.  ", "date": "2019.06.20", "title": "Русия е на крачка от голяма победа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396901-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8", "text": "Мария Илиева умили Мрежата като публикува снимка със сина си Александър. Поп иконата все по-често започна да показва малкия си наследник пред своите приятели в социалната мрежа.    Този път звездата и мъника са край басейна, където се опитват да избегнат жегите. Учудващо за всички, Мария се оказа изключително добър родител и сама гледа Александър. На кадъра ги виждаме облечени в бански в еднакъв нюанс, което направи впечатление и на нейните последователи във \"Фейсбук\".      41-годишната певица от много време иска да се задоми. За съжаление все не попадаше на правилните мъже. Биологичният й часовник обаче започна да тиктака все по-учестено и тя реши да забременее от младото лъвче Георги. Светските клюки говорят, че дори го е излъгала, че взема противозачатачни.      Уви, дори детето не успя да го задържи при нея и към днешна дата Мария отглежда сина си сама. Пред приятелки заявила, че с появата на Александър рязко си сменила приоритетите и вече мъжете не са от голямо значение за нея. Била убедена, че ще се справи и като самотна майка.", "date": "2019.06.20", "title": "Мария Илиева по бански"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396902-%D0%BF%D0%B0%D0%BB%D0%B0%D0%B2%D0%B8-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8%D1%81-%D0%B3%D1%80%D0%B5%D1%85%D0%BE%D0%B2%D0%BD%D0%B8-%D1%81%D0%B8-%D1%84%D0%BE%D1%80%D0%BC%D0%B8", "text": "С какво може да са известни едни близначки освен с това, че са напълно еднакви? Сега ще ви разкажем историята на Мириам и Мише Каоус, които са сред най-известните сестри по света.    Ще се запитате с какво? Е, сега ще разберете. Няма човек, който да не е чувал за Ким Кардашиян и сестрите й. Двете сестри обаче като нищо могат да ги засенчат и то точно в тяхната игра – с пикантни форми, които хващат погледите на мъже и на жени.     В интернет тези момичета са истинска сензация. Те имат страшно много последователи в социалните мрежи. Много хора ги питат каква е тайната им и как успяват да изглеждат по този начин. Най-странното е,че формите им наистина изглеждат напълно идентични.     Ако се окажете в ситуация, при която двете красавици са застанали една до друга, то по нищо няма да успеете да различите коя коя е. Момичетата имат спортна фигура и апетитни форми, а с това привличат допълнително вниманието.     Двете носят еднакъв размер дрехи и обичат да се обличат еднакво. Дупетата и гърдите им са напълно идентични по размер. Обикновено близнаците, макар и еднояйчни, имат много неща, по които се различават. Е, тези млади дами се различават само и единствено по татуировката на стомаха, която е собственост на едната.       Размерът на дупетата им наистина прилича на този на така известната Ким Кардашиян, поради което около двете красавици се вихрят различни дискусии. Сега популярността им нараства, а Ким може само да завижда, че няма чак толкова съвършена сестра.     В допълнение към вече изложената картина за живота им, тези красавици участват в десетки видеоклипове и развиват успешно профилите си в инстаграм, където вече имат повече от 1,4 милиона последователи, които непрекъснато растат.", "date": "2019.06.20", "title": "Палави близначки с греховни си форми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396903-%D0%BA%D0%B0%D0%BA%D0%B2%D0%B0-%D1%81%D1%83%D0%BC%D0%B0-%D1%89%D0%B5-%D0%BB%D0%B0%D0%BF%D0%BD%D0%B5-%D0%BB%D0%B8%D0%BB%D0%B8-%D0%BE%D1%82", "text": "Половин година преди двата концерта на Лили Иванова в НДК - на 8 и 9 декември,билетите ударно се разпродават, като отсега и за двете дати залата вече е наполовина пълна, пише Lupa.bg. Прогнозите са, че най-късно до средата на юли билети вече няма да има.    Желаещите да чуят 80-годишната певица трябва да платят между 50 и 180 лева - толкова е цената на най-евтиния и на най-скъпия билет.     Общо за двете дати са пуснати над 9000 билета. Според различни изчисления приходите на мегазвездата на естрадата ще надхвърлят 1 милион лева.     Да разпродава всички билети за предстоящите си участия дълго преди самите събития да се състоят се превръща в традиция за изпълнителката на \"Детелини\". Броени дни след като изправи на крака жители и туристи в Слънчев бряг, естрадната прима може вече да се отчете и с препълнените си зали в оставащите й концерти част от тазгодишното й национално турне.     Само след няколко дни шанса да се докоснат до гласа на певицата ще имат софиянци. Изпълнителката на „Щурче“ ще даде тон за песен този петък, 21 юни, в една от любимите си локации в столицата - ресторант „Лебед“, Панчарево, на чиято открита сцена тя се връща всяко лято от 2016 г. насам. Следват Варна, където Лили ще се поклони пред почитателите си на 30 юни. Макар да остават цели три месеца до следващия й концерт – този в Пловдив - 17 септември, и за него билетите вече са кът.   За ентусиастите, които все още не са се запасили с билет, единствените възможни опции да чуят любимката си на живо остават двата й спектакъла в НДК в края на годината. По време на турнето си примата ще изпълни последните си хитове „Дали“, „Обичай ме!“ и „Главна роля“.", "date": "2019.06.20", "title": "Каква сума ще лапне Лили от..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396904-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D1%8E%D0%BD%D0%B8", "text": "ОВЕН ( 21 март - 20 април ) Днес, деня ви носи самотата и уединение, но на вас това ви харесва. Един добър ден, който да посветите на себе си и близките. Ако не сте почивали заедно дълго време, организирайте екскурзия, пикник. Активните игри и спортните мероприятия, ще са ви от полза. А с умствена работа, трябва да се занимавате само ако е спешна. ТЕЛЕЦ ( 21 април - 21 май )  Днес, ще комуникирате повече с жестове и мимики, отколкото с истински думи. Просто настроението ви ще е такова, че емоциите ще ви уморяват. Въпреки, че в сферата на любовта, напротив, ще покажете откритост и чувствителност. Така и любимия, ще разбере по-лесно вашите намерения. Вечерта, ще ви отвлече приятел, споделяйки неприятностите си. БЛИЗНАЦИ ( 22 май - 21 Юни ) Препоръчително е, да не ламтите за всичко чуждо. Ако си позволите това, ще останете без вашето парче пай. Самосъжалението не е най-доброто качество, запасете се с увереност и търпение. Разходите ви, ще бъдат свързани главно с дългове. Тях ще трябва да платите незабавно, за да нямате неприятности.   РАК ( 22 юни - 23 юли ) Денят ви, няма да е скучен, но за здравето си трябва да следите. Особено, ако бурно сте се забавлявали с приятели или сте заспали на плажа. Възможни се изгаряния и лека простуда. Народните средства, ще бъдат ефективни в случай, че и друг път сте ги прилагали. Макар че и консултация с лекар, няма да е излишна. ЛЪВ ( 24 юли - 23 август ) Очаква ви радостен ден, когато никой и за нищо, няма да може да съсипе. Напротив, всички наоколо ще ви подкрепят, както морално, така и с мъдри съвети. Също, ще имате много работа около дома, планиране на задачи и дребни тревоги. Ако организирате екскурзия, трябва да се обадите на някои хора. От това зависи, качеството на вашето пътуване. ДЕВА ( 24-ти август - 23 септември ) Днес ще се чувствате лениви и апатични, така че, най-добре е да си вземете почивен ден и да го прекарайте сред природата. Това ще ви донесе само радост, така или иначе работата, която сте планирали, за няколко часа няма да я свършите. Трябва да избягвате стресовите ситуации, в противен случай, сериозно могат да се отразят на вашето здраве. Избягвайте напрежението и пазете нервите си. ВЕЗНИ( 24 септември - 23 октомври) Препоръчва се да работите по ясен график, без да намалявате темпото. Семейните дела, ще се развиват по начина, по който сте ги планирали. Но с битовите проблеми, ще трябва да се справите. Ако искате да попълните портфейла си, тогава трябва да се размърдате. Допълнителната работа, сама няма да ви намери, както и голямата печалба. СКОРПИОН ( 24 октомври - 22 Ноември ) Очаква ви разнообразие от събития, но какви ще бъдат те - решете сами. Кешовите разходи, ще бъдат свързани с бизнеса. Но ако сте ангажирани с творчество, ще получите не само вдъхновение, но и голяма печалба. При шофиране, трябва да бъдете много внимателни.   СТРЕЛЕЦ ( 23 Ноември - 21 Декември ) Крийте своите истински чувства и емоции в кръга на колегите. По-добре бъдете като робот и си вършите работата. Тази тактика на поведение, ще ви е от полза. Някакво объркване ще се случи в личния ви живот, по време на среща. Може да се окаже, че вашият избраник, се държи некоректно. КОЗИРОГ (22 Декември - 20 януари ) Трябва да се концентрирате, за да решите всички натрупани проблеми. Разбира се, много от тях са изкуствено създадени от вас, затова помислете. Финансовите разногласия могат да доведат до разрив с партньорите. Ако вечерта почувствате признаци на умора, по-добре се откажете от забавленията с приятели.  ВОДОЛЕЙ ( 21 януари -  19  февруари ) Препоръчва се, да забравите гордостта си и да погледнете на работата и колегите си оптимистично. По-точно, трябва да станете истински реалист, тогава може да се включите и в активния процес. Ако той е творчески, тогава ще може да се справите с много неща. От алкохолни напитки, трябва да се откажете, особено ако се лекувате с антибиотици.   РИБИ ( 20 февруари - 20 март ) Ще получите награда за минали постижения. Но новата работа, ще трябва да вършите в екстремен режим, за да не загубите премията. С ваш приятел, ще се случи гаф и вие ще се почувствате виновни за това. На противоречивите моменти, гледайте повърхностно, така ще ви изглеждат по-забавни, отколкото проблематични.", "date": "2019.06.20", "title": "Дневен хороскоп 20 юни"}
{"url": "http://www.classa.bg/%D1%81%D0%B2%D1%8F%D1%82/item/396905-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-%D0%B8-%D0%BA%D1%83%D1%87%D0%B5%D1%88%D0%BA%D0%B8%D1%8F%D1%82-%D0%B2%D0%BF%D1%80%D1%8F%D0%B3,-%D0%BA%D0%BE%D0%B9%D1%82%D0%BE-%D1%85%D0%BE%D0%B4%D0%B8-%D0%BF%D0%BE-%D0%B2%D0%BE%D0%B4%D0%B0", "text": "Стефен Олсен е климатолог от Датския метеорологичен институт, който през юни трябва да отиде на рутинна мисия в Северозападна Гренландия. Целта му е да извърши океанографски и метеорологичен мониторинг и да прегледа приборите за наблюдение, оставени от колегите му върху леда, който обичайно покрива морските води. Преди да стигнат до фиордите в северната част на страната, Олсен и екипът му внимателно планират пътуването, като използват сателитни изображения на региона. Специалистът трябва да се движи с кучешки впряг - старомодният, но все още най-използван метод за придвижване в тази част на Гренландия. Когато достига до дестинацията си, Олсен се натъква на два проблема - не може да види измервателните уреди и не може да се придвижи с впряга от хъскита.     Обичайно равният и бял пейзаж е покрит с вода - резултат от топенето на ледената шапка на Гренландия, която е втората по големина в света. Гледката вдъхновява учения да направи невероятна снимка, която бързо се разпространява из интернет - шейната, теглена от кучетата, а пред нея - море от яркосини води, дълбоки до глезена. Под тях би трябвало да има ледена кора с дебелина над 1,2 метра. Олсен държи да уточни, че снимката му има по-скоро символично, отколкото научно значение. Разбира се, това не е първият кадър, предназначен да ни стресне, като ни покаже какви точно са последиците от климатичните промени. И преди сме виждали снимки на изгладнели бели мечки, ледници, които се смаляват с всяка изминала година, и езера, пресушени до напуканото си от жега дъно. Само че в Гренландия ледът е особено важен за месното население - той служи за лесно придвижване, за лов и за риболов. Жителите на северната страна ще са първите, засегнати от бързото топене на ледената покривка, но бъдещите последици далеч няма да се ограничат до Северното полукълбо. Напротив, ще бъдат усетени по цял свят. Важно е да се отбележи, че в момента е \"сезонът на топенето на ледовете\" в Гренландия. Той е от юни до август месец, като най-интензивно е топенето през юли, когато обичайно е и най-топло. Така че фактът, че голяма част от ледовете в региона се превръщат във вода по това време не е никак изненадващ. Лошата новина е, че тази година се наблюдава наистина интензивно топене на ледовете - 40 на сто от очакваното количество вече се е стопило до 13 юни, денят, в който Олсен снима впряга си с хъскита. Според последните изчисления до момента вече са се стопили над 2 млрд. тона лед. Причината са необичайно високите температури. През миналата седмица (от 10 до 16 юни) Датската метеорологична станция е отчела средни дневни температури от 15 до 17,3 градуса - много висока стойност за Северна Гренландия. Обичайно температурите там се движат от порядъка на 7 до 10 градуса. Освен това въздушните течения, идващи от юг, продължават да носят все по-топъл въздух. От месеци учените предвиждат, че тази година топенето на ледената покривка в Гренландия ще е рекордно и ако се съди по вече изгубеното количество лед, може би са напълно прави. Ефектът от това топене е кумулативен - количествата разтопен лед спомагат в следващите седмици затоплянето да стане още по-осезаемо. По принцип ледът и снегът отразяват слънчевите лъчи обратно към атмосферата и намаляват количеството абсорбирана топлина, а оттам - и влиянието на лъчите върху ледената шапка. Колкото по-малко лед и сняг има, толкова повече се абсорбират слънчевите лъчи, засилва се топенето и се получава затворен кръг. Вече е ясно, че масираното топене на ледовете може да има необратим ефект върху нивото на Световния океан. Покачването на водите в него може да принуди милиони да изместят домовете си от крайбрежните градове към вътрешността на държавите си. Редуването на убийствена суша със свръх интензивни бури и валежи допълнително ще усложнява ситуацията. А приносът на Гренландия към това покачване на водите през последните две десетилетия е все по-голям. От 1972 г. насам топенето на ледовете в страната е повишило нивото на Световния океан с 13,7 мм. И все пак специалистите посочват, че има и сравнително добри новини. Първата от тях е, че водата от снимката на Олсен е знак и за една положителна тенденция - такова количество вода и с такава дълбочина показва, че ледът под нея е стабилен и няма големи пукнатини в кората. Другата успокояваща новина е, че интензивното топене на ледовете не е прецедент за Гренландия. Подобно явление е наблюдавано последно през 2012 г., когато високите температури и високото атмосферно налягане предизвикват бързо топене, а явлението продължава през целия топъл сезон в региона. Установено е, че тогава се стопяват почти 97% от ледовете на острова. Метеоролозите и учените по промените в климата не са изцяло песимистично настроени, най-малкото защото не могат да предскажат с абсолютна сигурност дали тенденцията към затопляне ще се запази. Въпреки това предупреждават, че възможно най-скоро трябва да бъдат предприети действия, които могат да обърнат ситуацията в полза на човечеството.    ", "date": "2019.06.20", "title": "Гренландия и кучешкият впряг, който ходи по вода"}
{"url": "http://www.classa.bg/%D1%81%D0%B2%D1%8F%D1%82/item/396906-%D1%83%D0%B1%D0%B8%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B9,-%D0%BF%D1%80%D0%BE%D1%87%D0%B5%D0%BB-%D0%BA%D0%BE%D1%80%D0%B5%D1%81%D0%BF%D0%BE%D0%BD%D0%B4%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D1%85%D0%B8%D0%BB%D1%8A%D1%80%D0%B8", "text": "Докато Доналд и Мелания пътешестват по света на държавни визити, в Америка се случват събития, които могат сериозно да повлияят на съдбата на главния политически противник и съперник на Тръмп на президентските избори през 2016 година — Хилъри Клинтън.   На 5 юни зам.-началникът на полицията на Ню Йорк Стивън Силкс е бил намерен в автомобила си с простреляна глава. The New York Times пише, че той сам се е застрелял в главата. В първоначалното съобщение на департамента на полицията на Ню Йорк за самоубийството на Силкс не е казано нито дума: «Офицер е бил намерен садящ в колата си огнестрелна рана в главата. Той е бил транспортиран в болницата «Елмхърст» с автомобил на полицията на Ню Йорк, където по-късно е обявен за умрял».     Стивън Силкс бил жизнерадостен човек, маратонец и алпинист. Версията за самоубийството на един от най-добрите офицери от полицията на Ню Йорк не изглежда убедителна, защото Силкс имал намерение да се пенсионира след 38 години служба, дори вече бил подал документите за пенсиониране на 4 юни — ден преди смъртта си. Странна изглежда и смъртта на Джо Калабрезе, полицай от отдела за разследване на убийства, който трябвало да разследва гибелта на своя началник. Ветеранът от нюйоркската полиция детектив Джоузеф Калабрезе безследно изчезнал на следващия ден след смъртта на Силкс. Тялото на детектива била намерено около плажа Плъмб. Той служил в полицията 37 години. Според официалната версия, Калабрезе също се бил самоубил. Но защо детективът, който имал намерение уж да се застреля, си зарязал автомобила и се влачил по жегата на океански плаж, официалната версия не дава отговор. Да се върнем малко назад. На 6 ноември 2016 година, в навечерието на президентските избори в САЩ, редица американски издания, позовавайки се на източник от нюйоркската полиция съобщи, по време на разследването по наказателното дело за съблазняването на 15-годишно момиче от конгресмена Антъни Вайнер, мъж на личната помощничка на Хилъри Клинтън Хума Абедин, по време на обиска е бил открит ноутбук  «с достатъчен брой доказателства, за да «изпратят Хилъри и нейния екип в отпуск за цял живот». Детективите от полицията на Ню Йорк и техният началник James P. O’Neill заявиха следното: ако ФБР и министерството на правосъдието не получат своевременни обвинителни заключения по отношение на Клинтън и съучастниците й, то полицията на Ню Йорк ще публикува съдържанието на ноутбука. «Това, което се намира в електронните писма, е зашеметяващо. Буквално се парализирах, прочетох зловещи неща….», каза началникът на полицията на Ню Йорк. — Имаме копия от всичко. Ще ги изпратим на WikiLeaks или аз лично ще направя собствена пресконференция», заяви James P. O’Neill. Тези изявления на нюйоркските полицаи могат да обяснят следното: защо директорът на ФБР Джеймс Коми възобнови разследването по неправомерното използване от Хилъри Клинтън на секретна информация, което моментално удари по рейтинга й. За «прострелялия се» Стивън Силкс пишат като за «началник на полицията, който е предал ноутбука на Вайнер във ФБР и лично е видял съдържанието му». В мрежата ползвателите разказват за реакцията на полицаите по повод съдържанието на ноутбука:» «На някои от офицерите им се повръщаше, имаше такива, които дори заплакаха след това, което прочетоха. Двама от офицерите бяха застреляни. Ще бъде ли извикан Силкс за даване на показания?». Силкс вече не може да даде никакви показания.    ", "date": "2019.06.20", "title": "Убиха полицай, прочел кореспонденцията на Хилъри"}
{"url": "http://www.classa.bg/%D1%81%D0%B2%D1%8F%D1%82/item/396907-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%B5-%D0%B7%D0%B0%D0%BC%D0%B5%D1%81%D0%B5%D0%BD-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%B0%D0%BC%D0%B0%D0%BB-%D0%BA%D0%B0%D1%88%D0%BE%D0%B3%D0%B8", "text": "Саудитският престолонаследник принц Мохамед бин Салман и други висши държавни служители на Кралството трябва да бъдат разследвани относно убийството на журналиста Джамал Кашоги, тъй като съществуват доказателства, които показват, че те са отговорни за неговата смърт, съобщава Ройтерс, позовавайки се на разследване на ООН. Саудитският министър на външните работи Адел ал-Джубейр отхвърли твърдението на разследващите. Той добави в съобщение в Twitter, че въпросните доклад съдържа явни противоречия и необосновани твърдения, които поставят под съмнение неговата надеждност.      Смъртта на Кашоги предизвика огромно сътресение в международното пространство и очерни образа на принц Салман, към който преди това Западът изпитваше възхищение. След убийството на журналиста някои западни ръководители се оттеглиха от големия инвестиционен форум в Рияд. Анес Каламар, специален докладчик към ООН, призова страните да се позоват на универсалната юрисдикция за това, което тя нарича международно престъпление, и да арестуват, ако бъде доказана вината на въпросните лица.     Докладът, основан на шестмесечно разследване, подканва САЩ да започнат разследване чрез ФБР и да предприемат наказателни мерки при необходимост. Каламар призова също държавите да разширят санкциите, за да включат и принц Салман към тях, както и неговите извънгранични активи, освен, ако човекът, който мнозина виждат като реалния саудитски владетел, не докаже своята невинност. Кашоги, виден критик на принца и колумнист в Washington Post, за последен път беше видян в саудитското консулство в Истанбул на 2 октомври 2018 г., където трябваше да получи документи малко преди своята сватба. Неговото тяло е било разчленено и изкарано от сградата, по данни на саудитската прокуратура, като останките му така и не бяха намерени. „Това, което трябва да се разследва, е степента, в която принцът е знаел или е трябвало да знае какво се случва с г-н Кашоги, дали той е подбудителя на убийството…дали е могъл да предотврати екзекуцията“, споделя Каламар.  ", "date": "2019.06.20", "title": "Саудитският принц е замесен в убийството на Джамал Кашоги"}
{"url": "http://www.classa.bg/%D1%81%D0%B2%D1%8F%D1%82/item/396908-%D0%BF%D1%80%D0%B8%D0%BB%D0%B8%D1%87%D0%B0%D1%82-%D0%BB%D0%B8-%D1%81%D0%B8-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D1%8A%D1%82-%D0%B8-%D1%84%D0%B0%D1%88%D0%B8%D0%B7%D0%BC%D1%8A%D1%82", "text": "Новите врътки на антикомунистите Горещ юнски неделен следобед. По един от телевизионните канали се обявява разговор по темата имало ли е фашизъм в България и равнозначни ли са фашизъм и комунизъм, т.е. темата е ярко антикомунистическа. В разговора не достигнаха до „равенството“ между фашизъм и комунизъм. В телевизията, независимо от предварителния анонс, разговор не стана, но това не значи, че не трябва да се бие тревога. В действителност има пропаганден опит да са налага на обществото тази теза за „равенството“. Тя все повече си пробива път сред някои учени и журналисти, сред историци, социолози и политолози. А тази тема не е нова. Тя започва още след Първата световна война. А дали комунизъм и фашизъм са едно и също нещо? Когато става дума за политически идеологии, движения и власт се сравняват основополагащите им политически идеи, цели и подходите за тяхното реализиране, начинът на властване. В научната литература има безброй определения на фашизъм и социализъм. Много често с политически цели, понякога представяни под маската на т.нар. „нов прочит на историята“ поставят знак на равенство между фашизма и комунизма. А по същество сравняват несравними неща и слагат знак за равенство между тях. В действителност става дума за твърде различни политически идеологии, движения и политически практики. Предисторията е ясна. В началото на XX век в Европа има две основни политически доктрини. Първата е  , формиран и развил се през XIX век. Той е наложен в европейските държави под формата на либералната демокрация, в центъра на която са егоистичните интереси и властването на богатите (капитала) под формата на парламентарна изборна демокрация. Главно в политическата система на либерализма са парите, натрупването на богатство и поради това формиране на голямо неравенство. Либерализмът се основава на частната собственост, индивидуализма, личните права и свободи и конкуренцията на пазара. Втората доктрина е  , развита през втората половина на XIX век. Левите, социалистите и комунистите, защитават работещите хора чрез действия срещу капитала с цел постигане на по-добри условия на живот и равнище на доходите. Това е класова борба. Сред ценностите на социализма са колективизъм, класовата солидарност, справедливост, равенство и т.н. След Първата световна война, в условията на дълбока криза на либералната демокрация, масова бедност и нищета в множество европейски страни, избухват масови протести, стачки, манифестации, въстания и бунтове (Германия, Унгария, Италия и др.). Извършва се Октомврийската революция в Русия. На власт там идват болшевиките. Политика им е в защита на мира и интересите на наемния труд. Протестните движения след войната създават несигурност и нестабилност. Срещу това се противопоставят групи на млади боеспособни и опитни в сражения хора („Съюз на бойците“ в Италия 1919, СА в Германия, 1921 г., Съюза на запасните офицери и Съюза на запасните подофицери в България и т.н.). Те се обединяват с част от дребната буржоазия и някои интелигенти в нови политически движения, все още без избистрена идеология, т.е. възниква  . В основата му е стремежът да се съхрани буржоазната власт, да се противодейства на социализма, да се установи ред и стабилност в държавата, интересите на нацията да са над всичко. Когато в обществото има нестабилност, „когато отсъства съгласието налице е силата“ (Мусолини, 1923 г.). За идеологията на фашизма силата, насилието и терора са един от най-същностните белези. Силата е подплатена от идеите. Главното, на което се базира фашистката идеология и практика е национализма, който пронизва и подчинява абсолютно всичко в държавата. „Нашият мит е нацията, нашият мит е величието на нацията“ (Мусолини,1922 г.). Според фашистите в интерес на нацията е да няма класова борба между капитала и пролетариата. Фашизмът е за контрол върху икономиката, но за пълно съхраняване и запазване на частната собственост върху средствата за производство.  . Той възниква и се развива на антикомунистическата основа. Другата същностна черта на фашизма е неговата расово-етническа и политическа неприязън към различните хора – антисемитизъм, преследване на славяни, цигани, масони, южни тиролци, словенци, сърби, социалисти, комунисти и т.н.     Тези три главни политически доктрини са твърде различни, макар, че по отделни неща могат да се открият и някои сходства. Например, частната собственост. Тя е общ признак за либералната демокрация, консерватизма и фашизма. Но за социализма е характерен приоритета на държавната собственост. Друг пример е почти пълната противоположност между основните идейни ценности: национализъм в най-острата му терористична форма при фашистите; интернационализъм при социалистите; глобализъм при неолибералите и национален традиционализъм при консерваторите. Подобна е и ситуацията по отношение на партийността. При либералната демокрация основна ценност е многопартийността, която в най-развитите държави най-често е сведена до две основни политически партии, които се сменят на власт без да променят режима на управление. При фашизма това е еднопартийна или безпартийна политическа система със силна авторитарна, лична власт на фюрер (Германия, Италия), император (Япония), цар (България), военен диктатор (Испания, Унгария) и др. При социализма има еднопартийна държавна власт, осъществявана чрез колективни органи, в отделни случаи с прояви на авторитаризъм. И за трите политически доктрини са характерни насилнически действия спрямо политическите им противници и дори за потенциално опасните за властта партии, групи и лица, най-вече в кризисни периоди. Такъв е случаят с концентрационните лагери. Те за пръв път са измислени и приложени от британците в ЮАР и „модернизирани“ от нацистите в Германия. Прилагани са и в Съветския съюз от комунистите, както и от фашистите в други страни, включително и в България (Кръсто поле, Гонда вода, Св. Анастасия, Сомовит, Плевен и др.) преди Девети септември и от комунистите след Девети септември. Подобна е картината с масовите преселвания на народности. Сега се поставя акцент предимно върху преселванията в Съветския съюз на помагачите на хитлеристките войски (татари, чеченци и др.) в Средна Азия. Но се мълчи за масовите интернирания на японци от Тихоокеанското крайбрежие на САЩ във вътрешността на страната (над 300 000 души) по време на Втората световна война. Подобни масови преселвания има и в Австралия, Канада и други страни. Особена форма на насилието са паравоенните формирования на фашистите - черноризци, кафяворизци, шпиц-команди, ВМРО-бандити и т.н. Твърде различна е икономическата система. При либералната демокрация (капитализъм) водещ е пазара и пазарните отношения, които в края на XX и началото на XXI век се трансформираха в глобална икономическа система със свобода на движението на капитали, стоки, услуги, хора и конкуренция преливаща в монополизъм. При фашизма икономическата система е на основата на частната собственост, но при значима намеса на държавата пряко или чрез т.нар. корпоративизъм с цел развитие на производството и елиминиране на класовите противоречия и борби и милитаризиране на икономиката. При социализма икономическата система е основана на приоритет и водещо място на държавната собственост в две разновидности: съветска социалистическа икономическа система с почти изцяло държавна собственост, с планово и административно регулиране на стопанските отношения. Втората разновидност е китайската смесена икономика (НЕП на Ленин, реализиран от Дън Сяо Пин), с приоритет на държавната собственост и държавната икономика в решаващите отрасли на стопанството. Тези три доктрини са различни и не могат да се приравняват една с друга. При разнотипни неща не може да има сравнение.  . Те търсят и „отстояват“ приликата и сходствата на фашизма и комунизма почти единствено чрез тоталитаризма. Такъв е подхода и на „диалектическия материалист“ Ж. Желев. Всички те забравят, че тоталитаризмът е „правно-политическа технология“ (М. Янков, 2019), че той е зависим от социално-икономическата система. Ем. Джентиле (2004 г.) написа, че „Използването на понятието тоталитаризъм в сравнителния анализ на еднопартийните политически системи … не означава автоматически, че тези система са с обща идентичност, подобно на клоните на едно дърво“. Към подобна позиция се придържа и германския изследовател на фашизма Волфганг Виперман (2000). Той поддържа позицията, че комунистическите и фашистките партии са преследвали различни цели и са довели до различни обществени системи. Белезите на сходство в практиката, в технологията на властта са недостатъчни фашизма и комунизма да се отъждествяват. Тоталитаризмът като политическа технология е присъщ за цялата човешка история, дори след изчезването на фашизма и съветския тип социализъм. Според А.А. Галкин (1995) „приравняването на фашизма към тоталитаризма, неговото разтваряне в тоталитаризма“, е все едно да се счита, че фашизмът няма съществени специфични черти, които го отличават от капитализма и социализма.  Фашизмът следва да се оценява не по отделните му признаци, характерни черти, предимно или изключително само по тоталитаризма, а комплексно, чрез идеологията (свръхнационализъм), целите (да спаси капитализма от социалната революция), които си поставя, както и начина на тяхното постигане (антипарламентаризъм, ликвидиране на политическите партии, насилие, терор, външнополитически реваншизъм и др.). В заключение следва да припомним позицията на германския изследовател на фашизма Ернст Нолте (Ernst Nolte, 1963): „Ако две явления демонстрират определено сходство, но се явяват продукт на различна ситуация, определят се от различни субстрати и си поставят различни цели, то това сходство, даже ако то е значително, е само формално или е резултат от вземане на една от страните“. В случая би могло да се твърди, че приравняването на фашизма и комунизма е в интерес на третата страна – либерализма и е продукт на действията за омаскаряване на политическите съперници. За никакво равенство между фашизъм и комунизъм не става дума в марксическите съчинения, в комунистическата историография. За никакво равенство не става дума и в капиталните трудове на фашистките теоретици. В България Ал. Цанков публикува книгата „Трите стопански системи. Капитализъм, комунизъм и национал-социализъм“ (1942), в която има разгледана спецификата и разликата между тези системи и никъде не става дума за равенство между фашизъм и комунизъм. Подобна е позицията на другият фашистки теоретик – проф. Л. Владикин. За Бенито Мусолини не само няма равенство между фашизъм и комунизъм, но и нещо повече: „… всеки човек има позиции за или против, или фашизъм, или антифашизъм. Който не е с нас, е против нас“ (1924 г.). Кратко и ясно. Неясно е само на либералните философи, политолози, социолози и историографи. Това, което сега се прави е един закъснял комунистофобски атавизъм, диктуван от либералните теоретици и политици и реализиран от българските послушковци – учени и журналисти-комунистофоби.  ", "date": "2019.06.20", "title": "Приличат ли си социализмът и фашизмът?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396900-%D0%BE%D1%82%D0%BD%D0%B5%D1%85%D0%B0-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D0%BC%D0%BB%D0%B0%D0%B4%D0%B0-%D0%B4%D0%BE%D0%BA%D1%82%D0%BE%D1%80%D0%BA%D0%B0", "text": "Подобни снимки започнаха да се появяват във фейсбук профила на Мве Сан преди около 2 години. През януари 2019 г. медицинският съвет на Мианмар заповяда да се преустанови качването на такива снимки и да изтрие предишните, но Нанг не се подчини и в резултат загуби възможността да практикува медицина. \r\n   \r\n    \"Тук има толкова много сексизъм. Те не искат жените да заемат по-високи постове. И те ни съдят по това, което носим, ​​и дори не ни позволяват да носим панталони \", коментира Мве Сан в The New York Times. \r\n   \r\n    Историята на Нанг предизвика голям отзвук по целия свят: Медицинският съвет отмени лиценза на „неморалната\" лекарка, въпреки че в Мианмар има огромен недостиг на квалифицирани лекари. \r\n   \r\n    Също така, според The ​​New York Times, сексуалният тормоз е широко разпространен в страната, което обикновено не се наказва по никакъв начин и за да могат да станат лекари в медицинските училища, момичетата трябва да имат по-високи оценки от мъжете. \r\n", "date": "2019.06.20", "title": "Отнеха лиценза на млада докторка"}
