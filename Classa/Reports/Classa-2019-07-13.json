{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397821-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-13-07-2019", "text": "Овен Денят обещава да стане приятен за вас. Чак до полунощ ще се запази вероятността за успешни и обнадеждаващи събития. Вечерта е най-подходящото време за започване на нова работа, а даже и за демонстриране на собствените таланти. През тази част от денонощието ще имате желаната свобода, даваща Ви възможност да отидете, където искате. Именно в края на деня ще имате възможност да се свържете с приятели и съмишленици, както и да се заемете със своето образование или интересна интелектуална работа. Сутринта – напротив: трябва да се съсредоточите над кариерата, службата, а също и над задълженията.   Телец Да си изясните кои именно аспекти в живота Ви изискват внимание сега, не е така лесно. Изпаднали сте от водовъртежа на събитията и вече от доста време не се усещате в хармония с обкръжаващия Ви свят. Това, което сега трябва да направите, е да участва активно в ритъм и заниманията на любимите си хора. Присъединете се към тях, когато са заети с рутинните си действия или предложете помощта си в работата им в къщи. Когато отново се окажете в центъра на активните действия, ще разберете върху какво трябва да се съсредоточите. Близнаци Готови ли сте да взимате решения, които не одобряват дори и най-близките Ви хора? Днес сте в незавидно и угнетяващо положение: ситуацията на кратко може да бъде охарактеризирана като \"един срещу всички\". Положителното в цялата работа е, че ще имате възможност реално да оцените собствените си сили. Освен това ще можете да определите какво действително искате, и в съответствие с това да си набележите новите цели. Имайте предвид, че шансовете да намерите нови съмишленици, не са много големи. Сред тези, които казват, че са на Ваша страна, вероятно ще се окажат недоброжелатели, или просто лицемери. Рак Не се опитвайте да държите под пълен контрол неща, които не могат да бъдат контролирани. Ако това не Ви е по силите, приемете нещата такива, каквито са. По-добре направете крачка назад, въздъхнете и се отпуснете. Направили сте всичко, което е по силите Ви и сега остава само да се наслаждавате на свободното време, което се е оказало, че имате. Защо мислите, че е задължително нещо да правите? Понякога е достатъчно просто да съществувате. Лъв Днес ще успеете да решите наведнъж няколко важни проблеми, ако повярвате в себе си и не започнете да губите времето си за незначителни неща. Съсредоточете се на най-главното и ще бъдете осенени от блестящи идеи. Възможна е среща с отдавнашни познати, с хора, с които са Ви свързавали много близки отношения, а общуването ще бъде наистина приятно. Не са изключени интересни известия отдалече. Това е хубав ден за покупки и решаване на битови въпроси, но пътуванията е по-добре да отложите за по-подходящо време. Дева Днес на Вашия любим човек няма да бъде лесно да възприеме всичко, което правите и говорите, сериозно. Ако не планирате да използвате своето амплоа на клоун, ще се наложи да бъдете много убедителни, за да избегнете неразбирането. Везни Бъдете взискателни към себе си. Помнете, че колкото по-самокритично сте настроени, толкова по-снизходителни ще са към Вас обкръжаващите. Не си заслужава да се престаравате! Достатъчно е, да признаете своите грешки, и да покажете, че сте готови да ги поправите. Вероятно ще имате възможност да се сдобрите с хора, които неотдавна сте обидили. Отношенията с любимия човек ще бъдат напрегнати. Проблемът е в това, че Вие не искате да говорите за чувствата, които изпитвате, както и да споделяте своите съмнения. Между другото, проявявайки повече откровеност, бихте могли да получите доста приятни отговори на много въпроси. Скорпион Старайте се спокойно да се отнасяте към всичко, което става около Вас. Много неприятни събития от този ден няма да имат никакви последствия, ако не започнете да реагирате прекалено болезнено. Днес може просто да си затваряте очите за това, което не Ви харесва. Още утре много от проблемите ще изчезнат от хоризонта. Единственото, което не трябва да оставате без внимание са отношениято с близките. Ако днес Ви заподозрат в егоизъм, хармонията ще бъде нарушена за дълго време. Не си икономисвайте добрите думи. Стрелец Ще се сблъскате със сериозни професионални проблеми и ще се наложи да признаете, че не сте избрали възможно най-верния път, и е време да започнете отстъпление, ако, разбира се, сами не искате да се напъхате в улица без изход. Имате шанс да разчитате на подкрепата на влиятелни хора, но не забравяйте, че тяхната благосклонност ще е подплатена от личен интерес към Вас. Единствената заплаха за Вашите лични отношения са непредсказуемостта и непоследователността на собственото Ви поведение, а Вие ту сте обхванати от дружелюбност, ту сте обидчиви и раздразнителни. Стегнете се, защото иначе общуването с Вас ще стане сериозно изпитание за Вашите близки. Козирог Какво е по-важно за Вас: парите или щастието в любовта? Днес този въпрос ще се изправи пред Вас в целия си ръст, а изборът съвсем няма да е така елементарен, както Ви се струва в момента. Ще имате възможност да избирате, а звездите се надяват, че ще се спрете на най-удачния вариант. Водолей Някой в последно време е предизвикал у Вас много позитивни емоции, като Ви е дал да разберете, че чувствата Ви са взаимни. И какво да правите от тук нататък? Като начало свалете от лицето си маската на шок, и се усмихнете. Може също да помислите, и къде да отидете заедно да вечеряте. Трябва да съберете сили, за да имате възможност да правите и за в бъдеще същото добро впечатление. Риби В опитите си да внесете яснота в междуличностните отношения, Вие сте направили две крачки напред и една назад. Но дори само факта за някакво движение, вече е добър знак. Вашата интуиция се опитва да Ви подскаже, как да действате днес сутринта. Възможно е да е уместен мекия и внимателен стил на общуване. По-късно през деня трябва да проявите предпазливост, тъй като всички, включително и Вие, сте склонни към излишна чувствителност.", "date": "2019.07.13", "title": "Хороскоп за 13.07.2019"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397813-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B2%D0%B5%D0%B4%D0%B5-%D0%B2%D0%B0%D0%B6%D0%BD%D0%B0-%D1%81%D1%80%D0%B5%D1%89%D0%B0-%D1%81-%D1%87%D0%BB%D0%B5%D0%BD-%D0%BD%D0%B0-%D0%BF%D0%BE%D0%BB%D1%8E%D1%82%D0%B1%D1%8E%D1%80%D0%BE-%D0%BD%D0%B0-%D0%BA%D0%BA%D0%BF", "text": "„България високо цени отношенията с Китайската народна република. Надяваме се по повод 70-ата годишнина от установяването на дипломатически ни отношения през настоящата година да постигнем значими резултати в практическото сътрудничество и да издигнем отношенията ни на ново, по-високо ниво\". Това заяви министър-председателят Бойко Борисов по време на срещата си с г-н Ли Хунджон, член на Политбюро на 19-ия ЦК на Китайската комунистическа партия (ККП), който е с ранг на вицепремиер на Китайската народна република (КНР), съобщиха от правителствената информационна служба.   Хунджон е начело на делегация, която е на посещение у нас. В разговора с българския премиер участие взеха също извънредният и пълномощен посланик на Китай в България Дун Сяодзюн и представители на ръководни органи от китайския град Тиендзин.   Премиерът Борисов приветства доброто сътрудничество между двете страни както на правителствено, така на парламентарно и регионално ниво. Българският министър-председател, Ли Хунджон и представителите на китайския град Тиендзин обсъдиха възможностите за сътрудничество в сферите от взаимен интерес между наши и китайски градове.   „Под вашето ръководство България се развива с бързи темпове\", заяви Ли Хунджон, който предаде на министър-председателя Бойко Борисов поздрави от президента на КНР Си Дзинпин и премиера Ли Къцян. В разговора премиерът Борисов изтъкна, че страната ни подкрепя инициативите „17+1\" и „Един пояс, един път\". „Желаем те да доведат до практически резултати чрез изграждане в България на проекти в енергетиката и инфраструктурата с китайски инвестиции и участие при спазване на принципите и нормите на ЕС, на пазарен принцип, без държавни гаранции\", заяви още министър-председателят.   Борисов добави, че подходящите за целта форми са концесиите, публично-частното партньорство, създаването на смесени проектни компании. По време на срещата българският министър-председател се спря и на резултатите от провелата се през 2018 г. Седма среща на върха „16+1\" в София, която допринесе за обогатяването на връзките между ЕС и Китай. Именно на форума у нас бе взето решението за създаването на Глобален център за партньорство „16+1\", който през април т.г. символично бе открит в Дубровник по време на Осмата среща на върха, но вече наименувана „17+1\", тъй като към формата се присъедини Гърция.   София беше домакин и на Срещата на местните лидери на „16+1\". „Китайските компании могат да инвестират още в създаване в България на предприятия със съвременни технологии, производство на иновативни продукти, насърчаващи растежа на „зелената\" икономика\", добави пред китайската делегация премиерът Борисов и обобщи, че България предлага изключителни възможности за инвестиции. „Не на последно място разчитаме на по-нататъшна подкрепа от страна на нашите китайски приятели за увеличаване на пътуванията на китайски туристи в България, както и за засилването на обмена в образованието, културата, науката и контактите между младите хора\", каза още премиерът Борисов.", "date": "2019.07.13", "title": "Борисов проведе важна среща с член на Полютбюро на ККП"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397814-%D0%B3%D0%BE%D1%80%D0%B0%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-%D0%BD%D0%B0%D0%B2%D0%B5%D0%B4%D0%BD%D1%8A%D0%B6-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-f-16", "text": "България има готовност да плати наведнъж сумата по сделката за изтребителите F-16, в понеделник предстои извънредно заседание на Министерския съвет за актуализация на бюджета. Това каза в ефира на Радио „Фокус\" министърът на финансите Владислав Горанов.   Той подчерта, че фискалният резерв е в достатъчно добри равнища и страната ни ще може да си позволи да плати сделката накуп. „Сумата, която трябва да платим по договора за закупуването на новото въоръжение за българската армия, е значителна. Плащането, което трябва да се осъществи накуп, съгласно разговорите ни с американската страна, е за около 1,2 млрд. долара, които в целия си обем не са разчетени в Закона за държавния бюджет. В този смисъл планираме в понеделник на извънредно заседание да разгледаме вече сключените договори между българската и американската страна, като ги предложим на Народното събрание за ратификация. Успоредно с това планираме да предложим актуализация на Закона за държавния бюджет, за да увеличим разходната част и да осигурим необходимото финансиране за този проект\", обясни министърът на финансите.   Владислав Горанов допълни, че физическата доставка на новата техника се очаква да бъде през 2023 година. Страната ни работи и по още два проекта, свързани с придобиването на нови способности – на сухопътните войски и на флота, каза още той.   Финансовият министър увери, че България има пари за сделката с първите осем изтребители и за придобиването им няма да взима заеми.", "date": "2019.07.13", "title": "Горанов: България е готова да плати наведнъж за изтребителите F-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397815-%D0%B2%D0%B8%D0%B3%D0%B5%D0%BD%D0%B8%D0%BD-%D0%B7%D0%B0%D1%85%D0%B0%D0%BF%D0%B0-%D0%B3%D0%B5%D1%80%D0%B1-%D0%B7%D0%B0-%D0%BC%D0%B0%D1%88%D0%B8%D0%BD%D0%BD%D0%BE%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5", "text": "„Отмяната на машинното гласуване ще позволи масово купуване на гласове\". Това заяви в ефира на новият заместник-председател на БСП Кристиан Вигенин.   Той смята машинното гласуване е голямо достижение на демокрацията по отношение на изборния процес и сега е на път да остане в историята. „Начинът, по който ГЕРБ се отнася към изборите, е скандален. Видяхме, че преди европейските избори се правиха промени в законодателството. Една абсолютно недопустима практика\", коментира Вигенин.   „Всичко това, заедно с безпрецедентното орязване на бюджетите на партиите в средата на годината, когато всичко е планирано, е скок към авторитаризъм в България. Машинното гласуване е начин да се справим с голяма част на дефицитите на изборната система\", заяви още Вигенин.   Заместник-председателят на БСП добави още, че до 2021 година партията няма да е длъжник на държавата. Червените ще се опитат да води политика в полза на хората, а не на корпорациите. В момента в общинските структури на партията правят оценка на кметовете.", "date": "2019.07.13", "title": "Вигенин захапа ГЕРБ за машинното гласуване"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397816-volkswagen-%D0%B2%D1%81%D0%B5-%D0%BF%D0%B0%D0%BA-%D0%B8%D0%B7%D0%B1%D1%80%D0%B0-%D1%82%D1%83%D1%80%D1%86%D0%B8%D1%8F", "text": "Германският концерт Volkswagen е избрал да построи нов завод в Турция, съобщава Reuters.   Списание Automobilwoche информира, че управителният съвет на Volkswagen е взел решение концернът да построи нов завод край западния град Измир на събрание в четвъртък. Списанието съобщава още, че сред марките, които ще се произвеждат в новия завод, ще бъде дъщерната Skoda.   Страната ни също беше сред евентуалните кандидати, където концернът да построи новата си фабрика. Autonews съобщава, че Катар, който държи 17% от акциите във Volkswagen, е настоял новият завод да бъде построен в Турция. Очаква се фабриката да заработи през 2022-2023 г. с капацитет от 350 000 автомобила годишно.   Произвежданите модели ще са Skoda Karoq и Seat Ateva. В завода се очаква да бъдат създадени между 4000 и 5000 работни места, а инвестицията от 1,3 млрд. евро го прави най-мащабния проект на Volkswagen за последните години.   B ĸpaя нa юни т.г. гepмaнcĸoтo дeлoвo издaниe Наndеlѕblаtt cъoбщи, чe Vоlkѕwаgеn e взeлa пpeдвapитeлнo peшeниe, cпopeд ĸoeтo зaвoдът щe бъдe в Typция. Becтниĸът пocoчи, чe въпpeĸи бypнaтa пoлитичecĸa oбcтaнoвĸa в южнaтa ни cъceдĸa, Aнĸapa e гoтoвa дa пpeдocтaви \"тpифициpeнa cyмa в милиoни eвpo\" зa изгpaждaнeтo нa зaвoдa - нeщo, ĸoeтo Бългapия нe мoжe дa cи пoзвoли.   Bъпpeĸи тpyднaтa пoлитичecĸa cитyaция в Typция, VW явнo мoжe дa paзчитa и нa пoлитичecĸa пoдĸpeпa. Cпopeд Наndеlѕblаtt, миниcтъp-пpeдceдaтeлят нa Дoлнa Caĸcoния, ĸoятo e втopият нaй-гoлям eднoличeн aĸциoнep в пpoизвoдитeля, ĸaĸтo и Бepлин, сa пoдĸpeпили нaй-гoлямaтa eдиничнa инвecтиция нa Гepмaния в Typция.", "date": "2019.07.13", "title": "Volkswagen все пак избра Турция"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/397817-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D0%B5%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D1%80%D0%BE%D0%B5%D0%BA%D1%82%D0%B0-%D0%B2-%D0%B3%D0%B0%D1%81%D1%82%D1%80%D0%BE%D0%B5%D0%BD%D1%82%D0%B5%D1%80%D0%BE%D0%BB%D0%BE%D0%B3%D0%B8%D1%8F%D1%82%D0%B0", "text": "Българското дружество по гастроентерология (БДГЕ) спечели цели пет научно-практически проекта към Европейското обединение по гастроентерология (UEG). В четири от проектите страната ни е партньор в организирането на водещи научни срещи, а в един от тях България ще участва в написването на първото Европейско практическо ръководство (гайдлайн) за приложение на дихателни тестове в гастроентрологията.   „За първи път в историята си България печели проекти организирани от UEG, което дава невероятна възможност за развитие и международни контакти на българските гастроентеролози. В проектите редица български лекари ще могат да попият безценен международен опит от експерти и ще имат възможността да започнат допълнителни проекти с колеги от чужбина.\", коментира д-р Радислав Наков, член на Управителния съвет на UEG и председател на Асоциацията на младите гастроентеролози в България.   Научните срещи, които ще се организират в партньорство с БДГЕ са в Дубровник, София, Кишинев и Белград, всички през 2020 г. Срещата в Хърватия ще бъде Втория Европейски конгрес за млади гастроентеролози, където се очакват над 600 млади гастроентеролози от цяла Европа. Почетен гост-лектор на събитието ще бъде председателя на БДГЕ – проф. Красимир Антонов, а освен него презентации ще изнесат и редица млади български гастроентеролози.   В Кишинев, Молдова, за първи път в историята на Европейската гастроентерология, по инициатива на България и Румъния, ще се проведе конгрес на тема „Редки болести в гастроентерологията\".   В Белград, български, сръбски и черногорски гастроентеролози ще изготвят обща стратегия за подобряване на проследяването на онкологичните заболявания на храносмилателната система.   През септември 2020г. в София, Европейското дружество на гастроентеролозите от доболничната помощ (ЕSPCG) ще организира специален семинар за български общопрактикуващи лекари с подкрепата на БДГЕ. Целта е българските ОПЛ-та да се запознаят синтезирано с всички важни за тях новости в диагностиката и лечението на храносмилателните заболявания.", "date": "2019.07.13", "title": "България спечели пет европейски проекта в гастроентерологията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397818-%D0%BF%D1%80%D0%BE%D0%BF%D0%B0%D0%B4%D0%BD%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5", "text": "Вчерашното заседание на Коалиционния съвет на \"Обединени патриоти\" се провали заради заетост на лидерите на НФСБ и ВМРО.   Лидерът на ВМРО Красимир Каракачанов отказа заради служебни ангажименти, а председателят на НФСБ Валери Симеонов обясни отсъствието си с командировка в чужбина.   От \"Атака\" съобщиха, че започват всекидневно да внасят искане за свикване на Коалиционния съвет на Патриотите. От партията искат темата на заседанието да бъде отстраняването на Волен Сидеров като председател на парламентарната група на патриотите.   Волен Сидеров настоява да бъде обсъдено нелегитимното, според него, решение, с което той беше свален от поста председател на парламенатрната група на коалицията. Той вече оспори рокадата пред председателя на НС Цвета Караянчева и очаква нейното решение.   От \"Атака\" очакват отговора и на премиера Бойко Борисов за свикване съвета на управляващата коалиция.", "date": "2019.07.13", "title": "Пропадна заседанието на Коалиционния съвет на Патриотите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397819-%D1%81%D1%8A%D0%B4%D1%8A%D1%82-%D0%BE%D1%81%D1%82%D0%B0%D0%B2%D0%B8-%D0%B2-%D0%B0%D1%80%D0%B5%D1%81%D1%82%D0%B0-%D0%BB%D0%B8%D1%85%D0%B2%D0%B0%D1%80%D1%8F,-%D1%81%D0%BF%D0%B5%D1%87%D0%B5%D0%BB%D0%B8%D0%BB-%D0%BC%D0%B8%D0%BB%D0%B8%D0%BE%D0%BD-%D0%BE%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B8", "text": "Владимир Петров, който е обвинен, че е раздал 6 млн. лева заеми, остава в ареста, решиха окръжните съдии в Пловдив. 48-годишният мъж, който бе доведен с белезници в съда, в продължение на 19 години се е занимавал с лихварство, стана ясно по време на мярката за неотклонение.   От негови жилища при претърсвания са иззети много документи, които уличават престъпната му дейност. Сред тях - договори за заеми, които е давал срещу огромна лихва, леки автомобили и документите за тях, които са били оставяни като залог, копия на лични карти, ипотечни договори, чрез които хората са залагали жилищата си.   Жалба срещу Владимир Петров е подала адвокат Мария Делова, която в момента е в ареста по друго обвинение за измами. Заедно с нея е и Крум Стоянов, многократно обвиняван в това, че мами. Той и Делова са се възползвали от услугите, които предлагал лихварят.   Прокурорът по делото Димитър Пенев бе категоричен, че Петров трябва да остане в ареста и изтъкна, че е регистриран на един адрес, живее на друг, а изземванията и претърсванията са били направени и на трети адрес. От въпросните над 6 млн. лв., които Петров е раздавал като заеми срещу лихва, е спечелил над 1 млн. лв. С тях купувал апартаменти в столицата и в Пловдив.", "date": "2019.07.13", "title": "Съдът остави в ареста лихваря, спечелил милион от жертвите си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397820-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B2-%D1%85%D0%BE%D1%82%D0%B5%D0%BB%D0%B0-%D1%81-%D0%B8%D0%B7%D1%80%D0%B8%D1%82%D0%B0%D0%BD%D0%B8%D1%82%D0%B5-%D0%B8%D0%B7%D1%80%D0%B0%D0%B5%D0%BB%D1%86%D0%B8", "text": "Провериха хотела в Слънчев бряг с изритани израелски туристи Резултатите от проверката ще бъдат обявени по-късно, съобщиха от Министерството на туризма.   Министерството на туризма и КЗП са проверили комплекс в к.к. „Слънчев бряг\" по сигнал за забавяне на резервация на туристи. Това съобщиха от пресцентъра на Министерството на туризма по повод медийни публикации за български хотелиер, който напада израелски туристи в к.к. „Слънчев бряг\" заради спор около забавяне на резервация в хотела.   Експерти от Министерството на туризма, заедно със служители на Комисията за защита на потребителите са били на място, за да установят дали е била забавена резервацията.   Полиция отведе хотелиера, ритал израелски туристи в Слънчев бряг. Проверка е направена и по отношение на туроператора, който е имал ангажимент към туристите. Резултатите от проверката ще бъдат обявени по-късно.", "date": "2019.07.13", "title": "Проверка в хотела с изританите израелци"}
{"url": "http://www.classa.bg/%D1%81%D0%B2%D1%8F%D1%82/item/397812-%D0%BD%D0%B0%D1%81%D1%82%D0%BE%D1%8F%D1%89%D0%B8%D1%8F%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B1%D0%B0%D0%BB%D0%BE%D0%BD-%D0%BD%D0%B0-%D1%81%D0%B0%D1%89-%D0%B5-%D0%BF%D0%BE-%D0%BB%D0%BE%D1%88,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D1%80%D0%B5%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BE%D1%82-2008-%D0%B3", "text": "Фактът, че Федералният резерв на САЩ е склонен да намали лихвените проценти, индикира, че американската икономика се опитва да предотврати \"излизането на въздуха от балона на фондовия пазар\", обясни главният изпълнителен директор на инвестиционния консултант Euro Pacific Capital, Питър Шиф. Въпреки че американският президент Доналд Тръмп ежедневно пише, че страната има \"най-силната икономика в историята\", ако главата на Фед, Джером Пауъл, бе съгласен, \"той щеше да повиши лихвите на вместо да ги реже\". Поради това, икономистът декларира, че тази оценка \"дори не се доближава до истината\". Във всеки случай, Шиф смята, че \" Пауъл не разбира сложността на ситуацията и заплашителния балон, в който се намира икономиката на страната, и въпреки че той вярва, че икономиката е добре, тя е в по-лоша форма отколкото преди срива на 2008 г. \" Така че, Питър Шиф прогнозира, че \"САЩ се насочват към рецесия, независимо от това какво прави Федералният резерв със лихвите.\" Този специалист, който вече предрече последната световна икономическа криза, предупреждава, че най-сериозното е, че сривът на сегашния балон ще доведе до стагфлация, която съчетава стагнацията на икономиката с безкрайната инфлация. В този случай обаче вместо стагнация ще има рецесия, която ще бъде съпроводена от темп на инфлация \"много по-висок, отколкото беше последният път, когато имахме стагфлация - през 70-те години\".", "date": "2019.07.13", "title": "\"Настоящият икономически балон на САЩ е по-лош, отколкото преди катастрофата от 2008 г.\""}
{"url": "http://www.classa.bg/%D1%81%D0%B2%D1%8F%D1%82/item/397805-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%BB%D1%83%D1%87%D0%B8-%D0%BF%D1%8A%D1%80%D0%B2%D0%B0-%D0%BF%D1%80%D0%B0%D1%82%D0%BA%D0%B0-%D0%BE%D1%82-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D1%81-400", "text": "Военното министерство на Турция обяви, че първата пратка от руската система за противоракетна отбрана е пристигнала в Турция, което би могло да приближи страната към санкции на САЩ, съобщават световните информационни агенции. Придобиването на руската ПРО система от Турция е източник на напрежение между Турция и съюзниците ѝ от НАТО и най-вече САЩ. От турското военно министерство уточниха, че първата доставка от системата С-400 е пристигнала днес във военновъздушната база \"Мюртед\" близо до столицата Анкара, като изявлението незабавно предизвика отслабването на турската лира срещу долара. Доставката на системата ще продължи и през следващите дни, добавиха от Управлението на турската военна промишленост. \"Доставката на части, принадлежащи на системата, ще продължи и през следващите дни. След като системата е напълно готова, тя ще започне да се използва по начин, определен от съответните власти\", допълниха от управлението. САЩ предупредиха Турция, че ще се сблъска с икономически санкции, ако продължи със закупуването на руската система за противоракетна отбрана. Те също така заплашиха, че на Турция няма да бъде разрешено да участва в програмата за производството на високотехнологичните изтребители F-35. САЩ твърдят, че С-400 не са съвместими с отбранителната мрежа на НАТО и биха могли да компрометират произведените от американския оръжеен гигант Lockheed Martin изтребители F-35, самолет, за произвеждането на който Турция помага и планира да го закупи. При налагането на санкции от страна на САЩ, Турция може да бъде изключена от програмата F-35, което турският президент Реджеп Тайип Ердоган отхвърли. Вашингтон обаче вече започна процеса по отстраняване на Турция от програмата F-35, спирайки обучението на турски пилоти в САЩ за боравене със самолета. Турция отказа да се подчини на натиска на САЩ, като настоява, че изборът на оборудване за закупуване е въпрос на национален суверенитет. Ердоган каза след среща с американския си колега Доналд Тръмп на срещата на Г-20 миналия месец, че САЩ не възнамерявали да налагат санкции срещу Анкара за закупуването на С-400. Тръмп заяви, че Турция не е била третирана справедливо, но не изключи налагането на санкции. Турция отказа да се подчини на натиска на САЩ, настоявайки, че изборът какво оборудване да придобие е въпрос на национален суверенитет. Зенитно-ракетните комплекси С-400 \"Триумф\" са предназначени за унищожаване на самолети, крилати и балистични ракети, в това число със среден обсег на действие, също така може да се използва срещу наземни цели. Обхватът на действие достига 400 км, способна е да унищожава цели на височина до 30 км. Турция се превърна в третата (след Беларус и Китай) страна, където Москва доставя С-400. Скоро Индия трябва да се присъедини към тях.", "date": "2019.07.13", "title": "Турция получи първа пратка от системата С-400"}
{"url": "http://www.classa.bg/%D1%81%D0%B2%D1%8F%D1%82/item/397806-%D0%B7%D0%B0%D1%81%D0%BD%D0%B5%D1%85%D0%B0-%D0%BD%D0%B0%D0%B9-%D1%81%D0%B5%D0%BA%D1%80%D0%B5%D1%82%D0%BD%D0%B8%D1%8F-%D0%B1%D0%BE%D0%B5%D0%BD-%D0%BA%D0%B0%D1%82%D0%B5%D1%80-%D0%BD%D0%B0-%D1%81%D0%B0%D1%89", "text": "В Twitter се появиха снимки на нов американски боен катер, проектиран по технологията \"Стелт\".   M80 Stiletto е заснет по време на изпитания в залива Чезапийк край град Вирджиния Бийч на брега на Атлантическия океан.   Засякоха щатския катер на бъдещето - \"Кинжалът\", както се превежда \"stiletto\" от английски, представлява уникален пентамаран с корпус от въглеродни нишки.   Катерът може да превозва до 37 тона товари и да изминава до 926 км без презареждане. Основното предназначение на M80 е изпълнение на бойни задачи в крайбрежните зони и плитки води. Благодарение на специалната конструкция тип M-Hull, Stiletto оставя много по-малка следа, което допълнително намалява видимостта от въздуха.", "date": "2019.07.13", "title": "Заснеха най-секретния боен катер на САЩ"}
{"url": "http://www.classa.bg/%D1%81%D0%B2%D1%8F%D1%82/item/397807-%D0%BD%D0%BE%D0%B2%D0%B8%D1%8F%D1%82-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%B5%D0%BD-%D0%B2%D0%B8%D1%80%D1%83%D1%81-agent-smith-%D0%B5-%D0%B7%D0%B0%D1%80%D0%B0%D0%B7%D0%B8%D0%BB-25-%D0%BC%D0%B8%D0%BB%D0%B8%D0%BE%D0%BD%D0%B0-android-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0", "text": "Израелската компания за киберсигурност Check Point нарече на името на злодея от трилогията „Матрицата\", Агент Смит, появилият се нов вирус, замаскиран като свързано с Google приложение, който е заразил поне 25 милиона мобилни устройства. Тази злонамерена програма се възползва от слабостите на операционната система Android, за да замени без потребителите да осъзнаят инсталираните приложения, с цел да показват измамни реклами, за да получат икономически ползи. Този „зловреден софтуер\" обаче може да се използва за извършване на по-натрапчиви задачи, като например кражба на банкова информация. Всъщност, способността му да скрие иконата си и да замени някое от популярните приложения, предлага безкрайни възможности да навреди. Повече от 50% от жертвите са били в Индия, където тази епидемия е засегнала около 15 милиона устройства. Други страни със значителни инфекции са САЩ, където са регистрирани над 300 000 случая, а в Обединеното кралство - 137 000. Агент Смит се разпространи в магазина за приложения на 9Apps, собственост на китайската компания Alibaba и се фокусира предимно върху Индия, Индонезия и страни, където преобладава арабският език, въпреки че прониква успешно в страни като Саудитска Арабия, САЩ и Обединеното кралство. Екипът на Check Point също така намери 11 заразени приложения в Google Play, които още не бяха активирали този вирус и бяха премахнати почти веднага. Когато потребителят изтегли приложение на снимки, игри или приложения за възрастни, Agent Smith е инсталиран като камуфлиран инструмент за актуализиране на Google. След това той заменя приложения като услугата за съобщения WhatsApp или браузъра Opera, които при отваряне показват неочаквано реклами. Така разработчиците на вируса печелят от всяко кликване върху тези реклами, което не представлява пряк риск за потребителя. Когато човек получи реклами след отваряне на WhatsApp или друго приложение на устройството си, най-вероятно е те са заразени с вирус, обясни ръководителят на кибер-анализа и отговора на Check Point, Aviran Hazum, на списание Forbes. Ако случаят е такъв, трябва да въведете настройките на Android, да отворите списъка с информация за приложенията, да потърсите подозрителни имена като „Актуализатор на Google, Google Актуализация за U или com.google.vending\" и да деинсталирате тези „приложения\".   Експерти в областта също препоръчват на потребителите на Android да избягват изтеглянето на съдържание от неофициални магазини за приложения, тъй като това е най-често срещаният начин, по който компютърните вируси и злонамерени приложения се разпространяват.", "date": "2019.07.13", "title": "Новият компютърен вирус Agent Smith е заразил 25 милиона Android устройства"}
{"url": "http://www.classa.bg/%D1%81%D0%B2%D1%8F%D1%82/item/397808-huawei-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BF%D1%8A%D1%80%D0%B2%D0%B8%D1%8F-%D1%81%D0%BC%D0%B0%D1%80%D1%82%D1%84%D0%BE%D0%BD-%D0%BF%D0%BE%D0%B4%D0%B4%D1%8A%D1%80%D0%B6%D0%B0%D1%89-5g", "text": "Китайският технологичен гигант Huawei представи в четвъртък своя първи смартфон с 5G мрежова поддръжка, съобщава китайската информационна агенция Xinhua. Представянето на революционното устройство, наречено Huawei Mate 20 X, беше извършено в търговски център в провинция Фарвания, в Кувейт. Новият смартфон включва процесор HiSilicon Kirin 980, 5G модем, наречен Balong 5000, 6 GB RAM, 256 GB памет и слот за карти с допълнителна памет. Той има 7.2-инчов екран с AMOLED технология, и разполага четири камери: предна с 24 мегапиксела и три задни, които предлагат резолюция до 40 мегапиксела. В допълнение, Huawei Mate 20 X, който ще струва около 1000 долара, има капацитет на батерията от 4,200 mAh и поддръжка на безжично зареждане.", "date": "2019.07.13", "title": "Huawei представи първия смартфон поддържащ 5G"}
{"url": "http://www.classa.bg/%D1%81%D0%B2%D1%8F%D1%82/item/397809-%D0%BC%D0%B0%D0%B4%D1%83%D1%80%D0%BE-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-%D0%B2-%D0%B1%D0%B0%D1%80%D0%B1%D0%B0%D0%B4%D0%BE%D1%81-%D0%BF%D0%BE%D0%B5%D1%85%D0%BC%D0%B5-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82-%D0%B4%D0%B0-%D0%BF%D0%B0%D0%B7%D0%B8%D0%BC-%D0%BD%D0%B0%D1%88%D0%B0%D1%82%D0%B0-%D0%B2%D0%BE%D0%BB%D1%8F-%D0%B7%D0%B0-%D0%BC%D0%B8%D1%80", "text": "Президентът на Венецуела Николас Мадуро потвърди, че по време на новия кръг от преговори с венецуелската опозиция в Барбадос, в които посредник е Норвегия, е проявен \"ангажимент да пазим нашата воля за мир\". \"В понеделник, вторник и сряда изминаха три интензивни дни на работа, в които се заехме с шестте точки, които бяха договорени с правителството на Норвегия и опозицията\", заяви президентът. От своя страна норвежкото външно министерство заяви в изявление, че правителството и опозицията са се договорили да създадат постоянна работна група \"за постигане на съгласувано решение и в рамките на възможностите, предлагани от Конституцията\". В изявлението се уточнява, че се очаква страните да „проведат консултации за ускоряване на преговорите\", без да уточняват датите за по-нататъшни преговори. В същото време Норвегия призовава всички участници да „проявят максимална предпазливост в своите коментари и изявления относно процеса\". Първото сближаване между представителите на депутата Хуан Гуайдо, настоящ лидер на венецуелската опозиция, и лидерите на правителството, се състоя тайно в средата на май. В края на същия месец имаше втори кръг от преговори. След това Мадуро подчерта, че в кръга от диалог, проведен в Норвегия, между делегатите на правителството и опозицията се напредва по \"положителен начин по пътя на мира\". Междувременно Норвегия, която потвърди посредничеството си, заяви в изявление, че страните са показали \"желание за напредък в търсенето на договорено и конституционно решение за страната, което включва политически, икономически и изборни въпроси\".", "date": "2019.07.13", "title": "Мадуро за диалога в Барбадос: \"Поехме ангажимент да пазим нашата воля за мир\""}
{"url": "http://www.classa.bg/%D1%81%D0%B2%D1%8F%D1%82/item/397810-%D0%BA%D0%B0%D0%BA-%D0%BF%D0%B5%D0%BA%D0%B8%D0%BD-%D0%BF%D0%B5%D1%87%D0%B5%D0%BB%D0%B8-%D1%82%D0%B8%D1%85%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "\"Тиха война\". Така някои анализатори наричат политиките, разработени от Пекин в Южнокитайско море, където азиатският гигант разгърна 300 кораба, с които контролира риболова в зоната, претендирана от няколко страни, публикува Bloomberg. Благодарение на това присъствие рибарите от съседните нации биват арестувани и принудени да изоставят товара си, според вестника. \"Те казаха: Това са води на Китай. Не ви е позволено да ловите риба тук, ако продължите да го правите, мрежите ви ще бъдат прерязани, лодката ще бъде отведена в Китай и ще бъдете наказани\". Това каза пред уебсайта виетнамският риболовен капитан Тран Ван Нхан. който бе заловен миналия месец от китайски служители. Нхан казва, че екипажът му е изгубил повече от два тона сушени калмари, оценени на около 10 000 долара, което е около четири пъти повече от средния годишен доход във Виетнам. Оттогава той не иска да се връща в тези води. Тази ситуация, според портала, се повтаря в регион, където се осъществява търговски обмен за три милиарда долара годишно. Ето защо, за да се контролира районът, от съществено значение е да се увеличи силата на крайбрежната охрана, нещо, в което Китай също пое водещата роля през последните години. \"Може да се нарече мълчалива война\", казва Льо Хонг Хип, изследовател от Сингапур. Въпреки това, други страни, които се конкурират за района, като Малайзия, Виетнам или Индонезия, също са предприели действия срещу рибари, включително китайски, и дори има иззети и унищожени лодки. \"Нараства признаването от страна на регионалните правителства на необходимостта от увеличаване на усилията за запазване на техните морски права и интереси\", казва Колин Ко Сви Леан, изследовател в Училището за международни изследвания С. Раджаратнам в Сингапур. Критиките на китайските действия в това море се повтарят все повече и повече от властите на страните от региона. Една от тях е Филипините, чийто противоречив президент Родриго Дутерте е заплашил с възможна война: \"Това не е предупреждение, просто съвет към моите приятели, тъй като сме приятели с Китай. Просто искам Китай да се сбогува с [остров] Титу, защото там имам моите войници \", каза той през април, като в същото време призова САЩ да се изправят срещу Пекин. \"Правилно ли е Китай да се обяви да собственик на океана?\", попита той през юни и добави: \"Кажете ми сега и аз също ще заявя моя океан.\"   Междувременно Индонезия потвърди намерението си да създаде съоръжения за складиране на северозападния бряг на остров Борнео, а за да се противопостави на бракониерството, унищожава заловените лодки в свои води, много от които са с китайски произход. В отговор правителството на Си Дзинпин отхвърли критиките и заплахите. Говорителят на китайското външно министерство Генг Шуан заяви, че инцидентите могат да бъдат решени \"въз основа на принципа на взаимния ангажимент и приятелските консултации\", като същевременно отбелязва, че те не смятат, че определени събития могат да засегнат \"общото положение на двустранните отношения.", "date": "2019.07.13", "title": "Как Пекин печели \"тихата война\" за Южнокитайско море"}
{"url": "http://www.classa.bg/%D1%81%D0%B2%D1%8F%D1%82/item/397811-%D1%80%D1%83%D1%81%D0%B8%D1%8F-%D0%B8-%D0%B1%D0%BE%D0%BB%D0%B8%D0%B2%D0%B8%D1%8F-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%82-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D1%8F%D0%B4%D1%80%D0%B5%D0%BD%D0%B8-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F", "text": "Президентите на Русия и Боливия се срещнаха в четвъртък в Москва, за да обсъдят въпроси на двустранното сътрудничество и да обменят мнения по важни международни и регионални въпроси. Москва и Ла Пас завършват изграждането на център за ядрени изследвания в латиноамериканската страна, подчерта руският президент Владимир Путин на пресконференция след срещата си с боливийския си колега Ево Моралес. Според руския президент това е \"уникален проект\". Ядреният реактор ще бъде разположен на височина около 4000 метра над морското равнище. \"Центърът ще посвети усилията си на изследвания в областта на мирното използване на ядрената енергия и неговите приложения ще обхванат различни сектори на промишлеността, геологията, медицината и селското стопанство\", обясни Путин. \"Все още няма подобен опит в световната практика\", добави руският президент. Очаква се този център за ядрени изследвания да започне да функционира през 2021 г., според изпълнителния генерален директор на Боливийската агенция за ядрена енергия, Хортензия Хименес. На свой ред Ево Моралес изрази надежда, че руският му колега може да посети Боливия и да участва в церемонията по откриването на инсталацията. Също така руският президент подчерта сътрудничеството между двете страни в енергийния сектор и посочи, че руската компания \"Газпром\" е инвестирала 500 млн. долара в различни проекти в Боливия. През 2016 г. правителствата на Русия и Боливия подписаха споразумение за сътрудничество в ядрената област за мирни цели. Руската корпорация \"Росатом\" участва в изграждането на Центъра за изследвания и развитие на ядрените технологии в боливийския град Ел Алто. Путин подчерта, че сътрудничеството в областта на селското стопанство е един от най-обещаващите приоритети в руско-боливийските отношения. В тази връзка той изрази надежда, че в близко бъдеще ще започне доставката на хранителни продукти от Боливия в Русия, включително говеждо месо. Сред другите съвместни проекти президентът подчерта участието на руски компании в изследването на боливийските литиеви находища, разширяването на летището в Санта Круз и изграждането на Централния между-океански железопътен коридор. Що се отнася до ситуацията във Венецуела, Путин заяви, че Русия и Боливия са съгласни, че чуждестранната намеса във вътрешните работи на боливарската страна е неприемлива. Той изрази и надежда, че преговорите между венецуелското правителство и опозицията ще бъдат плодотворни.", "date": "2019.07.13", "title": "Русия и Боливия изграждат център за ядрени изследвания"}
{"url": "http://www.classa.bg/%D1%81%D0%B2%D1%8F%D1%82/item/397802-%D1%89%D0%B5-%D0%B7%D0%B0%D1%81%D1%82%D0%B0%D0%BD%D0%B0%D1%82-%D0%BB%D0%B8-%D1%81-400-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B0%D1%89", "text": "Спорът между съюзниците в НАТО Турция и САЩ би могъл да стигне до кулминация във връзка с доставката на модерна руска ракетна отбранителна система в Анкара. САЩ заплашиха със санкции във връзка с купуването на отбранителната система С-400. Спорът между САЩ и Турция във връзка със закупуването от Анкара на руска ракетна система земя-въздух С-400 ескалира. Вашингтон е строго против сделката, посочвайки, че съюзничка от НАТО не може да придобива такава техника от противник. Турция заяви, че доставката е в ход. Въпрос: Какво е С-400? Отговор: С-400 е мобилна система за противовъздушна отбрана, която може да сваля самолети и ракети. Руската армия я използва от 2007 г. Тя изстрелва ракети, които могат да унищожат цели на по-голямо разстояние и височина отколкото американската система Пейтриът, според руски източници и индустриални списания като Defence IQ. В добавка С-400 са на значително по-ниска цена от Пейтриът. Според руски източници Турция се очаква да получи четири комплекса на обща цена 2,5 милиарда долара. Една част се състои от 12 пускови платформи с четири ракети всяка. Въпрос: Защо Турция иска да купи С-400? Отговор: Турция заявява, че спешно трябва да подобри способностите си за въздушна отбрана, като се позовава на нарастващите заплахи за регионалната сигурност, особено от съседна Сирия. През 2016 г. Германия и Холандия, наред с други, изтеглиха своите батареи Пейтриът от Турция в момент на политически разрив. В момента италиански SAMP/T системи за противовъздушна отбрана и испански батареи Пейтриът са разположени на турската граница със Сирия. Турция твърди, че те могат да защитят само 30 процента от въздушното й пространство . Анкара се сближи с Москва през последните две години, като задълбочи партньорството относно Сирия и стартира енергийни проекти като газопровод и атомна централа. Турция и САЩ имат разногласия в политиката си във връзка със Сирия, наред с други въпроси. Двете страни си наложиха санкции една на друга, заради задържането на американски пастор, които по-късно бяха отменени, но американските санкции нанесоха значителни щети на турската икономика. Въпрос: Какви действия могат да предприемат САЩ във връзка с купуването на С-400? Отговор: Вашингтон вече предупреди Анкара за предстоящо изключване от програмата за създаване на изтребители от пето поколение Ф-35, ако даде ход на сделката с Русия. Турция участва в производството на Ф-35 и вече е платила на САЩ за доставки. Анкара очаква да получи над 100 изтребителя Ф-35. В началото на юни Пентагонът информира Турция, че турският персонал, обучаван за работа с изтребителите Ф-35, ще трябва да напусне САЩ до 31 юли. Покупката на С-400 може да задейства и санкции съгласно закона „за противодействие на противниците на Америка чрез санкции“ (CAATSA), който визира военни сделки с Русия. Санкциите включват забрани на сделки с недвижимо имущество, ограничения на лицензи за износ и визови ограничения. Американският президент Доналд Тръмп има правомощия да не наложи санкции, но не е ясно дали ще го направи. Говорителка на Държавния департамент на САЩ заяви на 4 юли, че сделката ще има „много реални и негативни“ последици за Турция. Въпрос: Оправдани ли са опасенията на САЩ? Отговор: Американското правителство се опасява, че технологията на Ф-35 може да бъде компрометирана, ако Русия получи достъп до нея чрез системата, инсталирана в Турция. Наред с това съществуват опасения, че „силно свързаните в мрежа компютри на С-400 може да осигурят достъп на руската армия през задната врата“, писа военният експерт Себастиен Роблин през 2018 г. в статия за сп. „Нешънъл интерест“. Турция опита да разсее тези опасения. Министърът на външните работи Мевлют Чавушоглу заяви на 4 юли, че С-400 ще бъдат активирани само при извънредна ситуация и няма да бъдат интегрирани в системите на НАТО за въздушна отбрана. Принципно всяка страна от НАТО може да решава сама за себе си какво оборудване да купува. Въпреки това генералният секретар на НАТО Йенс Столтенберг многократно е изразявал опасения от потенциални американски санкции срещу Турция.    ", "date": "2019.07.13", "title": "Ще застанат ли С-400 между Турция и САЩ?"}
{"url": "http://www.classa.bg/%D1%81%D0%B2%D1%8F%D1%82/item/397803-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D0%BD%D0%B5-%D0%B8%D1%81%D0%BA%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%B5%D0%BA", "text": "Раздор в коалицията на Меркел: германските социалдемократи в ЕП не харесват Урсула фон дер Лайен за председателския пост в ЕК. Но и други не одобряват германската кандидатка, а изборът ѝ е повече от несигурен.           Междувременно в спора се включи и Ангела Меркел. Дори и да не одобряват номинацията на Урсула фон дер Лайен за председателския пост в ЕК, кандидатката заслужава разумен подход, заяви германската канцлерка. Тя допълни, че това усложнява допълнително отношенията в управляващата в Берлин коалиция.  Да припомним, че именно споровете в нейното правителство по този въпрос накараха канцлерката Меркел да се въздържи при гласуването на номинацията на Фон дер Лайен на  .  Кампанията срещу Фон дер Лайен Най-острите критики срещу Урсула фон дер Лайен идват тъкмо от коалиционния партньор в правителството на Меркел - германските социалдемократи в ЕП. ДПА разполага с документ за вътрешно ползване от социалдемократите, разпространен преди изслушването на кандидатката в сряда в тяхната фракция в ЕП. Документът е озаглавен: \"Защо Урсула фон дер Лайен е неудовлетворителен и неподходящ кандидат\".     В информацията отново се претопля историята с обвинения в плагиатство в дисертацията на министърката. През 2016 г. обвинението беше отхвърлено от експертна комисия, а Фон дер Лайен запази докторската си титла. Според групата на германските социалдемократи в ЕП, въпросната вътрешна информация не е нищо повече от сводка с цитати в медиите, съставена за колеги, които искат да знаят повече за кандидатката. Резултатът от сводката би могъл да носи заглавието: \"Всичко лошо, което винаги сте искали да знаете за Урсула фон дер Лайен\". Освен това германската министърка е описана като кандидатка на  , който на срещата на върха се е похвалил с номинацията - което обаче не означава, че това е негова заслуга. Предложението да бъде номинирана Фон дер Лайен беше направено всъщност от френския президент Макрон, след което беше гласувано и прието от правителствените ръководители.  Обединената левица в ЕП реши след изслушването, че няма да подкрепи германската кандидатка. Неприемливи за групата на левите депутати са позициите на Фон дер Лайен за \"неолибералната\" икономическа и социална политика и европейската отбранителна политика. Това ще бъде продължение на Комисията такава, каквато беше при Юнкер, твърдят левите. Но на техните 41 гласа кандидатката и без друго не е разчитала. Категорично отхвърлят Фон дер Лайен обаче и Зелените, които, след изслушването в сряда, дадоха на кандидатката още по-лоша оценка от преди. По въпроси като защитата на климата, например, кандидатката се била представила лошо. И на 74-те гласа на Зелените Фон дер Лайен очевидно няма да може да разчита.  Гласуването в ЕП трябва да се проведе идния вторник. За да бъде одобрена на поста, Урсула фон дер Лайен трябва да получи най-малко 376 гласа. Освен в своята Европейска народна партия (ЕНП), германката има заклети противници и във всички останали проевропейски групи: при социалдемократите срещу нея са германците, британците, холандците и други депутати; в групата на либералите тя би могла да разчита на една трета от всичките 108 техни гласа; а в национално-консервативния блок може би ще я подкрепят половината от всичките негови 60 депутати. В този блок е и Полша, която е гневна, защото другите големи партии попречиха на бившата министър-председателка Беата Шидло да заеме председателския пост в Комисията.     В крайна сметка   може да получи съвсем малко повече от необходимите 376 гласа - или пък да не успее да събере мнозинство. Гласуването е тайно и не можем да предвидим какво ще решат в последна сметка депутатите. Не е ясно също какъв ще бъде вотът на десните популисти. Ако Фон дер Лайен успее да спечели гласуването с техните гласове, това няма да е добре за самата нея.   Шанс за Кристалина Георгиева? Какво ще се стане, ако Урсула фон дер Лайен се провали? Европейските лидери вероятно ще излязат с предложение за единственото възможно, и веднъж вече спрягано в надпреварата, име на кандидат от средите на ЕНП - това на бившата българска еврокомисарка Кристалина Георгиева, която сега работи в Световната банка във Вашингтон. А това би била една много съмнителна политическа победа за германските социалдемократи.  ", "date": "2019.07.13", "title": "Кой и защо не иска Фон дер Лайен начело на ЕК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397804-%D0%BA%D0%BE%D0%BB%D0%BA%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D1%89%D0%B5-%D0%B2%D0%B7%D0%B8%D0%BC%D0%B0%D1%82-%D0%BF%D0%B5%D0%BD%D1%81%D0%B8%D1%8F-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F,-%D0%B8%D1%81%D0%BF%D0%B0%D0%BD%D0%B8%D1%8F,-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Колко българи се осигуряват за пенсия в Германия, Испания и Великобритания – трите най-привлекателни за българския емигрант страни? И колко въобще са българите там? Емилия Милчева представя много любопитни нови данни:       Повече от половин милион българи в активна възраст - близо 510 000, се осигуряват за пенсия в Германия, Испания и Великобритания. Това са три от страните в ЕС с най-голям приток на български емигранти. А този половин милион е една шеста от всички трудещи се в България, чиито осигуровки не успяват да покрият пенсиите на българските пенсионери. Затова и бюджетът редовно дотира системата с по няколко милиарда годишно. За 2019 година дефицитът на Националния осигурителен институт за пенсиите е 3.7 милиарда лева. Ако можем да съдим за любимите цели на българина по броя на емигрантите, то тогава Германия в момента е номер едно: защото, според статистиката, през последните години броят на българите във Федералната република непрекъснато расте.  По данни, предоставени от Министерството на труда и социалната политика, след присъединяването на България към ЕС през 2007 година и особено след отпадането на ограниченията за заетост за български работници в Германия през 2014, броят на българските граждани във ФРГ се е увеличил многократно. Българите в Германия Към 31 декември 2018 регистрираните в Германия български граждани са 337 015 (или 2.9% от населението на страната), като в периода 2011 - 2018 броят им се е увеличил 3,6 пъти, сочат данните на Федералната статистическа служба. Социалните експерти смятат, че нарастването им се дължи основно на новата имиграция от България и в значително по-малка степен на повторна имиграция или на новородени на територията на ФРГ българчета. Само за година броят на българите в страната се е увеличил с 26 600. Най-много са новодошлите българи в района на Франкфурт - по данни на българското консулство там броят им през 2018 е нараснал с 11,8% спрямо 2017. За същия период в района на Мюнхен е отчетено покачване с 9,4%. По численост българите (без придобилите германско гражданство) са на шесто място от всички пребиваващи граждани на ЕС в Германия: след Полша, Румъния, Италия, Хърватия и Гърция. И на девето място в общата класация, в която фигурират и гражданите на страни от цял свят. Статистиката обаче показва не само ръст на придошлите, но и на допринасящите в германската социална система. Ако през 2013 година, съгласно информация на Федералната агенция по заетостта, броят на осигуряващите се българи в Германия е бил 33 569, в края на декември 2018 той е близо четири пъти по-голям - 135 228, или малко над 40% от регистрираните.  Българите в Испания Още по-голям е делът на българските емигранти с осигуровки в Испания. Данните показват траен, макар и по-малък ръст. Ако през януари 2012 година осигуровки за пенсии в Испания са внасяли 51 905 души, през януари 2017 те наброяват 52 824, а към края на януари 2019 те са вече 58 486, което е близо 50% от регистрираните в Испания български граждани. Към 1 януари 2018 общият брой на мигрантите с български паспорт е бил 124 404. Значително по-голямо българско присъствие отчита Обсерваторията за миграция към испанското Министерство на труда, миграцията и социалното осигуряване. Според техните данни регистрираните в Испания българи към 31 декември 2018 са 195 950. Четири години по-рано са били 185 251. Средната възраст на българския имигрант в Испания е 39.7 години. Българите, живеещи и работещи в Испания, не бързат да се връщат. Наблюдения на социалните аташета отчитат интерес към завръщане главно сред тези, на които им предстои пенсиониране по испанското законодателство. Причината: с испанската си пенсия в България те ще имат по-добър стандарт на живот, отколкото в Испания. Българите във Великобритания Брекзит вече оказва влияние върху имиграционния поток в Обединеното кралство. Имиграцията с цел заетост остава все така водеща причина, но от септември 2016 (два месеца след референдума, на който британците гласуваха за излизане от ЕС) тя продължава да бележи спад. По данни на Департамента по заетостта и пенсиите, в периода 1 април 2018 - 31 март 2019 на български граждани са издадени близо 34 000 осигурителни номера, като общият им брой достига 316 000.  Зад тези числа се крие съдбата на българина, видял се принуден да напусне страната си - заради ниско заплащане, некоректни работодатели, лоша здравна система, корупция или несправедливо правосъдие. Всички тези причини могат да се обобщят така: липса на перспектива в България. Нито санирането, нито магистралите, нито прокламираната стабилност могат да убедят хората да останат.   *****    ", "date": "2019.07.13", "title": "Колко българи ще взимат пенсия от Германия, Испания, Великобритания?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397799-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D1%8E%D0%BB%D0%B8", "text": "ОВЕН ( 21 март - 20 април ) Не е препоръчително да изследвате под микроскоп, недостатъците на хората наоколо. Вие също сте далеч от съвършенство, така че бъдете по-честни в това отношение. Това което ви пречи да работите, днес ще ви бъде от помощ. Изненадващо, дори рутинните задачи ще способстват за подобряване на финансовата ситуация. Бъдете внимателни, по време на път. ТЕЛЕЦ ( 21 април - 21 май )  Днес във всичко, ще ви помагат приятелите. Някои от тях, може да ви дадат алтернативни идеи за финансовите проблеми. В личната сфера, не всичко ще е гладко, но ако сте по-отстъпчиви и безкористни, всичко ще е наред. В семейния живот не търсете виновни, помислете може би вие създавате сами проблемите. БЛИЗНАЦИ ( 22 май - 21 Юни ) Днес трябва задължително да изпълните всичко, което сте обещали. Особено ако се отнася за децата или близките. Отложете временно работата и новите проекти и се заемете с разрешаването на конфликтите. Ако сте притеснени за нещо, от гледна точка на здравето, тогава не трябва да отлагате посещението при лекар. Възможни са сериозни усложнения.   РАК ( 22 юни - 23 юли ) Прекрасен ден, за да внесете красота в ежедневието и да се погрижите за здравето. Ако не сте обременени с работа, тогава може да посетите козметик, да си направите прическа или масаж. Опитайте се, да не бъдете прекалено активни в личния си живот. Не променяйте нищо, само ще си загубите времето. Пътуванията, ще бъдат успешни. ЛЪВ ( 24 юли - 23 август ) Трябва да бъдете по-активни в общуването с противоположния пол. Това ще помогне драстично да промените личния си живот и да започнете бурен роман. Семейните трябва да бъдат изключително внимателни, в изказванията си по-адрес на близките. Не е изключено, в пристъп на гняв и недоволство, да кажете такива неща, за които да съжалявате по-късно. ДЕВА ( 24-ти август - 23 септември ) Очаква ви ден на успешни открития и изключителни постижения. Сега не е време за почивка, така че работете и не се отпускайте. Ако в сферата на любовта, сте успели да се сбогувате с илюзиите, тогава ще бъдете наистина щастливи. За съжаление, нищо положително не може да се каже за финансовото ви състояние, прекалено сте разточителни. ВЕЗНИ( 24 септември - 23 октомври) Трябва да започнете да реализирате, дългогодишните си планове. Дори да са стари и неактуални, въпреки това се заемете с тях. В личния живот, мислите, че всичко върви добре. Всъщност, връзката с любимия е твърде напрегната. Време е да проведете един с друг, откровен разговор. Вечерта чакайте, приятна изненада от роднини. СКОРПИОН ( 24 октомври - 22 Ноември ) Външните обстоятелства, ще ви принудят да се отклоните от предвидения път. Дори ако сте ужасно уморени от притеснения и проблеми, ще трябва да ги решите сами. Амбициозните планове в семейния живот, лесно може да поставите върху раменете на други хора. Ако продължавате да действате необмислено, в отговор ще получите не похвали, а обвинения и упреци.   СТРЕЛЕЦ ( 23 Ноември - 21 Декември ) Очаква ви ден на такива огромни възможности, че лесно ще забравите за дребните неща и по-уверено ще погледнете на живота. Възможна е рязка смяна на местожителството или нова работа. Най-важното е да бъдете по-настоятелни и да не показвате публично слабостите си. Приятна изненада чакайте от избраника, която ще ви донесе много емоции и радост. КОЗИРОГ (22 Декември - 20 януари ) Днес ще бъдете недоволни от всичко, което се случва наоколо. Дори приятните малки неща няма да ви развеселят и всичко ще е толкова тъжно и скучно. Приятелите и роднините, няма да ви познаят. Във финансовата сфера трябва повече да се довериявате на себе си, а не на бизнес партньорите. Вечерта се откажете, от мазни и солени храни .  ВОДОЛЕЙ ( 21 януари -  19  февруари ) Очаква ви радостен ден, но само ако ехото от миналото не предизвиква мрачно настроение. Опитайте се да бъдете по-реалистични и не се занимавайте с неща, които не може да промените. Промяната на ситуацията ще бъде от полза, особено на работното място. Не пречи да се отървете от това, което ви пречи да живеете пълноценно и да общувате с хората.   РИБИ ( 20 февруари - 20 март ) Трябва да се съсредоточите върху действията си, а не върху думите, които казвате по адрес на приятели и роднини. Ако сте наранили някого, помолете за прошка. Днес е труден ден в емоционален план, не влизайте в конфликти. От смели решения ще се нуждаете в бизнеса. Ако трябва да инвестирате, не бъдете стиснати в това отношение.", "date": "2019.07.13", "title": "Дневен хороскоп 13 юли"}
{"url": "http://www.classa.bg/%D1%81%D0%B2%D1%8F%D1%82/item/397800-%D0%B2-%D0%B8%D1%82%D0%B0%D0%BB%D0%B8%D1%8F-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0-%D0%BF%D0%B0%D1%80%D1%82%D0%B8%D1%8F-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BE%D1%82-%D1%80%D1%83%D1%81%D0%B8%D1%8F", "text": "Прокуратурата в Италия започна разследване за незаконно финансиране от страна на Русия на една от управляващите партии – крайнодясната „Лига“, оглавявана от вътрешния министър Матео Салвини, съобщи ДПА. В сряда в американското издание “Buzzfeed” беше публикувана информация за Джанлука Савоини, който е бивш говорител на партия „Лига“ и приближен до Салвини. Твърди се, че той е провел разговор с руски бизнесмен за потенциална петролна сделка, средствата от която да бъдат получени от крайнодясната партия. От американската медия дори разпространиха стенограма на разговора, проведен през октомври миналата година. В него се обсъжда сума от 65 млн. долара, които партията трябва да получи. Подобна публикация излезе и в италианския седмичник „Еспресо“ още през февруари и остава неясно заради коя от двете прокуратурата е започнала разследването, отбелязват от ДПА. Савоини сам потвърди пред медиите в Италия, че такава среща се е провеждала, но отрече да е извършил нещо нередно. Той твърди, че „Лига“ не е получавала руско финансиране. От своя страна Салвини също категорично отрече публикациите да са истина и дори заяви, че е готов да заведе дела за клевета. „Завеждал съм дела в миналото, ще го направя и днес, утре и вдругиден: никога не съм вземал една рубла, евро, долар, нито литър водка като финансиране от Русия“, каза той. Вътрешният министър, който се смята за силната фигура в коалиционното правителство в Италия, често е обвиняван от опозицията в страната си, както и от политици от други държави в поддържани на близки връзки с Русия и в частност президента Владимир Путин. Проблемите с финансирането на „Лига“ също не са ново явление. Преди година партията бе осъдена да върне в държавния бюджет близо 49 млн. евро субсидия, който са били откраднати от предишния и председател Умберто Боси.    ", "date": "2019.07.13", "title": "В Италия разследват управляваща партия за финансиране от Русия"}
{"url": "http://www.classa.bg/%D1%81%D0%B2%D1%8F%D1%82/item/397801-%D1%82%D1%80%D0%B5%D0%BF%D0%B5%D1%80%D0%B5%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%BF%D0%BE%D0%B4%D1%85%D1%80%D0%B0%D0%BD%D0%B2%D0%B0-%D0%B4%D0%B5%D0%B1%D0%B0%D1%82%D0%B8-%D0%B7%D0%B0-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Пристъпите на треперене на германския канцлер Ангела Меркел по време на публични прояви разпалват дебат сред някои от нейните християндемократи дали тя трябва да предаде властта на своето протеже по-скоро от планираното през 2021 г., казват високопоставени партийни източници. Шейсет и четири годишната Меркел получи трети пристъп на треперене в рамките на три седмици. Това стана в сряда на церемония по посрещането на финландския премиер. Нарушавайки протокола, канцлерката предпочете да седи, вместо да стои изправена на подобна церемония по посрещането на датската премиерка в Берлин вчера. Меркел не показа признаци на тремор на събитието вчера и се усмихваше широко. По-късно тя увери, че е добре със здравето, но отказа да навлезе в подробности. „Давам си сметка за отговорността, свързана с моя пост“, каза Меркел, когато бе запитана за здравословното й състояние на пресконференция след срещата с датската премиерка Мете Фредериксен. „Що се касае до здравето ми, правя каквото е подходящо…Грижа се за здравето си“, каза тя. Въпреки че Меркел още в сряда увери, че е „добре“, безпокойството за нейното здраве подхранва дискусията в Християндемократическия съюз кога да предаде властта на протежето си Анегрет Крамп-Каренбауер. Меркел, която е канцлер от 2005 г., каза, че няма да се кандидатира на изборите след края на настоящия парламентарен мандат, който се пада през 2021 г. През декември тя отстъпи председателския пост на ХДС на Крамп-Каренбауер – стъпка, която бе широко възприета като началото на предаването на властта. „Треморите подхранват вътрешния дебат в ХДС дали договореният между Меркел и Крамп-Каренбауер график, който предвижда да не се сменя ръководството до 2021 г., може да бъде спазен“, казва член на изпълнителното бюро на ХДС. Дебатите се подклаждат от поддръжници на Крамп-Каренбауер, които смятат, че председателския пост на съюза не е достатъчна платформа за нея. Популярността на Крамп-Каренбауер, която допусна поредица от гафове, откакто пое ръководния партиен пост, през последните седмици намалява. „Това не е само заради грешките, а по-скоро защото лидерката на ХДС в действителност няма поле за изява“, казва висш партиен представител. Но все пак източници от консервативния лагер на Меркел казват, че нито тя, нито Крамп-Каренбауер искат да променят графика, според който Меркел ще остане канцлер до 2021 г. Ако Меркел трябва да се оттегли по-рано, това ще предизвика вероятно нови избори. Единствената реална заплаха за предаването на властта през 2021 г. е възможността коалиционният партньор на ХДС – Германската социалдемократическа партия, да напусне алианса след изборите през есента в три източни провинции, в които се очертава тя да понесе загуби, казват консервативни източници. Меркел, която в миналото не е имала сериозни здравословни проблеми, е подложена също така на нарастващ натиск да бъде по-открита за нейното заболяване. Канцеларията на Меркел не даде никакво обяснение за пристъпите на тремор, а самата Меркел не спомена никакви подробности за медицински съвети или лечение, което да й е било предписано. След срещата с финландския премиер Анти Рине в сряда канцлерката каза, че „взема мерки“ във връзка с първия си пристъп на треперене, случил й се в средата на юни, но подчерта, че е добре и че „както един ден това се случи, така и ще изчезне“. Манфред Гьолнер, ръководителят на социологическата агенция Форза, каза, че Меркел трябва да е по-прозрачна. „Меркел е гаранция за стабилност и много хора искат тя да изкара целия си мандат“, казва той. „Да се казва „вземам мерки“ е наистина недостатъчно. Изглежда почти драматично. Тя наистина трябва да каже за какво става дума“, добавя той. Медицински експерти омаловажиха спекулациите за треперенето и казаха, че има много потенциални причини за тремора. Меркел реши да се бори за четвърти мандат след дълги размисли и каза през ноември 2016 г., че ще се опита да се задържи на поста, ако „здравето й го позволи“. През 1998 г. тя бе цитирана да казва: „Не искам да бъда полумъртва развалина, когато напусна политиката“. Меркел, която оглавява най-голямата икономика в ЕС, е известна с работната си етика и има репутацията на по-издръжлива от останалите лидери на срещите на върха на ЕС заради способността си да се фокусира върху детайлите в сложните дискусии, продължаващи до късно през нощта. В САЩ част от резултатите от годишните медицински прегледи на президентите по традиция се правят обществено достояние, но в Германия политическите лидери се радват на по-голяма дискретност за здравословното си състояние. Меркел е известна с дискретността си относно личния си живот. Тя рядко се появява на обществени места със съпруга си. Това е в рязък контраст с нейния предшественик Герхард Шрьодер, на когото по време на мандата му бяха задавани въпроси за брака му и дали си боядисва косата.  ", "date": "2019.07.13", "title": "Треперенето на Меркел подхранва дебати за предаването на властта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397795-%D0%B5%D0%B2%D0%B3%D0%B5%D0%BD%D0%B8%D1%8F-%D0%B1%D0%B0%D0%BD%D0%B5%D0%B2%D0%B0-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%B0%D1%80%D0%B5%D1%81%D1%82%D0%B0", "text": "По досъдебното производство в Специализираната прокуратура е предоставено заключение от съдебно-медицинска експертиза, изготвена в Университетска многопрофилна болница за активно лечение „Пирогов\", в което се сочи, че настоящото здравословно състояние на Евгения Банева не е съвместимо с условията в следствения арест. Според него се налага провеждане на оперативно лечение в спешен ред, съобщиха от спецпрокуратурата.      По делото е приложено и писмено становище на болницата при Софийския затвор, че обвиняемата не може да получи адекватни медицински грижи в болничното заведение. След като се запознаха с експертното заключение, и основавайки се на Европейска конвенция за правата на човека и основните свободи, наблюдаващите прокурори незабавно измениха определената тежка мярка за неотклонение на Банева с по-лека – „подписка\". С това се предоставя възможност за безпрепятствено адекватно лечение на обвиняемата. На Евгения Банева е наложена забрана да напуска страната. На органите на МВР е възложено да следи изпълнението на мярката за неотклонение.", "date": "2019.07.13", "title": "Евгения Банева излиза от ареста"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397796-%D1%86%D0%B8%D0%B3%D0%B0%D0%BD%D0%B8-%D1%81%D1%8A%D1%82%D0%B2%D0%BE%D1%80%D0%B8%D1%85%D0%B0-%D0%B3%D0%BE%D0%BB%D1%8F%D0%BC%D0%BE-%D0%BC%D0%B5%D0%BB%D0%B5", "text": "Има задържани и пострадал след сбиване в квартал „Боровец\" в Кърджали, пише 24rodopi.com. Сигнал за спречкване, който прераснал в сбиване между трима души е подаден в 18.15 часа.      Екипи на полицията и на Центъра за спешна медицинска помощ са пристигнали на посочения адрес на ул.\"Велико Търново\". Двама жители на махалата са задържани. Един пък е транспортиран в МБАЛ „Д-р Атанас Дафовски\" в Кърджали.", "date": "2019.07.13", "title": "Цигани сътвориха голямо меле"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397797-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B8%D0%B7%D0%BC%D0%B0%D0%BC%D0%B8-%D0%B4%D0%B6%D0%B8%D0%BD%D0%B0-%D1%81%D1%82%D0%BE%D0%B5%D0%B2%D0%B0", "text": "Певицата Джина Стоева стана жертва на нагла измама от страна на собственик на заведение в Бургас. Чалга дивата се ожали в социалните мрежи и разказа за неприятната случка.  Става въпрос за механа \"Кралско село\" в Бургас, чийто собственик е Петър Кюфтето. Той поканил Джина на участие, която след предварителни преговори смъкнала доста от хонорара си.      Накрая обаче не й било платено и тя реши да предупреди колегите си никога да не поемат ангажименти там. „Колеги, пазете се от Петър Кюфтето. Живее на гърба на изпълнителите и не плаща уговорените хонорари. По-добре не поемайте ангажименти в механа „Кралско село“ в Бургас. Дължат сума ти пари на изпълнители“, написа Джина.    Тя беше отбелязала и колегата си Ерик, който пее всяка вечер в механата и заради него се съгласила да пее на по-малко пари. Няколко часа по-късно публикацията бе изтрита. Остава загадка обаче дали все пак е получила уговорената сума за участието или пък вместо това са последвали заплашителни обаждания.   Петър Биберов, известен с прякора Кюфтето, има доста печална слава. 38-годишният бизнесмен има тежко съдебно минало. Бил е многократно осъждан, включително за палежи и лека телесна повреда и като лидер на престъпна група.", "date": "2019.07.13", "title": "Бизнесмен измами Джина Стоева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397798-%D0%B2%D0%B8%D0%B6%D1%82%D0%B5-%D1%8F-%D0%B4%D0%BE%D0%B1%D1%80%D0%B5-%D0%BF%D1%80%D0%BE%D1%81%D1%82%D0%BE-%D0%B5-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0", "text": "Австралийският модел Джем Уолфи се превърна в хит в социалните мрежи благодарение на визията и не на последно място на баскетболните си умения.   Блондинката показа дрибъл не с една, а с две топки, което й спечели уважението на любителите на играта. Уолфи вече има близо 3 милиона последователи в социалната мрежа \"Инстаграм\", като профилът й е пълен с провокативни снимки.", "date": "2019.07.13", "title": "Вижте я добре! Просто е невероятна"}
