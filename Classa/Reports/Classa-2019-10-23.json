{"url": "http://www.classa.bg/%D1%81%D0%B2%D1%8F%D1%82/item/401151-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%B8%D1%8F%D1%82-%D0%BF%D0%B0%D0%B7%D0%B0%D1%80%D0%BB%D1%8A%D0%BA-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D0%B0%D1%80%D0%B8-%D0%B5-%D0%BD%D0%B0-%D1%84%D0%B8%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%B0%D0%B2%D0%B0", "text": "Европейския парламент (ЕП) гласува днес позицията си по проектобюджета на ЕС за 2020 г. Това поставя началото на три седмици “помирителни” преговори със Съвета, който ще има финалната дума. Целта е постигане на споразумение между двете институции навреме, за да може преди края на годината да има одобрена обща сметка за приходите и разходите на общността.  Договарянето на бюджета на ЕС за догодина е едно от най-големите предизвикателства пред общността след приключването на евроизборите и формирането на състава на новата комисия и парламент. То е важно и защото следва да проправи пътя за многогодишната финансова рамка за периода 2021 – 2027 г. и да предостави солидна отправна точка за започване на изпълнението на новото поколение програми и политики на Съюза.  Относно България може би най-важната част от днешния дебат бе фактът, че ЕП прие увеличение от 50 млн. евро на средствата за справяне с чумата по свинете. Ако Съветът се съгласи, по тази линия парите ще бъдат общо 70 млн. евро за всички засегнати страни, а не 20 млн. евро, както предлага ЕК. Една от поправките за отпускане на допълнителното финансиране е на евродепутата от ГЕРБ/ЕНП Андрей Новаков. Той изрази увереност, че значителна част от тези средства ще отиде към България, тъй като страната ни е една от най-засегнатите от заразата.  Иначе, за 2019 г. общият размер на бюджетните кредити бе определен на 170 млрд. евро, което беше увеличение с 3,2% спрямо бюджета за 2018 г. и е с над 2 млрд. евро повече, отколкото първо предложи Комисията. Плащанията са в размер на 148,2 млрд. евро, или с 2,4% повече, отколкото през 2018 г.  Като цяло позицията на Съвета за бюджета за следващата година възлиза на 166,8 млрд. евро за поети задължения и 153,1 млрд. евро за плащания. В сравнение с 2019 г. това представлява увеличение с +0,6% за поети задължения и с +3,3% за плащания.  Припомняме, че евродепутатите от комисията по бюджети поискаха ЕС да отговори на предизвикателствата относно климата, да помогне на младите хора и да укрепи икономиката. Така, след гласуването в комисията на 14 октомври, почти 2 млрд. евро бяха добавени към първоначалното предложение на ЕК. Освен това 21% от бюджетните кредити за поети задължения, предложени в проекта за 2020 г., са свързани с климата и най-малко още 3,5 милиарда евро ще трябва да бъдат предназначени за разходи, свързани с климата, за да се постигне целта от 20%. Според ЕП има необходимост от много по-големи инвестиции в тази област, които Комисията оценява на сума в размер между 175 и 290 милиарда евро годишно.  Увеличено е финансирането за много програми и проекти, които допринасят в борбата с промените в климата, сред които са Механизмът за свързване на Европа (инвестиции в транспортната и енергийната инфраструктура), свързаните с климата изследвания в програмата „Хоризонт 2020“ и други екологични програми, както и такива, които подпомагат държави извън ЕС. Целта е в многогодишната финансова рамка за периода 2014-2020 г. да се осигурят обещаните 20% инвестиции на ЕС за борба с промените в климата. Евродепутатите решиха и да предоставят на разположение допълнителни бюджетни кредити за поети задължения в размер на 280,7 милиона евро, съгласно член 15, параграф 3 от Финансовия регламент поради отпадането на някои бюджетни задължения от неизпълнени научноизследователски проекти. Други съществени увеличения на парламентарната комисия към проектобюджета, предложен от Европейската комисия, бяха за инициативата за младежка заетост, като по този начин общата сума за 2020 г. е увеличена на 480 милиона евро, програма „Еразъм“, малките и средни предприятия, а също и научните изследвания и иновации в области като цифрови технологии, здравеопазване, и технологии, ориентирани към бъдещето.  Официално преговорите тепърва започват в началото на ноември и ще бъдат финализирани в средата на месеца.  Малко факти за бюджета на ЕС Решенията за бюджета се вземат съвместно от Комисията, Съвета и Парламента. Комисията представя проект на Съвета и Парламента. Те могат да внасят промени, а ако не са съгласни по определени въпроси, трябва да постигнат компромис. За изразходването и разпределянето му отговорност носи ЕК.   В бюджета за всяка година се определят предварително договорени суми в съответствие с план, известен като многогодишна финансова рамка. За 2020 г. рамката е с няколко процента по-висока в номинално изражение от предходния период. Целта е да се компенсира дупката, която ще се отвори, след като Великобритания напусне европейското семейство и да се даде възможност да се финансират нови програми в областта на обраната, научните изследвания и охраната на границите.  Около 93% от бюджета на ЕС финансира реални дейности на местно ниво в страни от ЕС и извън него. Средствата от бюджета на ЕС отиват директно при граждани, региони, градове, земеделски производители, изследователи, студенти, неправителствени организации и предприятия. За разлика от националните бюджети, които се използват до голяма степен за предоставяне на обществени услуги и финансиране на системи за социално осигуряване, бюджетът на ЕС е предимно инвестиционен инструмент и за разлика от националните бюджети не може да отчете дефицит. За уточнение, за 2019 г. вноската на страната ни в общия бюджет на ЕС е в размер на 1,282 млрд. лв. За 2018 г. страната ни преведе в общата еврокасичка 1,133 млрд. лв.   ", "date": "2019.10.23", "title": "Безкрайният пазарлък за европейските пари е на финалната права"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401152-%D0%BA%D0%B0%D0%BB%D1%84%D0%B8%D0%BD-%D0%B2%D1%81%D0%B5%D0%BA%D0%B8-%D1%81%D0%BE%D1%84%D0%B8%D1%8F%D0%BD%D0%B5%D1%86-%D0%B2%D0%B5%D1%87%D0%B5-%D0%B4%D1%8A%D0%BB%D0%B6%D0%B8-2000-%D0%BB%D0%B5%D0%B2%D0%B0-%D0%BD%D0%B0-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F", "text": "Г-н Калфин, много обещания се дадоха в тази предизборна кампания. Вие сте водач на листата на АБВ. С какво Вашата кандидатура е по-различна? Това, което се опитваме да направим, е принципно различно от обещанията. Наслушахме се на обещания. Експерти твърдят, че изпълнението на намеренията във \"Визия за София\" струва 100 милиарда лева - т.е. в следващите 100 години сигурно няма да станат. Конкретно предложенията ни са свързани с това да има повече прозрачност в бюджета - какви пари се събират от софиянци и как се харчат. И ако това се случи, аз съм убеден, че ще има повече средства, които ще бъдат освободени за инвестиции. Къде най-напред трябва да отидат тези инвестиции? Най-важното е изграждане на достатъчно общински детски заведения. Не само строителство на нови, но и смяна на наредбите, за да могат да се използват подблоковите пространства и децата да не се разхождат от един квартал в друг, което става масово. Какво предлагате - общината да ги откупи ли? Ако трябва да ги откупи, ако трябва да ги наеме. В квартал \"Манастирски ливади\" живеят 22 000 души - това е размерът на Нова Загора. Няма нито детска градина, нито училище. В Нова Загора има 5 детски градини и 5 училища. Хората от \"Манастирски ливади\" разхождат децата си през няколко квартала. В детската градина в Драгалевци от 250 деца само 8 са от Драгалевци. А Драгалевци не е място, откъдето се минава транзитно. Човек трябва специално да отиде дотам, да остави детето си, а вечерта да повтори упражнението. Така че с едно действие се решават проблемите, свързани с времето на родителите и с намаляване трафика в София. Какво ви казват избирателите, когато се срещате с тях? Защото детските градини вероятно вълнуват само хората с малки деца. Не - интересуват всички. Сутрин, когато изляза от вкъщи, ми трябва половин час, за да стигна до главната артерия. Задръстването започва от паркинга на блока и в голяма част е причинено от хора, които карат детето си на детска градина. Другото, което ме питат хората е причинено от корупцията и чувството за разхищение. Всички кандидати на тези избори казват: \"Ние ще се преборим с корупцията\". И ние го казваме, въпросът е как. И аз се опитвам да обяснявам, че има достатъчно лесни методи, които не струват пари и при добро политическо желание могат да се направят много бързо. Например? Например в Общинския съвет да има още една постоянна комисия, която да бъде по бюджетен контрол. Има такава в Европейския парламент - той харчи много пари на данъкоплатците и затова е нормално да има начин, по който да се контролира тяхното харчене. Тази комисия трябва да се занимава с това как и защо са похарчени парите, тя гледа одита на Сметната палата, по най-ефективния начин ли са разходвани средствата, как са направени обществените поръчки, дали са спазени програмите и приоритетите, когато са изразходвани средствата, как се управляват общинските фирми и общинското имущество... Въобще това е една постоянна комисия, която дава светлина върху всеки един лев, който минава през бюджета на София. Втората мярка, която предлагаме е свързана с Обществен съвет към кмета, в който да влизат неправителствени организации, синдикати, работодатели, представители на гражданското общество. Неговата цел трябва да е намаляване на злоупотребите в София. Да пишат веднъж в годината доклад - те биха се ангажирали с това - кои административни процедури, кои обществени поръчки, кои наредби би трябвало да се променят, за да се намали възможността за злоупотреба.  Ето две мерки, които не струват пари, а осветяват как се харчи бюджета и намаляват възможностите за корупция. Социологическите проучвания сочат, че ГЕРБ няма да имат мнозинство, но могат да го постигнат със съветниците на малките партии. Ако станете общински съветник как ще се позиционирате при гласуванията? АБВ реши да подкрепи Мая Манолова заради идеята да се промени начина на управление на София, което разбира се включва и промяна на кмета. Аз не си представям как ние ще сключим някакво трайно споразумение за целия мандат да подкрепяме каквото ни се предложи. Ние бихме подкрепяли добри идеи и ще настояваме да се подкрепят нашите идеи, а те са насочени основно към повече прозрачност как се харчат парите на софиянци. Мерките ги има и другаде по света и работят. Ако някой не вярва - да иде да разпита, да погледне, но това трябва да се случи и в София. Трябва да се направи и преглед на разрешителните режими. По данни на Стопанската камара в България действат 2800 разрешителни режима, от които 1500 са на общиснко равинище. Голяма част от тях са абсолютно незаконни и измислени от общината без никакво основание. Задължителен е преглед на тези режими, защото повечето от тях включват корупционни действия. Общината си ги измисля и човек непрекъснато трябва да ходи и да иска нещо и да моли за доброто разположение на съответните чиновници. Това е дребната корупция. Не че няма и по-едра, но тази е страшно дразнеща.  Какво трябва да се случи с общинските фирми? Има тенденция в големите градове в Европа това от комуналните услуги, което е приватизирано, да се връща обратно към общината. За мен е задължително \"Топлофикация\" да остане общинска фирма, \"Софийска вода\" да остане общинска фирма. Отдаването на концесия на тези фирми, разбира се, привлича частни инвеститори. И, разбира се, те търсят печалба - не можем да им се сърдим за това. Проблемът е, че софиянците плащат огромни сметки, а инвестициите в това, което трябва да получим, не се случват. Какво трябва да се случи с дълга на \"Топлофикация\", който вече е над 600 милиона лева? Какво е решението? 700 милиона е дълга на \"Топлофикация\" и той е натрупан с общото съгласие на ГЕРБ и БСП. Сега разбирам, че има съглаие да се търси външно управление, което да причини още 500 милиона. Това означава милиард и двеста милиона задължения на дружеството \"Топлофикация\". Като сметнем горе-долу колко софиянци ползват парно, всеки от тях вече има по 2000 лева дълг, ако това нещо се случи, без да се брои печалбата, която новия собственик ще си търси. Това естествено ще се отрази върху сметките. Да се сложи сериозен граждански контрол, защото в момента и на входа и на изхода на \"Топлофикация\" се появяват един куп посредници, които печелят. На входа е основно с купуването на газ, където чак миналата година позволиха на \"Топлофикация\" да купува самостоятелно газ, а те така или иначе не го правят. В момента цените на газа примерно в Гърция са много по-ниски, отколкото в България. Интересно е, че доставчикът Булгаргаз, който доставя газ на Топлофикация, купува не от тези, които притежават газ, а чрез посредници на цени близки до българските. Малко по-ниски от българските, но много по-ниски от гръцките. Очевидно е, че печалбата остава при посредниците.    ", "date": "2019.10.23", "title": "Калфин: Всеки софиянец вече дължи 2000 лева на Топлофикация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401143-%D0%B7%D0%B0%D1%89%D0%BE-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-%D0%BF%D1%80%D0%B5%D0%B4%D0%B8-87-%D0%B3%D0%BE%D0%B4%D0%B8%D0%BD%D0%B8", "text": "Време е да си дадем сметка, че тая дума демокрация съвсем се изпразни от съдържание в последно време, затова нека използваме за това, което ни се натресе след 1989 г., истинската дума - капитализъм. Имайте, господинчовци, поне мъничко доблест и недейте повече да се халосвате с народа си. Управници, чорбаджии и лакеи, грабете - щом ви се позволява. А пък един ден - вярвам, че все още съществува висша справедливост, ще дойде и вашият ден за разплата. Невероятно звучи, нали, но нима 9 септември 1944 г. е бил по-вероятен?! Днешната тема за червените победи в общинските избори ни бе предложена от наши читатели в тези предизборни дни. Прочетете текстовете по-долу и ще се убедите, че между капитализма в наши дни и този отпреди век разликите са преди всичко в техническите и научни нововъведения в живота ни. Сменихме цървулите с \"Найки\", но основното си остава - и днес има безсрамно богати и потресаващо бедни. Има обаче и една много съществена разлика - тогава тесните социалисти са водили всекидневна битка за елементарните човешки права - работа, храна, топлина, облекло, образование, здравеопазване на всички хора... А днес и левите партии са увлечени да поправят, галейки ги, недъзите на приемания възторжено от всички капитализъм и сакън да не им продумаш за социализъм, за това, че може и другояче да се устрои обществото и да се защитават исканията и мечтите на милиони българи за по-добър живот. Не говоря, разбира се, за \"въоръжена борба\", защото днес тя си е направо ерес. Къде-къде е по-хуманно сега хората да умират от мизерия и болести! Почти всеки българин се е вкопчил в своя блян сам да оцелее - най вече в проклетата тугина, та ако ще да е в Австралия.  Но народът ни има безпогрешно чувство поне за едно - кой в действителност му трепери над тегобите, колкото и малко да са такива Човеци. И заради това още преди повече от век въпреки репресиите, въпреки пладнешките убийства, хората гласуват за социалистите, гласуват за комуните... Комуни ли, какво беше пък това? Потърсиш ли тая дума в Уикипедия, ще намериш стотици линкове, но 95% от тях са за... наркокомуните. Останалите значения на думата ги е хванала демократичната, пардон, капиталистическата липса. Дори за Парижката комуна, възпята от Ботьова,  вече трудно може да се намери нещо. За какво са се борили и как са печелили общински избори нашите дядовци и баби социалисти, при това по буржоазните правила - вижте в документите. Това си е  направо наръчник как трябва и как не трябва да се печелят общински избори. Червените у нас надделяват в такъв вот още преди близо 120 г., но през 1932 г. става чудо - за пръв път в света в капиталистическа столица, в София, общинските избори са спечелени от комунистите. През неописуеми страдания и сълзи, но и през смях, нашите \"червени\" предци печелят стотици общински избори в страната. Всяка прилика не е случайна.  ...Въпросите, свързани с управлението на общинските съвети в буржоазна България, са в центъра на вниманието на БРСДП още от нейното създаване. С позицията си по този въпрос партията доказва, че тя е действителният верен и последователен приемник и продължител на идеите на българската национална революция, най-ревностният защитник на трудовите хора, на техните човешки нужди и потребности. От тези позиции и като отчита и оценява законите на България, социалдемократическата партия формулира и своите позиции по отношение на общинското управление... На Бузлуджа делегатите постигат единство и приетата \"Политическа програма\" прокламира ценностите на европейската демокрация: пълна политическа свобода (на печата, на словото и убежденията), достоен нравствен човешки живот, държавни институции, които да гарантират правото на човека и гражданина... Тези общи насоки и намерения в областта на общинското управление са доразвити и конкретизирани от Третия извънреден конгрес на БРСДП (Търново, 16-18 юли 1893 г.)... Програмата се състои от четиринадесет точки, които съдържат искания, породени от условията и практиката в България като: - грижи към най-бедните и нуждаещите се слоеве на населението, и особено за болните, чрез осигуряване на безплатни лекове; - осигуряване на безплатна храна, дрехи и обувки на учениците и малките деца от бедни семейства; - възстановяване на заграбените или отчуждени общински имоти; - устройване на безплатни обществени перални, домове за слепи, сакати и луди; - да се узакони осемчасовият работен ден във всички общински постройки (пътища, сгради и други); - общините се задължават да не дават предприятията си на наемател, а сами да ги изпълняват или да ги дават на сдружени работници; - общинският съвет трябва да дава отчет за приходите и разходите чрез обявяване чрез общински вестник или по друг начин; - общинският съвет трябва да устройва безплатни читалища и библиотеки за работниците; - премахването на всички закони, които пречат на самостоятелността и благоустройството на общинските съвети... Завоюване на Софийската община Няколко месеца след общинските избори през февруари 1932 г. бяха насрочени на 25 септември и изборите за Софийската община. Правителството на Народния блок реши произвеждането на Софийските общински избори да стане на друга дата, защото се страхуваше, че ще ги изгуби. То целеше да съсредоточи в София по време на изборите своите полицейски сили и пропагандния си апарат, за да може да се осигури изборният успех. В навечерието на изборите положението на софийските трудещи се бе тежко... Непрекъснато и пълно затваряне на предприятията даде за резултат увеличаването на безработицата в София... Въпросът - на всяка цена да спечели общинските избори, бе от жизнено значение за правителството на Народния блок. Причините за това се криеха в голямото значение на София и софийска община. По това време София имаше 213 000 жители, от които работници 50 000 (от тях 25 000 индустриални работници) и служещи 21 000 души... София бе най-крупният индустриален център на страната. Затова той бе и център на българската буржоазия... Беше важен придатък на буржоазната държавна машина у нас. Наред с това той представляваше и сериозен източник на гешефти и грабежи за буржоазните правителства, доста широк пазар за всяка буржоазна партия за назначаване на служба на своите партизани.  Не правеше изключение от това общо правило и правителството на Народния блок. Основно средство... за спечелване на изборите бе свирепият фашистки терор... Няколко дни преди изборите и на самия ден на изборите в София бяха докарани полицейски шайки от цялата страна. Бяха доведени и македонски върховистки банди. Почти всички нейни (на БРП - б.а.) събрания бяха нападани и разтуряни, а ораторите и организаторите - арестувани и бити. Дирекцията на полицията и полицейските участъци бяха пълни с арестувани агитатори, кандидати и ръководни дейци на партията... Друго средство, което Народният блок упражняваше, бяха предизборните машинации и демагогия. За да си осигури успех в изборите, правителството промени избирателния закон... За изборите партията изгради единодействие под формата на Трудов блок. В Трудовия блок участваха: Работническата партия, Работническият младежки съюз, левицата на БЗНС, Занаятчийският съюз и прогресивната част от организациите на малцинствата - евреи, арменци, цигани... Въпреки големия терор, независимо от външните машинации и фалшификации, пръснатите огромни парични суми управляващата коалиция Народен блок бе бита в изборите. Софийските трудещи се дадоха към 20 000 гласа (действителни и недействителни) за листата на Трудовия блок... и успяха да вземат болшинството от общинските съветници (19 от всички 35). Това бе голяма изборна победа на българските трудещи се. За пръв път в света в капиталистическа столица изборите бяха спечелени от комунисти. Особено голямо бе поражението на управляващия Народен блок. Докато в изборите за народни представители на 21 юни 1931 г. той получи 22 238 гласа, сега получи само 10 738 гласа. Вестта за победата на Трудовия блок бе посрещната с изблик на огромна радост от трудещите се на София. Още щом станаха известни резултатите от изборите, улиците на София се изпълниха с ликуващ народ. Победата на Трудовия блок хвърли в тревога буржоазния лагер. Още в първите дни след изборите всички буржоазни водачи от Н. Мушанов до Кр. Пастухов започнаха да се надпреварват да дават изявления, че софийската община не бива да се предава на избраниците на Трудовия блок. След това започнаха да обсъждат начините за недопускане работниците до софийската община. Едни предлагаха да се разтури РП, да й се отменят общинските мандати и се разпределят между останалите буржоазни партии. Други, опирайки се на буржоазната \"законност\", предоставяха на съда да каже своята дума, като разчитаха, че все ще се намерят причини за касирането на изборите. Трети пък препоръчваха да се разтури съветът и да се назначи седмочленка. Правителството се опита и чрез подкупи, и натиск да спечели част от трудовите общински съветници. Но тези давления не дадоха съществени резултати. Трудеща се София, която през полицейските репресии можа да завоюва Софийска община, под ръководството на партията, реагира остро... Бяха организирани много трибуни и малки манифестации. На 29 септември 1932 г., в първите дни след изборите, бе свикан голям протестен митинг на площад \"Възраждане\", който се превърна в демонстрация. Бяха насрочени и други събрания. Полицията започна масови арести и побоища. Борбата, която водиха софийските трудещи се в защита на своя общински съвет, както е известно, не се увенча с успех. Правителството на Народния блок, вярно на своята противонародна буржоазна природа, не позволи на трудовия общински съвет да упражни своите законни функции и по тоя начин погази правата на софийските трудови избиратели. Макар че Софийският окръжен съд нямаше куража да касира избора и го утвърди, то правителството чрез своите полицейски органи намери \"формални\" причини да изгони от съвета избраниците на Трудовия блок. На 12 февруари 1933 г. Софийският окръжен съд в пълния си състав, изпълнявайки желанието на монарха, правителството и на реакционната буржоазна опозиция, лиши от мандат 15 души трудови избраници под предлог, че се занимават с \"разрушителна дейност против държавата\". По тоя начин \"Народният блок\" си осигури болшинство в Столичната община.  \"Общинската политика на БКП 1891-1944\", колектив, Партиздат, 1974 г. Дупнишката комуна  ...Особено ярко се открои силата и влиянието на партията в Дупница, обичта на работниците към нея и вярата им в справедливата й борба в изборите на общински съветници от 7.12.1920 г. Те бяха спечелени от комунистите. Но реакцията не можа да се помири с този успех на партията. Тя пусна веднага в действие бруталните си средства на преследване и организиране на убийства  на партийни дейци, за да не позволи народните избраници - комунистическите съветници, да управляват общината. На 10 януари 1920 г. платени убийци пронизаха пламенното сърце на Георги Муструков - секретар на партийната организация. Станке Димитров, Крум Марков и Владимир Радев бяха дадени под съд. Готвеше се убийството и на Коста Петров... Ето защо те не можаха да поемат управлението на общината и Станке Димитров даде оставка на съветниците комунисти, като категорично настоя за провеждане на нови общински избори. Те се проведоха на 3.10.1920 г. Резултатите от тях издигнаха още повече престижа на партията и нанесоха още по-голям удар върху буржоазните партии в Дупница. Представителите на комунистическата партия получават 1189 гласа, т.е. със 175 в повече от предишните избори... Комунистическите съветници имаха болшинство в съвета... За кмет на комуната се избира неустрашимият рилски орел Коста Петров, а за помощник-кметове Крум Марков и Иван Чорлев... При обсъждането на проектобюджета за 1921-1922 г. Коста Петров заяви: \"Досега приходите са били събирани, без да се държи сметка на материалното състояние и платежната способност на гражданите, т.е. милионерите, които, натрупали своите капитали от ограбването на бедните граждани, са плащали еднакво, както техните работници и слуги. При новия бюджет тази система е коренно изменена. При съставянето на проектобюджета постоянното присъствие се е ръководило от имотите и капиталите на състоятелните граждани и от имотите на общината. А знае се, че Дупница в грамадното си мнозинство е работнически, бедняшки град. Така че приходът ще падне върху не повече от 400 богати граждани, а всички останали се освобождават от каквито и да било данъци и такси.\" ...Комуната имаше за главна задача да облекчи и подобри тежкото материално състояние на работниците в Дупница в условията на буржоазна България. Тези средства бяха използвани за разширяване, подобряване на водопроводната и канализационната мрежи. Крайните квартали бяха снабдени с вода. Положи се началото на планово изграждане и благоустрояване на града... Раздаваха се безплатно места на бедни граждани за строеж на жилища. Комуната извърши толкова за благоустрояването на Дупница, колкото буржоазията бе свършила за десетилетия... Още от установяването на комуната започна строителството на голяма училищна сграда. Училищата бяха ремонтирани и обзаведени с нови пособия. Училищните такси бяха премахнати. Учениците ползваха безплатен медицински преглед. За бедните ученици бяха открити занимални... Грижата на комуната за подрастващото поколение, за правилното му възпитание и подготовка се изяви в още по-голяма степен с откриването на сиропиталище за деца, осиротели от войните. Бедните ученици се снабдяваха с безплатни дрехи и обувки... Започна се строителството на голяма болница. Обзаведени са общинска амбулатория и аптека, извършват се безплатни медицински прегледи на бедните работници. Бедните болни граждани се снабдяваха с безплатни лекарства, когато се налагаше това.  Дело на комуната бе създаването на бюро за социални грижи, което защитаваше работника от своеволията и произволите на работодателите... Общината върна всички заграбени места от богатите по време на буржоазното управление. Върнати бяха в собственост на общината 1800 декари мери. Беше създадена зеленчукова градина. Произведеният зеленчук се продаваше на по-ниски цени от тези, на които търговците го продаваха. Предстояха избори за нов общински съвет. Партията се готвеше усилено за тях. Буржоазията си беше поставила за цел да ликвидира на всяка цена комунистическата власт и общината. В деня на изборите се арестуваха привърженици на партията. По неин адрес се пускаха най-долни клевети. Въпреки полицейския натиск, в изборите на 11.2.1023 г. за листата на БКП гласуваха 1413 избиратели - 224 повече в сравнение с изборите от 3.Х.1920 г. Това увеличение обаче не беше достатъчно, за да осигури болшинството на партията в Общинския съвет. Реакцията отново си послужи с политически убийства. На 21.II.1923 г. отне живота на неустрашимия комунист, любимеца на дупнишката беднота и на  цялата партия д-р Коста Петров. ...За да се предизвика разтурване на Общинския съвет, буржоазните съветници подадоха оставка. Назначена бе тричленна комисия. Завърши своя славен път Дупнишката комуна.        ", "date": "2019.10.23", "title": "Защо социалистите печелят изборите в София преди 87 години"}
{"url": "http://www.classa.bg/%D1%81%D0%B2%D1%8F%D1%82/item/401144-%D1%83%D0%BD%D0%B3%D0%B0%D1%80%D0%B8%D1%8F-%D1%84%D0%B5%D0%BD%D0%B8%D0%BA%D1%81%D1%8A%D1%82,-%D0%BA%D0%BE%D0%B9%D1%82%D0%BE-%D1%81%D0%B5-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%D0%BE%D1%82-%D0%BF%D0%B5%D0%BF%D0%B5%D0%BB%D1%82%D0%B0", "text": "На философа Хегел приписват афоризма, че всички събития в историята се случват по два пъти; към което, друг велик мислител – философът на хилядолетието, добавя:  Оказва се, че в историята има изключения:  някои народи успяват да мобилизират сили и енергия, да постигнат единение и да превъзмогнат сполетялата ги трагедия, превръщайки я след време в успех. Такъв народ е унгарският. Проследявайки последните столетия с изумление откриваме как унгарците успешно преодоляват националните си трагедии. Как, като птицата Феникс, многократно се възраждат от пепелта. През 1526 г. най-мощната дотогава държава в центъра на Европа претърпява поражение от войската на Сюлейман Великолепни.  Век и половина по-късно турците са прогонени. Но на мястото на султана идва властта на Хабсбургите. Опитите на унгарските князе и аристокрация да възстановят суверенитета на страната не се увенчават с успех. И в продължение на век и половина те изоставят меча и се обръщат към възраждане на народностните традиции, образованието, езика. Създават се университети и стотици училища. Унгарският език се развива и облагородява, очиства се от несвойствени чуждици, придобива размах и изразителност, превръща се в мощно оръжие на националното възраждане и единение. И през 1844 г. Хабсбургският двор е принуден да го признае за официален език, наред с латинския и немския. Двете сполетяли ги трагедии на чуждо владичество, сплотяват националния дух, утвърждават унгарския патриотизъм. В такава обстановка през 1848 г. избухва национално-демократичната революция. Унгария е обявена за република с президент Лайош Кошут. Под националното знаме се съединяват либералната традиция на Кошут, Ищван Сечейни, Ференц Деак с демократичното народностно начало на Шандор Петьофи и Михай Танчич. Макар разгромена от щиковете на европейската реакция, общохуманните идеи на революцията не могат да бъдат изкоренени, живецът им продължава да пламти. И в 1867 г. Хабсбургите са принудени да признаят унгарския суверенитет върху територия от 325 хиляди кв. км. След трагедията от погрома, възстановяването на унгарската държавност, дори в рамките на дуалистичната монархия, е тържество на националния дух. Ала последвалият половинвековен възход прекъсва с поражение в Първата световна война. Към историческите унгарски земи напират с нарастващи апетити армиите на Антантата и на старите и нови съседи. На 31 октомври 1918 г. в Будапеща избухва т. нар. революция на хризантемите. Създава се Втората република с президент социал-демократът граф Михай Карой. Усилията на правителството за компромисно споразумение с Антантата не дават резултат. Ултиматумът на командващия френския окупационен корпус полк. Фердинанд Викс за по-нататъшно териториално орязване радикализира обществото. В такава обстановка се формира новото правителство на Шандор Гарбаи, което прогласява създаването на Унгарска съветска република и издига високо националното знаме. Подкрепата, на която се радва новата власт се основава много повече на програмата за възстановяване на националните граници, отколкото на обещаните революционни промени. На призива „На оръжие за защита на Отечеството“ се озовават 50,000 доброволци. Националната армия успява да отблъсне нашествениците от север. Но недостигът на продоволствия, нарастващата безработица, бежанският поток, както и натиска на интервентите, обричат републиката. През август 1919 г. румънски части окупират и плячкосват Будапеща. Архитектите на Антантата бързат да омиротворят непокорните победени. На 4 юни 1920 г. унгарците са принудени да приемат трагедията на т. нар. Трианонски договор, който, също като нашия Ньойски договор, в действителност е  диктат на победителите . Територията на страната е редуцирана на 93,000 кв. км. В отнетите от родината земи остават над 3 милиона унгарци. И до днес унгарците, както българите, подхвърлят с болка, че отвсякъде граничат със себе си. Съветската република обаче, изиграва ролята на отрезвител: секват намеренията за по-нататъшно разкъсване на унгарските земи, за още по-мащабна национална трагедия. В периода между двете световни войни на власт в Унгария е режимът на адмирал Миклош Хорти, който следва иредентистка политика – преразглеждане унизителните условия на Трианонския диктат.При липса на политическа алтернатива, иредентизмът отвежда Хорти до съюз с нацистка Германия. Но в края на войната Унгария(както България и другите сателитина Хитлер), отново търпи поражение. На 9 октомври 1944 г. Чърчил предлага на Сталин “процентно съглашение” за подялба на Европа. Унгария (както и България) е включена не по своя воля в съветската сфера на влияние. След като Червената армия прочиства страната от нацистите, временното правителство – с представители на партията на дребните стопани, на социалдемократи и комунистипредприема решителни стъпки за възстановяване на стопанската дейност: национализират се мините, електроцентралите, четирите най-големи промишлени концерна и десетте най-големи банки. Извършва се радикална поземлена и парична реформа. Реформира се образованието. В интелектуалния живот настъпва „свеж полъх“. Властта се радва на широка подкрепа. В условията на започналата Студена война и последвалия разрив между ръководствата на СССР и Югославия, в цяла Източна Европа започват масови чистки, които засягат най-вече ръководствата на комунистическите партии, националните фронтове, държавното управление. Ексцесиите на унгарските тайни служби AVO са най-зловещи. Измежду многобройните смъртни присъди, издадени по късата процедура, е тази на министъра на вътрешните работи Ласло Райк; стотици са осъдени на различни срокове затвор. Политическата подкрепа, която властта има в началните следвоенни години сред работническите и селските маси и широките слоеве на интелигенцията, започва да се руши. След смъртта на Сталин през 1953 г. в Съветския съюз започва вътрешна борба за лидерство. Фундаменталните проблеми на развитието остават на втори план. Догматичните постановки за неизбежната победа на социализма, като по-прогресивен обществен строй, започват да се преосмислят. Критики и преоценки на конкретни практики на управляващите комунистически партии започват да се чуват и „отгоре“. Най-отчетливо тези тенденции се открояват в периферията, в страните с т.нар. народна демокрация. С подкрепата на Москва, през юли 1953 г. Имре Наги е избран за министър-председател. Правителствената му програма включва радикални реформи, вкл. увеличаване делът от БВП за потребление; намаляване тежестите върху селските стопани; закриване на лагерите; и др. На партиен конгрес Наги настоява за издигане политическата роля на Националния фронт и за въвеждане на ограничена многопартийна система. Втвърдяването на съветската линия през март 1955 г. довежда до отстраняване на Наги от премиерския пост. Като че надделяват хардлайнерите и властта, основана върху полицейско насилие и терор. В такава обстановка на 22 октомври 1956 г. започват протестни демонстрации, които прерастват във въоръжени сблъсъци. Имре Наги отново е издигнат на върха, този път – от студентите, работническите съвети, интелигенцията. От събитията, които започват “отдолу”. И той поема пътя към своята Голгота. Подобрили, макар и незначително, жизнения си хал, отърсили се веднъж от страха, унгарците не желаят връщане към предишните ограничения и репресивни практики. Исканията им са дълбоко демократични по характер и социални в своята същност. За тях съветският модел в унгарските условия е неприложим, даже е вреден. А опитът да се отхвърли в онези години съветският модел е революционен по същество. Властващата съветска бюрокрация – същата, която три десетилетия по-късно започна да разрушава собствената си страна – не може да допусне компромис. Репресиите се изсипват най-вече върху ляво ориентирани унгарци, социалисти, ръководители на комунистическата партия, които вярваха и продължаваха да вярват, че социализмът може да бъде само и единствено демократичен. Смъртни присъди получават Имре Наги (министър-председател); Пал Малетер (министър на отбраната); Йожеф Силадьи (началник на кабинета на Имре Наги); Миклош Гимеш (журналист). Геза Лошонци (министър) умира в затвора. На дългогодишни срокове затвор са осъдени Михай Фаркаш (бивш министър на отбраната и член на Политическия комитет на УКП); Шандор Харасти (журналист, главен редактор на в. “Непсабадшаг”); Миклош Вашархей (журналист, прес-секретар на Имре Наги); Дьорд Фазекаш (журналист, съветник на Имре Наги); Ференц Яноши (генерал); Шандор Копачи (директор на полицията на Будапеща); Ференц Донат (икономист, член на провинциален комитет на УКП); писатели-комунисти като Тибор Дери и Дюла Хай. Но в пепелищата на трагедията унгарците защитават правото си на национално достойнство, извоюват на практика относителна самостоятелност. Суровите репресии скоро са последвани от прагматични реформи. Допуска се изява на частната инициатива и предприемачество в рамките на плановото стопанство. Предпазливо, но настоятелно, започва да се осъществява полунезависима политика в рамките на съветската система. Иначе казано, поражението на революцията “отдолу” научи унгарците как да победят с революция “отгоре”, да постигнат други,  коментира десетилетие по-късно известният френски социолог Раймон Арон. Политическата промяна от 1989 г. заварва Унгария с 319% валутен дълг – с около една трета по-голям от българския. Икономическият спад е 20%. Страната се деиндустриализира. Много скоро унгарците разбират, че надеждите им за демократично развитие, основано на националните ценности и социален възход се оказват илюзия; че налаганите отвън либерална демокрация и пазарна икономика са понятия, изпразнени от съдържание; капан, зад който се прикрива суспендирането на демокрацията и ликвидирането на пазара от робуващите на неолиберализма западни елити.През значителен период от прехода на власт сасистемни партии от социал-демократически тип, които гледат през розови очила на този заробващ процес. Но както често става в историята, в критични ситуации се раждат сили и се формулират конструктивни решения, обединяващи нацията за решителни действия. В унгарските реалии локомотивът отново е унгарският дух, съхранил се и устоял във вековните борби срещу опитите да бъде похитен и разкъсван от европейските империи. Но трябваше да изминат две десетилетия преди унгарците да осъзнаят измамата, да се активират и пристъпят към решителни действия. Обратът към национално отговорна, социално ориентирана политика се свързва с името на Виктор Орбан. Но в непосредственото му обкръжение се открояват способни администратори – и връстници, и от по-старото поколение; така че на Орбан следва да се гледа като на събирателно име на значителен брой талантливи управленци. Окончателно се погасява дългът към МВФ. Започва мащабна реформа на администрацията и съдебната власт. Страната се реиндустриализира. Външноикономическите връзки се разширяват към страните от бившето съветско пространство, Китай, Индия, Турция, Иран... Безработицата от 14% през 2010 г. се свежда до поносимите 4-5%; икономиката е в подем с 5% растеж. Средната работна заплата е 1420 евро, пенсията – 450 евро. А социалната политика на правителството и мерките срещу демографската криза нямат аналог през последните 30 години в Европа! Орбан много разчиташе на изборите за Европейски парламент през май 2019 г. национално отговорните, социално ориентирани, антиглобалистки сили да вземат превес. Макар рязко да увеличиха влиянието си, те не успяха да завоюват ръководни позиции в Европарламента. Преди дни пък в Унгария се проведоха общински избори, на които опозицията успя да овладее кметствата на Будапеща и по-големите градове от. „Победата“ обаче не се дължи на отслабване на коалицията ФИДЕС/ХДНП, колкото на обединяване на цялата опозиция срещу ФИДЕС, на   Тази „победа“, както и отхвърлянето преди това от Юридическата комисия на Европарламента на кандидатурата на Ласло Трочани за еврокомисар, под предлог, че отстоявал унгарските национални интереси, са знак, че неолибералните сили и НПО-та на ясла на Сорос, воюват като за последно. Светът вече е отхвърлил глобалисткия модел. Въпреки това, на Орбан му предстоят много нови битки, за да се постигне единодействие на нелибералните, антиглобалистки сили в Евросъюза. А унгарците никога повече няма да допуснат национална трагедия, като тази от 1956 г.!    ", "date": "2019.10.23", "title": "Унгария - фениксът, който се възражда от пепелта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401145-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%BD%D0%B5%D1%81%D0%B5%D0%B1%D1%8A%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5,-%D0%B2%D0%BE%D0%B4%D1%8F%D1%82-%D0%B3%D0%BE-%D0%BF%D0%BE%D0%B4-%D0%BA%D0%BE%D0%BD%D0%B2%D0%BE%D0%B9-%D0%B2-%D1%81%D0%BE%D1%84%D0%B8%D1%8F", "text": "  Освен за него, Цацаров поиска имунитетите на още четирима - двама кандидати за общински съветници от БСП за България, друг кандидат за същия пост от Движение 21, както и за кандидата за кмет на Свети Влас, издигнат също от Движение 21. Кметът на Несебър Николай Димитров, който е кандидат за пореден мандат, вече е задържан, научи БТА от разследващи. Заедно с него в полицията в Несебър са били отведени още няколко човека.  Разследването срещу тях е за нарушаване на изборните права на гражданите. ЦИК уважи вчера искането на главния прокурор имунитетът на Николай Димитров да бъде свален, за да може да бъде разследван. Освен за кмета на Несебър ЦИК удовлетвори искането на прокуратурата за задържане и на още двама участници в местния вот града.  Това са кандидатите за общински съветници от БСП Георги Георгиев и Петър Тодоров, които бяха съветници и в този мандат.  В Специализираната прокуратура има образувано досъдебно производство и срещу двама кандидати от партия \"Движение 21\", за които ЦИК също даде разрешение за арест. Това са кандидатът за общински съветник на формацията на Татяна Дончева - Константин Лефтеров, и кандидатът за кмет на Свети Влас Атанас Япаджиев. Искането за арест на петимата идва след акцията в събота на ГДБОП и Специализираната прокуратура в Несебър, при която бяха обискирани домовете на кмета на града, офисът на съпругата му, както и жилищата на кандидатите за общински съветници от БСП и кандидата за кмет на Свети Влас.  И през уикенда, и при искането за задържането на петимата от прокуратурата запазиха пълно мълчание. Разбра се единствено това, че обиските са във връзка със сигнали за купуване на гласове. Според членове на ЦИК прокуратурата е посочила като мотив \"нарушаване политическите права на гражданите\", като в искането са включени още около 7-8 имена на съучастници, които обаче не участват в изборите. Очаква се днес арестуваните да бъдат трансферирани до София, където да им бъдат повдигнати обвинения от специализираната прокуратура. Ако прокуратурата настоява те да останат за постоянно зад решетките, то спецсъдът ще заседава най-вероятно в петък.      ", "date": "2019.10.23", "title": "Арестуваха кмета на Несебър Николай Димитров за купуване на гласове, водят го под конвой в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401146-21-%D0%B2%D0%B5%D0%BA-%D0%B2%D0%BC%D1%80%D0%BE-%D0%B0%D0%B3%D0%B8%D1%82%D0%B8%D1%80%D0%B0-%D0%BD%D0%B0-%D1%82%D1%83%D1%80%D1%81%D0%BA%D0%B8,-%D0%B2-%D1%86%D0%B8%D0%B3%D0%B0%D0%BD%D1%81%D0%BA%D0%B0-%D0%BC%D0%B0%D1%85%D0%B0%D0%BB%D0%B0,-%D0%B8-%D1%81-%D0%BA%D1%8E%D1%87%D0%B5%D1%86%D0%B8-%D0%BD%D0%B0-%D0%BA%D1%80%D1%8A%D1%88%D0%BD%D0%B8-%D1%80%D0%BE%D0%BC%D0%BA%D0%B8", "text": "Еничари: ВМРО агитира на турски език в Пещера   Скандална агитация на турски за кандидата за кмет на ВМРО в Пещера д-р Николай Пенев. От видео, качено в социалните мрежи, се вижда и чува добре как докато цигани мятат кючек на песни на Орхан Мурад, човек от екипа на ВМРО представя на турски език кандидата за кмет в Пещера от ВМРО д-р Николай Пенев. Претендентът за градоначалник говори как ще разшири квартала, известен като „Едиверен“. Видимо доволни от разговорите на турски са и кандидатите за съветници Неделчо Рядков, Николай Рядков, Анастасия Мераклиева. Видеото показва, че циганите се убеждават на турски език, че трябва да гласуват за човека на ВМРО д-р Николай Пенев, алармират възмутени жители на Пещера.      ", "date": "2019.10.23", "title": "21 век: ВМРО агитира на турски, в циганска махала, и с кючеци на кръшни ромки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401147-%D0%B5%D0%B2%D1%80%D0%BE%D1%81%D1%82%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%B2-%D0%BF%D0%BE%D1%87%D1%82%D0%B8-%D0%B2%D1%81%D0%B8%D1%87%D0%BA%D0%B8-%D0%BA%D0%BB%D0%B0%D1%81%D0%B0%D1%86%D0%B8%D0%B8-%D0%B7%D0%B0-%D0%BA%D0%B0%D1%87%D0%B5%D1%81%D1%82%D0%B2%D0%BE-%D0%BD%D0%B0-%D0%B6%D0%B8%D0%B2%D0%BE%D1%82", "text": "България продължава да е лидер в Европейския съюз в редица негативни класации за качество на живот. Това показва анализ на европейската статистическа агенция Евростат за 2018 г. От него се вижда, че в общо 6 изследвани сектора страната заема две първи и две втори места. България е на първо място по хора, които не могат да поддържат домовете си топли през зимата. Това е проблем за всеки трети българин (33.7%). От Евростат все пак отбелязват, че се отчита спад от близо 3% спрямо 2017 г. На второ място е Литва с 27.9% от населението, което не може да отоплява жилищата си. Гърция е на трето място с 22.7 на сто. Малко над 31% от българите пък не могат да си позволят да добавят към менюто си месо или риба на всеки втори ден. По този показател, който почти не се променя спрямо 2017 г., страната отново е на първо място, като далеч на втора позиция е Румъния с 16.3 на сто. Литва е на трето място с 14.5%. Почти 32% от анкетираните българи твърдят, че имат просрочени ипотека, наем, комунални сметки или друг тип финансови задължения. Отчита се спад от 1.4 на сто. Единствено Гърция е пред България по този показател, където 43% признават, че имат просрочени задължения. С близо 22% Кипър се нарежда на трета позиция. Въпреки че България е една от страните в ЕС с най-много автомобили на глава от населението, по данни на Евростат през 2018 г. 18.5% от българите не са можели да си позволят кола. Румъния е лидер с 27 на сто. На трето място в класацията е Унгария със 17.5%. По другите два изследвани показателя – хора, които не могат да си позволят поне една седмица отпуска, и такива, които не могат да се справят с непредвидени разходи, България е в средата с почти еднакъв резултат със средния за ЕС. КРОСС", "date": "2019.10.23", "title": "Евростат: България е на дъното в почти всички класации за качество на живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401148-%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5-%D0%B5-%D0%BE%D0%B1%D0%B8%D1%87%D0%B0%D0%B9%D0%BD%D0%BE", "text": "Седмицата преди изборите е време да вали социология - предпоследни и последни моментни картини на настроенията преди изборите. Но колкото и фина методология да използват социолозите, техните проучвания имат една сериозна слабост - нима някой може да предскаже (за широката публика) колко ще са купените гласове? Така е, всеки си има ахилесовата пета, а за предизборната социология това са брокерите на гласове. Нека не се лъжем, демокрацията си е демокрация, но сиренето е с пари. Особено по малките населени места, особено сред махалите. Или в онези фирми, в които собственикът/началникът събира подчинените и започва да разправя колко добре ще е за фирмата, ако еди кой си кандидат дойде/остане на власт. Сега е време всички да започнем да се мръщим и да коментираме решително срещу купения вот и срещу онези дребни души, които си го продават. Според изследването на \"Галъп интернешънъл\" това са около 600 хил. души - предимно необразовани, по-бедни и/или от малцинствата. Много кампании досега сме виждали, в които хората биват призовавани да отидат до урните, за да минимализират щетите на купения вот. Всички сме чували и лафове от сорта на \"Гласувай, за да не гласува някой циганин вместо теб\" и подобни. Но нека да погледнем по един малко по-различен начин към темата. Тези хора, принудени или платени, на практика абдикират от правото си да избират сами, давайки го на някой друг, който иска нечестно да спечели власт. Понякога 50 лв. или дори 150-200 лв. (каквато информация пускат от \"Галъп\") са врабче в ръката, което ще предпочетеш да стиснеш. При определени условия... Трябва ли да съдим тези хора за избора им? Деянието им е подсъдно и за него се предполага присъда до 3 години затвор и до 5000 лв. глоба. И да, неморално е - както продаването, така и купуването. За пари се продаваш. Вярно, не тялото, но гражданските си права. За 150 лв. продаваш бъдещето си на някого, който оценява твоя глас и твоето собствено значение като човек за 150 лв. Ако въобще можем да говорим за 150 лв. като сума... Колкото и неморално да ни изглежда това, все още има места, където тези пари, особено в края на месеца, имат по-голямо значение от което и да е обещание за светло, чисто, иновативно бъдеще. Дали това е оправдание? Ако си изпаднал в ситуация, в която 50-100-200 лв. да са належащи, най-често нямаш нужда от оправдание. Такъв е животът. А и защо не? Макар да вършиш престъпление, законът не се е спуснал да те преследва. Нима досега има и една присъда срещу гражданин, който е продал гласа си? Та, когато имаш нужда и нямаш страх от наказание, какво ти пречи да си продадеш гласа? Съвест? Едва ли. Особено когато става въпрос за избор между хора, които още от самото начало си приел за маскари (щом вече са в политиката, какви да са). Междувременно има и друг важен момент, валиден особено за махалите и малките населени места - брокерите на гласове и влиянието, което те упражняват върху местните общности. Това са хора с пари, често големи работодатели, прекупвачи на тютюн, тартори на банди или нещо от сорта. Понякога те дори вече са избрани за кметове. За да участват в схема с купуване и продаване на гласове, те много добре знаят на колко гласа могат да разчитат, иначе няма да са релевантни на \"пазара\". И тези хора съответно знаят от кого какво да очакват, както и как да прилагат наказания, когато не получат очакваното - уволнения, финансов натиск, психологически натиск, дори физическа саморазправа - има предостатъчно примери за всичко това. Разбира се, има някакво номинално преследване срещу подобни \"герои\" на демокрацията, но практиката не показва особени резултати. Макар всеки път на избори да има някакви арестувани \"брокери\", крайните присъди продължават да са твърде малко. Нещо повече - в голяма част от случаите, в които се стига до ефективна присъда, става въпрос предимно за \"бушони\" - хора, които \"гърмят\", за да предпазят реалните играчи в схемата. На национално ниво партиите може и да обещават чисти и светли идеали, но на терен политиката има навика да приема много по-практично ориентирана гледна точка. И колкото по-малко е мястото, толкова повече в реториката изчезват високите идеали и се появяват конкретните ползи. Иначе казано - поредната негласна българска традиция, която, подобно тричането на кучета, е трудна за изкореняване, просто защото никой вътре в схемата не иска тя да бъде изкоренена. А резултатите тук са видими. Може би не в София и в големите градове, където има твърде много гласоподаватели и това намалява тежестта на купения вот. Но на онези места, където кмет се избира с до 10-20 хил. гласа, 1000 купени могат да решат изхода на изборите. Решават и въпроса кой ще разполага с ресурсите на цяла община, град или село. Ще се изненадате колко възможности се отварят пред един селски кмет с малко повече визия за нещата. Ако искаме наистина да се борим с купуването на гласове като практика, трябва да се стигне и до реални действия - от наказателно преследване, през изкореняване на цялата тази повредена среда, която действа като предпоставка за някого да продаде гласа си. А за това се иска истинска политика, не само имитирането й.", "date": "2019.10.23", "title": "Купуването и продаването на гласове е... обичайно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401149-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D0%BE%D1%80%D0%B4%D0%B5%D0%BD%D0%B8-%D0%BE%D1%82-%D0%B7%D0%BB%D0%B0%D1%82%D0%BE-%D0%B8-%D0%B4%D0%B8%D0%B0%D0%BC%D0%B0%D0%BD%D1%82%D0%B8-%D0%BD%D0%B0-%D1%86%D0%B0%D1%80%D1%81%D1%82%D0%B2%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D0%BD%D0%B0-%D0%BD%D0%B0-%D1%82%D1%8A%D1%80%D0%B3-%D0%B2-%D0%BC%D1%8E%D0%BD%D1%85%D0%B5%D0%BD", "text": "Уникални и неизвестни досега ордени от злато и диаманти на царство България от времето на цар Фердинанд се появиха в каталога на 80-тия международен аукцион за военно-исторически отличия на фирмата „Херман Хисторика”. Търгът ще се проведе на 18 и 19 ноември в Мюнхен. На търга са изложени общо 1061 лота ордени, медали и други отличия на държави от цял свят и ще събере съответно колекционери от цял свят (виж   на аукциона). Сензация за колекционерите е представянето за първи път на някои уникални и някои изключително редки български ордени и други отличия. Те са: – Велик кръст на Ордена „За гражданска заслуга“. Той представлява кръст, изработен от злато, диаманти и бял емайл. Лицевата му страна е покрита изцяло с диаманти. Между раменете на кръста са монтирани дъбови клонки от злато, листата им са изработени от изумруди, а жълъдите са рубини. В центъра на червеният емайлиран медальон е стилизиран монограм (вензел) „ФI” – на цар Фердинанд I. Кръстът виси на царска корона, също изцяло покрити с диаманти. Дори и халката, на която е окачена короната е покрита с диаманти. Реверсът на Великият кръст е златен с бял емайл и медальон със златен лъв, окачен на златна корона. Размери 95 х 53 мм. Тегло 62,5 g. Друг екземпляр в такова изпълнение не е известен. Началната му цена е 15 000 евро. – Златен медал на Българския цар Фердинанд I (1887-1918) за брака му с Мария Луиза Бурбонска, принцеса Пармска, от 1893 г. На лицевата страна са представени портретите на двамата един до друг наляво, както и името на медальора „А. Шарф“. На обратната страна двата гербовете на младоженците овензани с корона. Диаметър 31 мм. Тегло 13,5 g. Много рядко изпълнение в злато. Началната му цена е 2500 евро. – Превъзходно изработен Почетен знак нa Дружеството на Българският Червен кръст в злато и полупрозрачен червен емайлиран медальон. Маркиран „585“- 14 карата злато. Размери 65 х 35 мм. Тегло 28,5 g. В оригинален калъф, покрит с кожа, с подплата, изработена от жълто кадифе. На капака името на фирмата производител „J.Godet & Sohn A.G., Ordensjuweliere seit 1761, Berlin“ . Нагръден знак от най-високо качество, непознат в златно изпълнение. Началната му цена е 3000 евро. – Златен медал в чест на сватбата на принцеса Giovanna di Savoia (царица Йоана) с цар Борис III. от България, 1930 г. в Асизи, Италия. Диаметър 30 мм. Тегло 19 g. Много рядко в злато. Известен е само един екземпляр, продаден от аукцион „Раух“ във Виена за 6000 евро. Подобни ордени и медали от злато, украсени с диаманти, сапфири и др., не са от тиражираните държавни ордени и медали, а са изработвани по поръчка лично от Фердинанд на европейски майстори, заплащани са с негови лични средства, и той ги е връчвал лично на други царе и високопоставени особи със заслуги към България и лично към царя. Изложените на търга експонати от царство България имат и колекционерска, и историческа стойност. Вероятно за тях ще наддават богати колекционери от Западна Европа. Българската държава в такива случаи е неспособна да реагира адекватно. Досегашни опити за изкупуване на търг от държавата на ценни исторически експонати не са голям успех, но бяха представени като такива през януари тази година. Тогава на търг във Виена министерство на културата, в присъствието лично на министър Банов, наддава и купи предмети от наследството на княз Александър Батенберг. За портрет на княза и три сребърни подноса държавата плати 40 хил. евро. Копие на този портрет се пазеше в Националната галерия. На аукционите в Европа се появяват непрекъснато и български антики, някои дори крадени от музеи, но досега службите и министерство на културата се хвалят със заловени монети или предмети с ниска стойност, които представят като голям удар.   Велик кръст на Ордена „За гражданска заслуга“, уникат, непознат досега в такова изпълнение. Снимки: „Херман Хисторика” Златен медал на цар Фердинанд I (1887-1918) за брака му с Мария Луиза Бурбонска , принцеса Пармска, 1893 г. Снимки: „Херман Хисторика” Почетен знак нa Дружеството на Българският Червен кръст в злато. Снимки: „Херман Хисторика” Почетен знак нa Дружеството на Българският Червен кръст в злато. Снимки: „Херман Хисторика” Златен медал в чест на сватбата на принцеса Giovanna di Savoia (царица Йоана) с цар Борис III, 1930 г. в Асизи , ИталияСнимки: „Херман Хисторика”", "date": "2019.10.23", "title": "Уникални ордени от злато и диаманти на царство България се появиха на на търг в Мюнхен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401150-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%82%D0%B5-%D1%82%D1%80%D0%B8%D0%B0%D0%BB%D0%BE%D0%B7%D0%B8-%D0%B4%D0%B0%D0%B2%D0%B0%D1%82-%D0%BD%D0%BE%D0%B2%D0%B8-%D0%BD%D0%B0%D0%B4%D0%B5%D0%B6%D0%B4%D0%B8-%D0%B7%D0%B0-%D0%BF%D0%B0%D0%BA%D0%B5%D1%82-%E2%80%9E%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82%E2%80%9C", "text": "Пакетът \"Мобилност\" не успя да стигне до дневния ред на текущата сесия на Европейския парламент (ЕП) в Страсбург.  Въпреки че документът бе обсъден в Комисията по транспорт и бяха събрани подписи да бъде включен в текущите дебати, до разискването му в пленарна зала така и не се стигна, тъй като не се събраха достатъчно гласове (не достигнаха 120 гласа). По текста има предложения, както от група на европейските консерватори, така и от българските евродепутати Петър Витанов и Андрей Новаков, с което се настоява рестрикциите в пакета \"Мобилност\", които засягат най-много българските и румънските шофьори, да бъдат изтеглени. Според приетите на първо четене текстове шофьорите на тирове трябва да почиват извън кабината на камиона, да се връщат на всеки четири седмици в България, а размерът на командировъчните да бъде според държавата, в която са изпратени.  Пред Investor.bg Новаков, който е избран от квотата на ГЕРБ и евродепутат в групата на Европейската народна партия (ЕНП), коментира, че ситуацията е поредното доказателство, че липсва амбицията да бъдат чути всички гледни точки. „Навлизаме в нов етап. Приветствам новата и смекчена позиция на българските превозвачи, която позволява да бъдем по-гъвкави. До момента позицията им беше или всичко, или нищо, а това не даваше възможност да договорим поне част от техните изисквания. Оптимист съм за предстоящите триалози. Към момента застоят по решаването на казуса действа в наша полза, тъй като нашите шофьори работят по правилата, които действат в момента. По-важният въпрос е не кога ще приключи сагата, а да приключи добре за България“, каза Новаков.  Наскоро премиерът Бойко Борисов съобщи още, че   - Литва, Латвия, Полша, Румъния и Унгария, са изпратили писмо до ЕП и ЕК по отношение на Пакета \"Мобилност\", като целта е той да бъде преразгледан. Според текста на писмото е необходима задълбочена дискусия, която взима предвид националните специфики на всички държави членки, включително на тези, които се намират на външните граници на ЕС. Не е тайна, че от месеци ЕП се опитва неуспешно да блокира придвижването на спорния пакет с мотива, че няма достатъчно данни и оценка на въздействието. Триалозите по обсъждането му започват на 1 ноември. Дебатът ще се води от Финландското председателство, а ЕК е по-скоро модератор в обсъждането. Водещо ще бъде решението на Съвета. ЕП ще бъде представен от докладчиците по темата. Българският транспортен министър Росен Желязков коментира преди дни, че страната ни разчита много на подкрепа от „зелените” в Европейския парламент, защото честото връщане на камиони от единия до другия край на Европа е твърде вредно за околната среда. Той изрази надежда, че заедно с другите страни от Източна Европа, които също са ощетени от сегашния вариант на пакета „Мобилност”, ще бъде защитен интереса на българския бизнес.  На този етап никой не се наема да прогнозира докога ще продължи сагата със спорния пакет и как ще се намери компромисно решение, но шансът да настъпи обрат в обсъждането е именно по време на триалозите, тъй като институционалните преговори са единственият период, в който се изменят текстовете.  Според проучване на KPMG-България на тема \"Българският тежкотоварен, поръчано от Съюза на международните превозвачи в България, в настоящия момент са регистрирани около 12 700 компании, които предоставят международен сухопътен товарен транспорт. Над 75% от тях са компании, които оперират с 5 камиона. Според данните приблизителният брой на служителите, заети в сектора, е 42 500 души. Средното им възнаграждение е около 1 750 евро. Към 2018 г. има 25 800 камиона, които оперират в Европа и които представят международен товарен сухопътен транспорт. В периода 2016-2018 г. направените инвестици за страната от международен товарен сухопътен транспорт са около 1 млрд. и половина евро. Само този сектор през 2018 г. допринася с 6% от БВП на България.  ", "date": "2019.10.23", "title": "Предстоящите триалози дават нови надежди за Пакет „Мобилност“"}
{"url": "http://www.classa.bg/%D1%81%D0%B2%D1%8F%D1%82/item/401133-%D0%B2%D0%B5%D1%87%D0%B5-%D0%BD%D0%B8%D0%BA%D0%BE%D0%B9-%D0%BD%D0%B5-%D1%82%D1%8A%D0%B3%D1%83%D0%B2%D0%B0-%D0%BF%D0%BE-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Съществува ли още носталгия по комунизма? Как приемат източноевропейците демокрацията и пазарното стопанство? Проучване на \"Пю Рисърч\" констатира превес на одобрението.       През 1989 година Европа се разтресе: от Берлин до Москва комунизмът започна да се срутва. Държавите от Средна и Източна Европа вече не бяха под съветски ботуш, границите към Западна Европа изведнъж се отвориха, а през следващите години се отвориха и самите съветски сателити – както обществено, така и икономически. Вълна от оптимизъм заля континента. 30 години по-късно повечето граждани на бившия Източен блок все още одобряват политическите и обществени промени, но въпреки това не са съвсем доволни от сегашното политическо и икономическо положение в своите страни. Тъкмо това показва последното допитване на \"Пю Рисърч\" и германската фондация \"Кьорбер\", озаглавено \"Общественото мнение в Европа три десетилетия след падането на комунизма\". Благосъстоянието гарантира удовлетвореност \"Степента на удовлетвореност зависи от икономическото благосъстояние\", казва Нора Мюлер от фондация \"Кьорбер\". Това не е изненада, посочва тя, и дава пример с Полша и Литва, където демократичната многопартийна система и пазарната икономика значително повишиха благосъстоянието на хората, а с това – и тяхното усещане за удовлетвореност. Особено в държавите от бившия соцлагер, присъединили се към ЕС, хората имат преобладаващо положително отношение към политическите промени преди 30 години. Те смятат, че членството в ЕС е нещо добро за страните им, показва допитването, проведено сред близо 20 хиляди души.     Независимо от всичко това привързаността към демократичните ценности не е чак толкова силна. Нора Мюлер обяснява: \"В страните от ЕС, които икономически не са толкова добре - като например България, чувството за удовлетвореност е по-ниско.\" ЕС като магнит Разликите между бившите съветски сателити са големи. В Полша, например, 85 процента от хората приветстват многопартийната система и пазарната икономика. Подобно е положението и на територията на бившата ГДР. В Чехия подкрепата за демокрацията и пазарното стопанство възлиза на 80 на сто, в Словакия и Латвия – на 70 процента. На другия полюс са държави като Украйна, където такава подкрепа дават само половината граждани, и най-вече Русия, където само 43 процента поддържат многопартийната система и едва 38 на сто са \"за\" пазарна икономика. Както вече стана дума, очевидно членството на страната им в ЕС дава на хората повече упование в тази система.     \"ЕС продължава да има притегателна сила\", казва Нора Мюлер. \"Когато една държава има перспектива за присъединяване към ЕС, това ѝ дава силен тласък за реформи.\" А след присъединяването икономическото положение се подобрява и удовлетвореността на хората расте. Но дори когато усещат подобрение в материално отношение, анкетираните критикуват други аспекти от ситуацията в своите страни, например състоянието на правовата държава или на здравеопазването, както и тенденциите по отношение на т.нар. \"традиционни ценности\". Между Западна и Източна Европа все още има сериозно разминаване, когато става дума за търпимостта към хомосексуалните, например. \"Разбира се, и в Източна Европа има прогресивни сили, и там много хора се борят и застъпват на правата на хомосексуалните\", припомня Нора Мюлер. Шаблони в главите няма В подкрепата на някои други демократични принципи няма особени географски различия. \"Повечето хора се изказват за честно работеща съдебна система и за равенство между половете\", твърдят авторите на допитването. В същото време анкетираните често поставят под съмнение свободата на вероизповеданието и дейностите на различни граждански организации и инициативи. В обобщение може да се каже, че 30 години след падането на Желязната завеса равносметката е положителна. В повечето държави от бившия Източен блок хората може да не са ентусиазирани, но поне показват сдържан оптимизъм за бъдещето. И подкрепят демокрацията, свободните избори, върховенството на закона и свободата на словото. И още нещо много важно: \"В Средна и Източна Европа мнозинството хора имат положителна нагласа за бъдещето на отношенията между техните страни и останалата част от Европа\", казва Нора Мюлер. Тя пояснява, че според това мнозинство, в бъдеще сериозни конфликти вътре в Европа няма да има.", "date": "2019.10.23", "title": "Вече никой не тъгува по комунизма"}
{"url": "http://www.classa.bg/%D1%81%D0%B2%D1%8F%D1%82/item/401134-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%BD%D0%B5-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F", "text": "Фолксваген не търси друга площадка за изграждането на новия си завод – независимо от факта, че плановете за изграждането на такъв завод в Турция в момента са замразени. Това предаде агенция ДПА.       \"В момента не подготвяме никакви алтернативни планове\", заяви Андреас Тостман от Управителния съвет на Фолксваген. Той обясни, че решението все още е замразено. \"Намираме се във фаза на внимателно наблюдение\", каза още Тостман. Той не посочи конкретна времева рамка, в която ще бъде взето съответното решение. След като турската армия навлезе в Северна Сирия, Фолксваген отложи окончателното решение за изграждането на отдавна запланувания нов завод в Югоизточна Европа. В тесния кръг кандидати за площадка на този завод беше и България, която междувременно отново се намеси в играта, внасяйки една предполагаемо подобрена оферта.", "date": "2019.10.23", "title": "Фолксваген не изневерява на Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401135-%D0%B4-%D1%80-%D0%BB%D1%8E%D0%B1%D0%BE%D0%BC%D0%B8%D1%80-%D0%BA%D0%B0%D0%BD%D0%BE%D0%B2-%D1%85%D0%BE%D1%80%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%B1%D1%8F%D1%85%D0%B0-%D0%BF%D1%80%D0%B8%D0%B7%D0%B2%D0%B0%D0%BD%D0%B8-%D0%B4%D0%B0-%D1%81%D0%B5-%D0%BF%D1%80%D0%B5%D0%B1%D0%BE%D1%80%D1%8F%D1%82-%D1%81-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0,-%D0%BD%D1%8F%D0%BC%D0%B0%D1%85%D0%B0-%D0%B2%D1%8A%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%B8-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%BE%D0%BF%D0%B8%D1%82-%D1%81%D1%8A%D1%81-%D0%B7%D0%BB%D0%BE%D1%82%D0%BE", "text": "Българският народ може да се сърди само на себе си за това, че избира за свои лидери \"лузъри\", казва 30 години след началото на промените психиатърът д-р Любомир Канов в интервю за ДВ.           Ако изключим злощастните исторически обстоятелства, предшестващи установяването на комунизма в България – в частност развитията на Източния фронт, натискът по линията на украинските армии на маршал Толбухин на югозапад към нашата родина, то останалите варианти на установяване на комунистическо господство по-скоро биха останали в сферата на теоретическите предположения и немощните левичарски мечти. Не че нямаше почва за вечното класово озлобление или за толкова съблазнителния пролетарски призив за експроприация на онова, което несправедливо е станало притежание на чорбаджиите. Но този призив вероятно би бил обречен без помощта на руските танкове и на американските  студебейкъри, върху чиито корпуси нахлу комунизмът от североизток. Другояче обяснено, елементите на насилствена модернизация след войната, дипломатическата, а вероятно и завербуваната геостратегическа безпомощност и бездарие по време на драматичните събития непосредствено в дните преди 9.IX.1944 г., както и национал- и интернационал-социалистическата идеология, завладяваща Европа и света през първата третина на ХХ век, бяха идеологическият пълнеж на историческото ни злощастие. Не мога да пренебрегна и елемента \"мафиотизирана форма на управление\" на обществото по време на комунизма, тъй като в комунистическата власт по принцип и по начин на установяване и упражняване, от самото ѝ начало се съдържа криминален нагон, прикрит като разпределителна справедливост по отношение на чуждата собственост.     Добре, нека да наречем това, което комунизмът извършваше над народа ни с учтивата дума репресии. В тази така обтекаема дума има нещо физикално - нещо като Закона на Бойл-Мариот: упражняваш налягане над човека или обществото и то пружинира съответно. Нормативна система? Само този, който не е минал през перверзията на тази система, през нейните следствени методи, може да говори за законност по онова време. За да не бъда многословен, бих определил тогавашната моя, всъщност смислена, невъоръжена и ненасилствена критика на социалистическото общество, като проява и елементарно отстояване на собственото ми човешко достойнство срещу повсеместната дълголетна лъжа. По време на 60-дневното ми следствие за антинародна дейност в килиите на \"Развигор\", които днес малцина могат да си представят, на мен ми беше отказана дори писалка, с която да записвам отговорите на уродливите въпроси на следователя, започващи с предговора \"Обвиняем Канов, какви клеветнически твърдения сте отправяли пред своите приятели за неизпълнение на Хелзинкските споразумения от страна на НРБ...\" и т.н.. Всеки днешен престъпник има неизмерими права в сравнение с тогавашните клетници в килиите на ДС, които възразяваха срещу комунизма. Дължа да отбележа, че тогава около нас нямаше нито един от сегашните активисти на Хелзинкския комитет. А някои по възраст биха могли да бъдат, но не бяха. Не знам с какво толкова са били заети тогава, че да не застанат с плакати пред Съдебната палата в наша защита. Днес ми се виждат твърде авангардни, твърде заети и дори много смели хора? Не е ли така?     По това време аз се грижех за своите пациенти в болницата \"Кабрини\" в Ню Йорк и се справях с нелекия си живот на новоамериканец, а и на нов лекар в Ню Йорк. Това събитие ми се стори невероятно, но всъщност не чак толкова. Преди тази знаменателна дата бях намерил начин да чета \"Огоньок\" и други руски издания, които бяха достъпни на едно-две места в Манхатън. За мен беше ясно, че е въпрос на месеци Живков да падне, без да споменавам възторга си от това, че наистина се случи. Малко бях изненадан от жилавостта на режима и от това, че в СССР доста преди тази знаменателна дата имаше порив към истината и към развенчаване на комунизма. Поне тогава това изглеждаше като началото на края на комунизма.     Естествено, че бях наивен. Моят приятел Филип Димитров, фин, просветен и честен мъж, след началната конфузия при първите избори, спечелени от комунистите и признати от Желю Желев, при вторите спечелени \"с малко, но завинаги\", не прие моите съвети, че ако не успее да се справи с ДС, те ще му махнат главата много скоро. Мисля, че той не разбираше това толкова добре, колкото ние, хората, минали през килиите на ДС. Има едно разбираемо високомерие на онези в реалната политика, спрямо такива като нас, които са \"огорчени\" и следователно загубили здравия си разум и обективност по отношение на ДС и комунизма. А не трябваше да е така. Трябваше да знаят с какво и с кого си имат работа. Да, платиха някаква политическа цена, но огромната цена я плати недъгавият български \"преход\".     Винаги съм твърдял, което сега звучи почти нелепо, че хората, които бяха призвани да се преборят с комунизма, нямаха въображение и достатъчно опит със злото. Т.е., те не можеха да разпознаят, поради врастването на комунизма в тъканта на т.нар. народ, отровните и развращаващи цветя на привидно хрисимите, знаещите езици псевдо-западняци и цялото подземно коренище на вездесъщата система от подмолно управление чрез всеобщи зависимости и тайни силови линии, които управляваха почти всички, считани за елит.     Освен моя наистина доблестен приятел Филип Димитров (когото съм критикувал искрено по някои от горните причини), не познавам почти никого, считан за политически значим фактор в нова България. Не съм врял в компота на политическите битки през последните три десетилетия – следил съм ги с нещо средно между недоумение и бързо спадащ ентусиазъм, но с голяма и не съвсем реалистична надежда. Съвсем обективно, виждах себе си като човек, по-скоро принадлежащ към миналото, да кажем като помнещ човек, но не и като някакъв нелеп вариант на неуморимия троцкист Бърни Сандърс, който иска да подобри човечеството в някакво хем близко, хем необозримо бъдеще.     Донякъде с лека ирония към собствената си способност да правя професионално психологичен портрет на политици и в още по-малка степен на техните мотивации и травми, ще кажа, че ако става дума за травми, то те са някак взаимни. Обществото понасяше травми от собствения си недодялан избор на нелепи фигури, а те, на свой ред нанасяха удари с гега или с тояга върху безропотната и твърда глава на своя, да кажем, електорат. Не искам да говоря за покойници, но знам за огромен национален сбор от гласове в полза на паноптикум от байганьовци, ченгета и хора, чиито образи незабавно се изличават от масовото съзнание, просто защото над него тегне като бухлат облак прословутата българска амнезия.     Няма как да се справи човек с това. А и защо ли онзи, който е обект на доносите, трябва да се справя с тях и с техните автори? Не е ли това въпрос на съвестта? Как си седнал удобно, извадил си пишещата си машина \"Марица\", сложил си лист хартия и след това методично си описал какво твоят \"приятел\" е казал по въпрос, който сте обсъждали. Как след това си си сипал едно уиски и си редактирал текста си, за да блеснеш с компетентност пред водещия офицер (полуграмотен селяк, вероятно)? А и защо си го правил? За някакви все пак мизерни придобивки, като да пътуваш до Франция, например, и да се озърташ като крадец какво да си купиш с няколкото контрабандни долари? Аз имах такъв приятел и, честно казано, го обичах, той имаше много качества. Но се беше продал и смяташе, че е изиграл системата, за да преживее този живот по-добре. Разбрах много години по-късно какви ги е писал за мен. Казах му, че съм узнал за това и се разделихме завинаги. Той вече не е жив, аз още съм. Но помня тъгата, с която се разделихме. Това беше години след като той е можел да ми разкаже своята история. Комунизмът беше вече паднал. Но на моя упрек, че не ми е разказал истината, през 1998 година той ми отговори: \"Любо, нямах право да говоря\". Лоялността към истината и към приятеля, за когото си писал сведения, се оказаха по-маловажни от омертата. Всъщност, не знам дали не е сторил някому по-големи злини, отколкото на мен. Или на себе си. Не знам къде се скита сега душата му, дали ще я срещна някога някъде. Дали ще го попитам: How do you feel? Like complete unknown? Like a rolling stone? (Как се чувстваш? Като напълно непознат? Като скитник?) Колко подъл живот живяхме всички заедно и поотделно... А можеше да бъде другояче.     България не е напълно свободна, но едва ли някога е била по-свободна от сега. Няма по-голям индикатор на свободата от това, че ако пожелаеш, можеш да напуснеш завинаги. Или да се върнеш. Това е нечувана свобода за нас, някогашните пътници към отвъдното, тръгнали без надежда да се върнем някога. Мнозина заминават заради хляба, не заради свободата, но това е също довод.     Аз колкото съм се върнал, толкова и не съм. Моето място е там или тук, където е сърцето ми. Аз много обичам Америка, мисля, че съм ѝ отдал най-добрите си години, както и най-доброто от знанията си. Америка оцени моите знания и таланти в професията, която избрах и неотклонно следвах. България не обича и не цени своите лекари и аз, макар че отдадох почти 13 години от младостта си на българската медицина, мисля, че това не беше истински щастливо време. Е, вярно, че част от това време бях и дърводелец в политически затвор, като враг на народа, но нейсе. Не съм сигурен, че обичам целия български народ, ако има изобщо такова нещо. Но тук, в България, сякаш е моето място във Вселената и се налага да положа костите си сред онези, които преди мен са станали на прах в тази земя - моите родители, дядовци и прадеди. Няма как, редно е кръгът да се затвори.     При така зададения въпрос отговорът е лесен. Комунизмът, ако приемем, че той е всъщност победата на подлостта и на престъпността, не падна истински - той успешно се трансформира. Истината е, че първо, комунистите успешно избиха и генетически унищожиха онези, които биха били техните граждански и стопански конкуренти. След това те безпрепяствено управляваха цялата страна и я опасаха с доносници и хора със слаби нравствени устои. Оцелелите трябваше да правят компромиси. Всички трябваше да правим компромиси, защото българският комунист произлизаше от ниските и некултурни слоеве на обществото и се отличаваше с особена балканска безмилостност и съветски геноциден ноу-хау. Подкрепена, разбира се, от съветските танкове и от всеобхватната тайна полиция. На това, че броят на \"лузърите\" в едно нормално общество, което не е било генетично и демографски увредено от комунизма, никога не би могъл да бъде толкова голям, колкото е сега у нас. Те са толкова много, че са представени внушително като електорална сила. Нашият народ може да се сърди само на себе си за това, че избира за свои лидери \"лузъри\". Но освен това народът избира политически представители и чалгари за свои културни изразители. А Живков е просто средното сечение и най-малкото общо кратно на тези две константи. За носталгията по него много допринася и правосъдната недъгавост и беззаконието, както и липсата на ясни правила спрямо престъпленията срещу личността. Което е изумителен парадокс, защото именно комунизмът беше истинският и най-голям враг на справедливостта.", "date": "2019.10.23", "title": "Д-р Любомир Канов: \"Хората, които бяха призвани да се преборят с комунизма, нямаха въображение и достатъчно опит със злото\""}
{"url": "http://www.classa.bg/%D1%81%D0%B2%D1%8F%D1%82/item/401136-%D0%B0%D1%81%D0%B0%D0%B4-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%B8-%D0%B7%D1%8A%D1%80%D0%BD%D0%BE%D1%82%D0%BE,-%D0%B8%D0%B7%D0%BD%D0%B5%D1%81%D0%B5-%D0%B7%D0%B0%D0%B2%D0%BE%D0%B4%D0%B8", "text": "Сирийският президент Башар ал Асад заяви днес при неочаквано посещение в провинция Идлиб, че битката, която сирийската армия води срещу джихадистите и бунтовниците там, е за да се сложи край на войната, разкъсваща Сирия от 2011 г., предаде Франс прес, цитирана от БТА. Сирийският президент пристигна на фронтовата линия в провинция Идлиб за среща с военнослужещите, съобщи агенция САНА, цитирана от ТАСС. \r\n   На сайта на сирийската агенция е качена снимка на Асад, който общува с войниците в селището Ал Хабит, където е разположен един от гарнизоните на сирийската армия. \r\n “Ние винаги сме казвали и пак казваме, че битката за Идлиб е основата за прекратяването на хаоса и за унищожаване на тероризма на цялата сирийска територия”, заяви Асад, цитиран от президентската пресслужба. \r\n   \r\n   По думите му решението да се изпрати сирийската армия към Североизточна Сирия след началото на турската военна операция, не е било политическо решение, а конситуционен и национален дълг. “Когато се сблъскваме с агресия, всички сирийци са длъжни да застанат рамо до рамо. За съжаление, това не беше така в първите години на войната и агресията срещу Сирия”, допълни Асад. \r\n Той подчерта, че “за Сирия е еднакво важно всяко късче от нейната земя, и затова първостепенно значение има развитието на военната ситуация. “Ние сме казвали и продължаваме да казваме, че битката в Идлиб има решаващо значение и ще постави карй на анархията и тероризма във всички части на Сирия”, каза Асад, обръщайки се към военнослужещите. Той обвини Турция в експанзионистки замисли по отношение на северните райони на страната. \r\n “Президентът на Турция открадна от Сирия петрола и житото й, изнесе заводите от Алепо, а сега Ердоган иска да присвои част от сирийската земя с природните й богатства”, цитира думите му САНА. \r\n Според САНА сирийската армия продължава да установява контрол на селищата в североизточната провинция Хасака на подстъпите към град Тал Тамер и разширява позициите си по трасето Хасака-Алепо. \r\n           Посещението на Асад е на фона на предстоящата днес среща между президентите на Турция и Русия Реджеп Ердоган и Владимир Путин в Сочи, които ще обсъждат ситуацията в Северна Сирия в контекста на турската военна операция. Освен това се очаква на срещата да бъде засегнат въпросът за зоната за деескалация в Идлиб.  \r\n", "date": "2019.10.23", "title": "Асад: Ердоган ни открадна петрола и зърното, изнесе заводи"}
{"url": "http://www.classa.bg/%D1%81%D0%B2%D1%8F%D1%82/item/401137-6-%D1%87%D0%B0%D1%81%D0%B0-%D0%B8-20-%D0%BC%D0%B8%D0%BD%D1%83%D1%82%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D1%85%D0%B0-%D1%81%D1%8A%D0%B4%D0%B1%D0%BE%D0%BD%D0%BE%D1%81%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD", "text": "Преговорите между Владимир Путин и Ердоган приключиха. Разговорът в Сочи, който започна днес в 13:28 продължи 6 часа 20 минути. Лидерите правят равносметка на съвместна прес-конференция. Главен акцент е поставен върху обсъждането на ситуацията в Сирия, включително нормализиране на ситуацията в североизточната част на страната, противодействие на международните терористични групи и напредване на процеса на политическо уреждане, включително в контекста на предстоящото стартиране на Конституционния комитет. Сигурността на териториите в Североизточна Сирия до голяма степен се осигурява само от руския флаг. Турците всъщност не могат да осъществят по-нататъшна придвижване без да вземат предвид присъствието на руския контингент и авиация. По време на преговорите успяхме да стигнем до важни, ако не и съдбоносни решения. Те ще бъдат озвучени от външните министри на Русия и Турция след нашата прес-конференция.  …Ердоган даде подробни обяснения по отношение на целите и задачите на операцията в Сирия… Сирия трябва да бъде освободена от чуждо военно присъствие, целостта на страната трябва да бъде запазена, Турция споделя този подход.— заяви президентът на Русия Владимир Путин. „Не мога да не изразя удовлетворение от факта, че в резултат на доста дълъг и упорит труд успяхме да вземем решения, които след нашите изявления ще бъдат озвучени от външните министри на двете страни, решения, които според мен са много важни, ако не и съдбоносни, и ще позволят да се разреши една доста остра ситуация, развила се днес на сирийско-турската граница “, Владимир Путин", "date": "2019.10.23", "title": "6 часа и 20 минути продължиха съдбоносните преговорите между Путин и Ердоган"}
{"url": "http://www.classa.bg/%D1%81%D0%B2%D1%8F%D1%82/item/401138-%D0%B2%D1%83%D1%87%D0%B8%D1%87-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D1%87%D0%B5-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B2-%D1%81%D1%8A%D1%80%D0%B1%D0%B8%D1%8F", "text": "  Днес ще бъдат подписани договори за две големи фабрики – МTU и Bros, гринфийлд инвестиции за над 300 млн. евро, допълва вестникът. Фолксваген съобщи на 15 октомври, че ръководството му е отложило решението за построяване на нов завод близо до турския град Измир на фона на турската военна операция в Сирия. Компанията беше избрала турския град Маниса, на около 40 километра северно от Измир, а производството трябваше да започне през 2022 г. Румънското правителство също инициира разговори за възможността фабриката на Фолксваген да бъде в Румъния.", "date": "2019.10.23", "title": "Вучич иска да привлече Фолксваген в Сърбия"}
{"url": "http://www.classa.bg/%D1%81%D0%B2%D1%8F%D1%82/item/401139-%D0%BA%D0%B8%D1%82%D0%B0%D0%B9-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D1%81%D0%B0%D1%89-%D0%BF%D0%BE-%D0%B1%D1%80%D0%BE%D0%B9-%D0%BD%D0%B0-%D0%B1%D0%BE%D0%B3%D0%B0%D1%82%D0%B0%D1%88%D0%B8%D1%82%D0%B5", "text": "Сред 10-те процента най-богати хора на света за пръв път има повече китайци, отколкото американци, пише в. „Гардиън“, като цитира проучване на Креди суис. Сред 10-те процента най-богати хора китайците вече са 100 милиона, а американците 99 милиона.   Докладът на инвестиционната банка казва, че бързата трансформация на Китай го е превърнала в същинска пазарна икономика, което е довело до рекордния брой богати хора. „Въпреки търговската война, избухнала през 2019, и двете страни се справят много добре в генерирането на богатството на света. Съединените щати допринасят с 3,8 трлн. долара за него, а Китай с 1,9 трлн. долара“, казва Нанет Нехлер-Федербе от швейцарската банка. За влизане в 10-те процента на най-богатите хора на света са необходими лични спестявания от 109 430 долара. И докато Китай изпреварва САЩ в броя на хората, които имат толкова пари, американците са много напред по отношение на броя на свръхбогатите. Около 40% от всички милионери на света са американци. Броят на милионерите в САЩ се е увеличил с невероятните 675 000 души само през 2018 г. Общият брой на милионерите в САЩ е 18,6 млн. души, което означава, че един от всеки 14 американци е милионер. В Китай тези показатели са много по-ниски. Броят на милионерите в страната е бил 4,4 млн. души през 2018 г., като в Китай живеят 1,1 млрд. пълнолетни. На трето място в тази класация е Япония, където има 3 млн. милионери. Четвърти са британците, където има 2,46 млн. милионери. Интересното е, че неуредиците около Брекзит са намалили числеността на свръхбогатите, като броят им във Великобритания е спаднал с 27 000 души. В глобален мащаб броят на милионерите в света е нараснал до 46,8 млн. души. Те притежават активи за общо 158,3 трлн. долара или 44% от цялото богатство на света. Докладът на швейцарската банка сочи, че поне 55 920 души имат 100 млн. долара или повече. Поне 4830 са хората, които разполагат с 500 милиона или повече. Нетните активи, които се изчисляват, за да се направи класацията, представляват сбор от всички реализируеми спестявания, от който се вади размера на дълговете, като притежаваните имоти не се калкулират.", "date": "2019.10.23", "title": "Китай за пръв път изпревари САЩ по брой на богаташите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401140-%D0%BE%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%B7%D0%B0%D0%B3%D1%83%D0%B1%D0%B8-%D0%B5%D0%B4%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%BE%D1%82-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B2%D0%B8%D0%BD%D0%BE%D0%B2%D0%B5%D0%BD-%E2%80%9C%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B8%D1%8F%D1%82%E2%80%9D-%D0%B6%D0%B8%D0%B2%D0%BE%D1%82-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D0%B2%D1%80%D0%B5%D0%BC%D0%B5", "text": "България е заплашена от драматичен спад на населението До 2050 година България ще загуби една четвърт от населението си, пише в доклад на ООН, съобщава Ройтерс. Масовата емиграция на младите от Югоизточна Европа поставя държавите в региона в много тежка ситуация. От десетте страни с най-бързо намаляващи популации в света, девет са в Югоизточна Европа, казва ООН. Причината е комбинация от по-голям брой емигриращи, отколкото идващи в тези страни и ниски нива на раждаемост. „За разлика от Западна Европа, страните в този регион не използват имиграцията, за да попълнят празнините. Населенията в Югоизточна Европа стават по-малобройни и по-възрастни.“, казва Алана Армитаж, регионален директор за Източна Европа и Централна Азия на Фонда на ООН за населението. Между 1995 и 2035 г. броят на населението над 65-годишна възраст ще се удвои в повечето от страните в региона, казва доклада на фонда. Като се има предвид намаляващия брой на хората в работоспособна възраст, съществува реален риск за бъдещето на основни социални услуги като изплащането на пенсии. Повечето страни в Югоизточна Европа вече изпитват значителен недостиг на работна ръка, което затруднява икономическия ръст и шанса да се намали изоставането от Западна Европа. Проблемът се обуславя от ниското заплащане, лошото образование и професионално обучение, както и политическата несигурност в тези страни, където държавата продължава да доминира в икономическия сектор. Това кара младите да предпочетат по-добре платената и по-удовлетворяваща работа на Запад. Армитаж казва, че при сегашните условия ще е много трудно да се обърне тенденцията на емиграция и ниска раждаемост. Правителствата в Югоизточна Европа трябва да разработят пълноценни политики за населението, базирани на спазването на човешките права, да осигурят по-добра грижа за децата, по-гъвкави работни часове, майчинство и за двамата родители, както и по-равно споделяне на тежестта в семейството между мъжа и жената. Страните от Югоизточна Европа се нуждаят от по-плавно преминаване на младите от обучението към трудовите места, както и осигуряването на достъп до желана от хората работа. Има нужда и от повишаване на заплащането, за да бъде спряна тенденцията младите професионалисти да емигрират, казва Алана Армитаж.  ", "date": "2019.10.23", "title": "ООН: България ще загуби една четвърт от населението си! Виновен: “прекрасният” живот на новото време"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401141-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0%D1%89%D0%BE-%D0%B3-%D0%B6%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-10-%D0%B3%D0%BE%D0%B4%D0%B8%D0%BD%D0%B8-%D0%BC%D1%8A%D0%BB%D1%87%D0%B8-%D0%B7%D0%B0-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8-%D0%BD%D0%B0-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F", "text": "    „Притеснително е мълчанието от страна на Столичната община по отношение на общинското дружество Топлофикация.“ \r\n Това заяви независимият кандидат за кмет на София Мая Манолова по време на среща с граждани и експерти за състоянието на „Топлофикация“, където тя представи мерките си в програмата по въпроса. \r\n „През последните 14 години липсваше активна политика от страна на столичния кмет и от страна на Столичния общински съвет за решаване на проблемите на дружеството, и за защита на гражданите от рекетьорското отношение на Топлофикация. Става въпрос за високите сметки, неоправдано увеличаване на цената на парното, неразбираемите фактури и начина, по който дружеството прибира задълженията си“, заяви още Манолова и подчерта, че „на заседанията на КЕВР за определяне на цената на парното и за приемането на различни нормативни документи никой от Столичната община или от Столичния общински съвет не е взел отношение.“ \r\n Гражданският кандидат припомни и за писмото, което „Булгаргаз“ е изпратило до Столичната община в началото на месец октомври, и което казва ясно, че ако Топлофикация не се разплати до края на месец ноември, ще последва спиране на доставките на природен газ не само в София, но и в цялата страна. \r\n Според Манолова другото притеснително е, че Столичната община не е взела отношение относно новите правила в Наредбата за топлоподаване, с които гражданите сами ще определят процента „Сградна инсталация“. \r\n „С това си действие държавата си изми ръцете и прехвърли цялата отговорност за тази сложна тема върху гражданите, и няма никаква реакция от Общината. Ще подкрепя гражданите да атакуват наредбата пред Административния съд в частта, в която те (гражданите) да определят сградната инсталация, и методиката, която е предвидена, която вече веднъж беше отменяна“, категорично заяви тя.  Манолова обясни още, че първото нещо, с което ще започне, като стане кмет, е да се направи пълна ревизия на Топлофикация за установяването на финансовото му състояние и прекратяване на договора за частно изкупуване и продажба на ток.  \r\n         Гражданският кандидат допълни, че е категорично против приватизацията на Топлофикация и заяви, че ще се въведе сключване на договори между гражданите и топлинните счетоводители, а не както досега – между топлинния счетоводител и Топлофикация.  „Ще прекратим всички неизгодни договори за външни услуги. Ще оптимизираме програмата за ремонтни дейности на Топлофикация. Ще провеждаме публични обсъждания с експерти за стабилизиране на дружеството, завърши изказването си Манолова. \r\n", "date": "2019.10.23", "title": "Мая Манолова: Защо г-жа Фандъкова 10 години мълчи за високите сметки на Топлофикация?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401142-%D0%BB%D0%B8%D0%BF%D1%81%D0%B2%D0%B0-%D1%82%D0%B8-%D0%BA%D0%BE%D0%BC%D1%83%D0%BD%D0%B8%D0%B7-%D1%8A-%D0%BC%D0%B0", "text": "Читателка на дописката ми „Налче на ботуш“ казва, че й липсва „Всяка неделя“. А друг читател й отговаря, че й липсва комуниз-ъ-ма – демек, слага знак на равенство между тях.  Какъв комунизъм във „Всяка неделя“ бе, драги? Дори Живков беше казал, и то още през 1983 година, че в тази програма не се говори за партията. Какво остава за комунизъм.   Но въпросният читател дръзко фалшифицира. Хайде, „Всяка неделя“ е лесна, всички са наясно със съдбата й.   Ами жената, която се обажда от Атина, вероятно прокудена там от прелестите на днешния български живот - откъде-накъде й вменяват някакви грехове, понеже очевидно е предана на миналото си? Нейни съдници са хора, които пък са предани на мътилката, която ни залива от 30 години. Тая мътилка ли ще бъде запомнена? Жената е избягала далеч оттук от много неща, между тях със сигурност и от несмисления, фалшив антикомунизъм.   А някой горделиво смята, че се е измъкнал от „комунизма“.   Но не е - при това отношение към една обикновена жена е ясно, че той е останал в главицата му, там си седи и няма излизане. Един истински успял човек обезателно ще запази чувствителността си към неуспелия, към онзи от невзрачната част на Живота, ще се опита да го разбере. Няма как да се случи това, когато фантасмагоричния „комунизъм“ все още бушува в главата ти. Така се изправяме пред една от най-калните особености на Прехода – опорочената представа за „онези“ години, налагана от разни съвършено недостоверни източници.   Миналото е под обстрела на кошаревски свидетели. Какво направиха ония, които „стопанисват“ Прехода, та тихомълком обуначиха младите и, в крайна сметка, затулиха/изхвърлиха истината от познанието им за Миналото. Накараха ги да повярват, че като нагъват вафли – като героя от онази реклама - са надули бицепси и спокойно могат да преглътнат всякакви лъжи.   А, всъщност, всеки, който днес е на по-малко от 30, дори 40 години, няма никакво право да говори за „онова“ време, защото е натъпкан със стероидите на всевъзможни фалшификации. Държаха на сиджимка учителите, обедниха ги – и така менторите на Мътилката спечелиха битката за младите.   Уплашиха учителите и успяха да пробутат нелепостите в учебниците и всички срамни салтоморталета в образованието, включително и позора чужди фондации да диктуват „модата“ в него. Сега по същия начин се държат и с медицинските сестри – ще ги мотаят до припадък с лъжите си. Но са тръгнали да оправят света – а той изначално си е непоправим. И винаги ще си остане такъв. И да се грижим за него е направо налудно. Ето, Макрон каза на македонците да си научат урока.   Къде ни беше умът, и ние да се държим така.   Договор ли искате, „исторически“ ли да е – готово, но най-напред разкарайте антибългарските си учебници и тогава ще сядаме да го пишем.   Ония се държат с нас като неверни жени – но на нашите им харесва да им слагат рога. Още ще им никнат. Отдавна е известно, че Бойко няма нищо против да работи с глупаци, това изглежда му е основното забавление. Но и то си има някакви предели.   Той се опитва да лижи и маже, за да си нямаме главоболия с бежанците. Има изглежда някакъв резултат от усилията му, щом дори Ердоган го цитира в изявлението си до ЕС. В същото време, Плевнелиев, хероят от „паркинзите“, иска джихад срещу Турция заради завода на Фолксваген.   И вероятно смята да поведе всички ирландски пастирки в тази свещена война. Дано Ердоган да няма време за бръщолевенията на подобни политически булки. Това е безумие - Роско да дърпа лъва за опашката.   В голямата политика подобни глупости са много коварни.   Обаче нашенските поп Гапоновци нямат умора. Бойко трябва да е наясно, че един ден, заради нечия словесна диария, може да получи удар, който да не е в състояние да излиже. Не знам какво точно изчислява напоследък, но в политиката, който първи удари, той печели.   Трябва да укроти с две изречения пастирката, защото му създава само проблеми.   /Вече го стори, но този текст е публикуван в „Уикенд“ още на 17 октомври./ Същото е и с Цветанов. Макрон ли да чуем - или Цветанов.   Макрон няма да гласува за Македония, докато… Къде е нашето „докато“?   Обаче Цв. нахално изцвърчава от мишата си дупка едно пустословие по Българската История.   Кога поумня толкова, та прави интриги срещу Историята. Бойко и Радев дори се събраха - да умуват, какво да правим с македонските претенции, за да запазим поне някакво елементарно приличие пред Историята.   Онзи обаче цвърчи, че това е грешка.   И вече минава за контрапунктчето на Бойко.   Когато ординарците започнат да сервират контратези, държавата отива по дяволите. Няма такава държава. Между другото, днес това е името на партията на Слави – но тези думи се носеха от години като протяжен вик, съчинен от безкрайните неволи на Народа.   Доста преди Слави да се озърне към политиката, това се чуваше от телевизионния екран – след всяко задръстване, след всяка безсрамна неуредица, след всяко дупкосване, хорицата неизменно изплакваха „Няма държава!“   Сега Мишките искат да няма и История - и какво ни остава тогава? Иначе сме царе да състрадаваме незначителното, да се кълчим и лигавим около него. Колкото по-дребна е бедата, толкова повече се тръшкаме. Ах, колко сме нещастни, колко сме тъжни, че Англия ни била с шест на нула, сякаш това изобщо има някакво значение.   Как не се намери един телевизионен журналист да се затръшка, че сме най-бедни в ЕС, най-болни най, най, най – най-рием Дъното. Изломотят набързо поредната позорна статистика - и гледат да се отърват от нея като от нещо лепкаво, нещо отровно - сакън да не им развали настроението.   Обаче за шест на нула - какви сълзи и сополи… Сега остава да натоварим Народа и с отвратителния упрек, че е расистки - макар че от години именно той е жертва на един вътрешен натиск.   Кажеш ли нещо за това, веднага ще те цакат с най-подлото си оръжие - че използваш езика на омразата.   Целта е да се примирим с набезите над сиротните ни старци. Където видите някой да говори за „език на омразата“ – направо му се изплюйте върху папийонката.   Тук вече изговарянето на Истината минава за език на омразата. А на какъв език говори Бедността?  И има ли по-страшен език от Езика на Глада – но той не бива да бъде чуван… Добре, да се върнем към началото - ако в главата на онази жена е комунизма – в твоята глава какви ветрове трещят?   Накъде те отвяват тия ветрове, как ще определиш днешното време? Но не можете да го определите, не можете да го квалифицирате от три десетилетия, това е невъзможно.   Дори и това не знаете - в каква бълвоч обитавате. Лъжедесните една свястна доктрина не успяха да съчинят за 30 години - понеже още не са успели да съчинят себе си. И така си отплаваха в мъглата… Не можете дори да измислите име на пихтията, която обитавате някак. Задоволихте се да я наричате „Преход“ – който обаче все не свършва и не свършва.  И няма как да свърши - понеже е невъзможно да се свърже „онова“ време – лошо или хубаво, но състояло се, все пак - и нещо, което все не втасва. Остава ви да мрънкате по невъзможния комунизъм – за да търсите някакво алиби на Пихтията.   Това е занимание за клептомани, които се опитват да завлекат и Народа в мътните си занимания.   С народа е позволено да се упражнява всеки. Но попитайте жената, която уж тъгува по комунизма, дали е щастлива от особите, които непрекъснато ни стряскат от Властта, повечето от тях абсолютни случайници.   Прочутата Сара Смедарчина, знаменитата тютюноберачка от „онова“ време, нямаше да ги вземе дори да пазят магарето й.   Казвам наслуки едно име. Народът никога не е бил виновен - нито тогава, нито днес.   Това дори най-усърдният ласкател на Властта би трябвало да разбира, ако Пихтията не е обсебила мозъка му. Ние сме една мърлява гарица, през която профучават лъскавите експреси на ЕС; подхвърлят ни някой лев, колкото да затулим несекващия глад на новобогаташите - а ако остане нещо, хайде – „Хемус“ се вие като смок до морето и лапа ли, лапа. Като ще преустройвате футбола, започнете от стадионите, за които похарчихте около 60 милиони европари - за да стоят празни в празните села, където ги построихте. И Европа е пихтясала, щом търпи това.", "date": "2019.10.23", "title": "Липсва ти Комуниз-Ъ-ма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401123-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%B2%D0%B5%D1%80%D0%BA%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%B9%D0%B5%D1%80%D0%B0%D0%BF%D0%BE%D0%BB%D1%81%D0%BA%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  Св. Аверкий бил трети епископ на град Йерапол, Мала Азия. Живял в края на първия и началото на втория век. Дейността му в Йерапол била свързана с много трудности. Тук в началото на неговото светителствуване християните били твърде малко. Той употребил всички усилия да увеличи броя на членовете на Църквата. Бог го подкрепял чрез много чудеса. При едно шумно езическо празненство той силно скърбял за заслепението на народа. Усърдно се молил на Бога да му помогне да просвети езичниците, да им отвори очите на правата вяра. На следващата нощ имал такова съновидение:     - Иди и съкруши със жезъла си началниците на заблуждението! – казал му един светъл момък, като му подал жезъла. Разбрал смисъла на видението, епископ Аверкий бързо отишъл в езическото капище и разтрошил на късове издигнатите там идоли. Езичниците узнали за това и с ярост се спуснали към дома на Аверкий. Устремили се да го бият. Епископът не избягал. Не се скрил. Спокойно излязъл на площада, като спечелил уважението на всички с осанката си. От площада почнал да учи народа в Кого да вярва. Пред очите на цялата тълпа излекувал в името на Бога трима болни. Яростта на езичниците преминала в почит към Божия човек. На тълпата вече било ясно, че истински Бог е Оня, Когото Аверкий проповядва. Все повече се сгъстявали слушателите, които искали да слушат словото му за великия и истински Бог. На другия ден приели от него Кръщение повече от 500 души. С проповедническа цел св. Аверкий обиколил Сирия, Киликия, Месопотамия. Бил и в Рим. Затова е наречен равноапостолен. Умрял в 167 г. на 72-годишна възраст.", "date": "2019.10.23", "title": "Св. равноапостол Аверкий, епископ Йераполски Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401128-23-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1641 г.  - Ирландски католици от Ълстър се опитват да превземат Дъблинския замък, седалището на английското управление в Ирландия, за да предизвикат отстъпки за католиците.     1812 г.  - Генерал Клод Франсоа дьо Мале (на картинката) започва заговор за свалянето на Наполеон, твърдейки, че императорът е умрял в Русия и че той сега е комендант на Париж.     1776 г.  - 2 хиляди души загиват при изригване на вулкана Майон на Филипините.     1873 г.  - Германската империя се присъединява към съюза между Руската империя и Австро-Унгария, с което се поставя началото на Съюза на тримата императори.     1893 г.  - В Солун се създава Българо-македонският комитет - бъдещата Вътрешна македоно-одринска революционна организация (ВМОРО).     1911 г.  - Първо използване на авиация за военни цели: италиански пилот излита от Либия за разузнаване на турските позиции през Италианско-турската война.     1915 г.  - България в Първата световна война: В хода на Нишката операция, Девета плевенска пехотна дивизия на Първа армия освобождава Ниш.     1939 г.  - Съставено е 56 Правителство на България с министър-председател Георги Кьосеиванов, което подава оставка през февруари 1940 г.     1942 г.  - Втората световна война: Начало на втората битката при Ел Аламейн. Британските войски начело с генерал Монтгомъри настъпват срещу германската армия на генерал Ервин Ромел в Египет.     1943 г.  - Втората световна война: В концентрационния лагер Освиенцим избухва женско въстание, което е потушено и са разстреляни всички участнички.     1946 г.  - Общото събрание на ООН е свикано за първи път в Ню Йорк.     1956 г.  - Унгарското въстание започва като мирна студентска демонстрация в Будапеща до Унгарския парламент срещу съветската окупация, към която се присъединяват хиляди граждани, продължила до 4 ноември.     1954 г.  - Страните от НАТО възстановяват суверенитета на Федерална република Германия и я присъединяват към пакта.     1955 г.  - Южен Виетнам е провъзгласен за самостоятелна република.     1956 г.  - В Будапеща студентски митинг прераства в революционен бунт срещу съветската окупация, продължил до 4 ноември.     1982 г.  - Край Петрич е открит Националният парк-музей Самуилова крепост.     1983 г.  - Ливанска гражданска война: ислямски терористи взривяват казарма с американски миротворци в Бейрут, като загиват 241 военни; същата сутрин е ударена и френска казарма, като загиват 58 военни.     1989 г.  - С указ на президента Унгария е преименувана от Унгарска народна република на Република Унгария, с което страната скъсва с комунистическия си период.     1992 г.  - Министър-председателят на Израел Бенджамин Нетаняху и палестинският лидер Ясер Арафат сключват договор „земя срещу мир\".     2001 г.  - Обявена е първата версия на преносимото мултимедийно устройство iPod на Apple.     2002 г.  - Започва кризата със заложниците в Театъра на Дубровка, Москва - по време на мюзикъла \"Норд-ост\" 41 чеченски бунтовници взимат около 800 заложници, освободени след 3 дни от силите за сигурност, при което загиват около 130 от тях.     2004 г.  - Силно земетресение разтърсва Ниигата в северна Япония, загиват 35 души, 2200 са ранени и 85 000 остават без дом.     2010 г.  - Излиза скандалната книга „Бандитската топлофикация\" на българския писател-сатирик Емил Измирлиев.     2012 г.  - В Исландия се провежда референдум за приемане на новата конституция редактирана от широки обществени слоеве на обществото. При 66% активност повече от 80% от гласувалите одобряват приемането на конституцията.    ", "date": "2019.10.23", "title": "23 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/401124-%D0%BD%D0%B0%D0%B9-%D1%81%D0%B8%D0%BB%D0%BD%D0%B8%D1%8F%D1%82-%D0%BA%D1%80%D1%8F%D1%81%D1%8A%D0%BA-%D0%B5-%D0%B7%D0%B0-%D1%81%D0%B5%D0%BA%D1%81", "text": "Песните на мъжкия индивид от вида Бяла камбана (Procnias albus) са най-мощният звук, произвеждан от птица, казват американецът Джефри Подос и бразилецът Марио Кон-Хафт в проучване, публикувано в списанието Current Biology. При наблюдение на тези ендемични птички от северната част на Южна Америка, те са записали два вида песен или крякане, първият от които достига интензитет от 117 децибела, а вторият достига 125 дб. Така с тегло само около 250 грама, тези птици са по-силно звучащи от всеки друг представител на своя клас и дори превъзхождат бозайници като маймуни и бизони. Вероятно очаквате този непоносим крясък да служи на малката птичка за отблъскване на враговете. Но не познахте - неистовият крясък служи само за привличане на партньорка за чифтосване. Звуковата сила на писъците на мъжкия от породата бяла камбана при тези 125 децибела би могла дори да увреди ухото на женските, които бъдат ухажвани по този начин, ако се доближат на разстояния по-малко от четири метра. Вероятно си мислите, че женските ще стоят именно на такова почтено разстояние. Отново грешите, меракът надвива опасността и не им пречи да се приближат по-близо от опасната граница. \"Докато наблюдавахме мъжките екземпляри от белите камбани, имахме късмет да видим женските да се присъединяват към тях\", се казва в съобщението, цитира Podos. \"В тези случаи видяхме, че мъжете изпълняват само най-силните си крясъци. Те се извиват и се обръщат значително по време на тези ритуали, за да изстрелят последната нота директно към женските\", добавя той. В същото време орнитолозите откриха, че индивидите, които крещят с максимална интензивност, не могат да поддържат продължително този разговор толкова дълго, колкото по-тихите си колеги, което би ограничило по-нататъшното развитие на този капацитет. \"Максималната амплитуда оказва отрицателно въздействие върху продължителността, както по отношение на вида на песента, така и на отделните интерпретации на песента. Това може да ограничи по-голямото еволюционно усъвършенстване на амплитудата, дори при силен и постоянен сексуален избор \", посочват авторите.", "date": "2019.10.23", "title": "Най-силният крясък...е за секс"}
{"url": "http://www.classa.bg/%D1%81%D0%B2%D1%8F%D1%82/item/401125-%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D1%89%D0%B5-%D1%81%D1%8A%D0%B4%D0%B8-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%B7%D0%B0-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE", "text": "Роберто Ескобар, 72-годишен счетоводител и брат на покойния колумбийски наркотрафикант Пабло Ескобар, обеща да съди американския милиардер и предприемач Илон Мъск, като твърди, че същият е изплагиатствал идеята му за огнехвъргачка. Това намерение бе потвърдено от Ескобар чрез имейл до британския вестник The Telegraph. \"Скоро ще заведем дело за 100 милиона долара срещу него в САЩ. Ще направя всичко възможно да изгуби крепостта си Tesla Inc\", предупреди братът на наркодилъра. В допълнение, Роберто Ескобар разкри, че дейността му се разширява в музиката и насочва певец на име Иси Нарко, който следващата седмица ще издаде „песен на омразата за Илон Мъск\", озаглавена „Пабло Ескобар\". \"Той знае точно какво ни е направил\", настоя той. В отговор на въпроса дали изпълнителният директор на Space X, считан от мнозина за визионер, и покойният колумбийски наркобарон имат нещо общо, Роберто реагира гневно: „Разбира се, че не. Илон Мъск е човек, който предава хората. Пабло никога не е предал никого. Хората предадоха него. Това беше неговата грешка и това му коства живота\", каза той. Според версията на Роберто Ескобар, Мъск е откраднал концепцията за огнехвъргачката, след като един от инженерите на американския бизнесмен е посетил комплекса Ескобар в Меделин през лятото на 2017 г. Тогава двете страни уж обсъждали идеята за „играчка огнехвъргачка\", вдъхновена от историите на братята Ескобар за изгаряне на пари, за да се стоплят. В резултат на това в момента има две огнехвъргачки на пазара, доста сходни на външен вид, въпреки че само бъдещи изследвания (ако се проведат) могат да разкрият кой е бил авторът на идеята. Уебсайтът Escobar Inc продава своята огнехвъргачка за 249 долара, а рекламните видеоклипове в YouTube на този продукт са публикувани през юли 2019 г. Междувременно компанията на Мъск, The Boring Company, пусна устройството си през януари 2018 г. и впоследствие поради митнически проблеми го преименува на „No-a-Flamethrower\". В момента устройството на Мъск вече не се продава и на уебсайта има само известие, че са продадени 20 000. На други сайтове, като eBay, те могат да бъдат получени за около 1200 долара. След първите заплахи от Роберто Ескобар за решаване на въпроса за предполагаемо плагиатство в съда, Мъск отговори косвено чрез Twitter, казвайки: \"Това е не-огнехвъргачка, господин Ескобар\" и постави линк към бележка, която предвари възможно съдебно дело срещу него.", "date": "2019.10.23", "title": "Братът на Пабло Ескобар ще съди Илон Мъск за 100 милиона долара за плагиатство"}
{"url": "http://www.classa.bg/%D1%81%D0%B2%D1%8F%D1%82/item/401126-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D1%82%D0%B0%D0%B9%D0%BB%D0%B0%D0%BD%D0%B4-%D0%BE%D1%82%D0%BD%D0%B5-%D0%BA%D1%80%D0%B0%D0%BB%D1%81%D0%BA%D0%B8%D1%82%D0%B5-%D0%BF%D0%BE%D1%87%D0%B5%D1%81%D1%82%D0%B8-%D0%B8-%D0%B2%D0%BE%D0%B5%D0%BD%D0%BD%D0%B8-%D0%B7%D0%B2%D0%B0%D0%BD%D0%B8%D1%8F-%D0%BD%D0%B0-%D0%BD%D0%B0%D0%BB%D0%BE%D0%B6%D0%BD%D0%B8%D1%86%D0%B0%D1%82%D0%B0-%D1%81%D0%B8-%D0%B7%D0%B0-%D0%BD%D0%B5%D0%BB%D0%BE%D1%8F%D0%BB%D0%BD%D0%BE%D1%81%D1%82", "text": "Изминаха по-малко от три месеца откакто кралят на Тайланд назначи Синеенат Вонгваджирапакди, на 34 години, за своя наложница и й даде титлата Royal Noble Consort. Въпреки това жената бе лишена от отличията и военните си звания за това, че не се държала подобаващо. Както бе обявено от Кралския вестник на 21 октомври, Вонгваджирапакди е била „нелоялна към крал Маха Ваджиралонгкорн и действала срещу кралския брак и назначаването на кралицата, за да бъде назначена самата тя като монарх\". \"След като наблюдава поведението й от известно време, се оказа, че Royal Noble Consort не е благодарна и не се е държала по подходящ за титлата й начин\", се казва в изявлението. Жената също бе обвинена, че не разбира кралската традиция и е действала „ с цел да се облагодетелства\". \" Поведението й се счита за неуважително към милостта на Негово Величество\". Монархът, известен още като Рама X, бе дал кралски и военни титли на Вонгваджирапакди на 28 юли, като отбеляза 67-ия си рожден ден, което възстанови кралската полигамия в Тайланд, практика, която беше изоставена през 1921 г. В церемонията участва също и кралицата Сутида Тиджай. Жената, лишена от титлите, започва военната си кариера през 2008 г. като втори лейтенант, обучава се като пилот в страната и чужбина и през май тази година достигна чин генерал-майор. Рама X бе назначен за крал през 2016 г., 50 дни след смъртта на баща си. Официалната коронация обаче се проведе в началото на май. Три дни по-рано, на 1-ви от същия месец, той се ожени за Сутида, екс-стюардеса на авиокомпанията Thai Airways, която беше шеф на личната му охрана.", "date": "2019.10.23", "title": "Кралят на Тайланд отне кралските почести и военни звания на наложницата си за нелоялност"}
{"url": "http://www.classa.bg/%D1%81%D0%B2%D1%8F%D1%82/item/401127-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D0%BF%D1%8A%D0%BB%D0%BD%D0%BE-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD", "text": "Пентагонът разработва превантивен план за възможно пълно изтегляне на американски войски от Афганистан по всяко време, в случай че президентът Доналд Тръмп го разпореди, съобщава NBC. Планирането на извънредната ситуация се прави, в случай че президентът го поиска след няколко седмици, както се случи в Сирия. Анонимни служители от отбраната, консултирани от гореспоменатите медии, описват това като \"разумно планиране\" и уточняват, че в момента няма директива на Белия дом, която да сочи в тази посока. Друг източник посочи сегашния подход на президента към Сирия като оправдание за очертаването на \"обща основа\" за това, което може да се случи в Афганистан. Един от тези висши служители на администрацията заяви, че президентът планира да намали броя на американските войници в Афганистан през следващите месеци. Както съобщава командирът на американските войски и НАТО в тази страна, генерал Скот Милър, от района вече бяха евакуирани около 2000 войници през последната година. Медиите припомниха, че едно от основните обещания на предизборната кампания на Тръмп през 2016 г. беше прекратяване на войни като тази в Афганистан. И те смятат, че с наближаването на изборите през 2020 г. някои служители на неговата администрация все повече се притесняват от вероятността той да спази думата си. През последните месеци, САЩ преговарят с талибаните за подписване на споразумение в Афганистан. В началото на септември ръководителят на делегацията на САЩ в преговорите с талибаните, Залмай Халилзад, заяви, че предварителна версия на споразумението предвижда през следващите 135 дни първоначално изтегляне на между 5 000 и 14 000 американски военни, разположени там. Държавният секретар на САЩ Майк Помпео обаче заяви на 8 септември, че в момента мирните преговори в Афганистан „се считат за мъртви\" поради нападение в Кабул, приписано на движението на талибаните, в което загинаха един американски войник и още 11 души. Според американските военни служители, антитерористичните и тренировъчните мисии могат да продължат дори с намалена бройка. Те подчертаха, че президентът все още не е взел окончателно решение колко военни да се изтеглят през тази година.", "date": "2019.10.23", "title": "Пентагонът се подготвя за пълно изтегляне на войските от Афганистан"}
{"url": "http://www.classa.bg/%D1%81%D0%B2%D1%8F%D1%82/item/401129-%D0%BF%D0%BE%D0%BC%D0%BF%D0%B5%D0%BE-%D1%82%D1%80%D1%8A%D0%BC%D0%BF-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%D0%B2%D0%BE%D0%B5%D0%BD%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F,-%D0%B0%D0%BA%D0%BE-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE", "text": "Американският държавен секретар Майк Помпео подчерта, че Вашингтон \"предпочита мира пред войната\", но посочи, че президентът на страната му Доналд Тръмп е напълно готов за изпълнение на военна акция срещу Турция заради нейната операция в Сирия, ако бъде необходимо. \"В случай, че такива военни действия бъдат необходими, трябва да знаете, че президентът Тръмп е напълно готов да извърши тази акция\", каза Помпео по време на интервю пред CNBC. Той обаче не уточни кои действия на Анкара могат да причинят операцията на американските войски. В този контекст Помпео подчерта, че Вашингтон \"ще използва всички правомощия, които има\", добавяйки, че предпочита да прибягва до икономически и дипломатически средства. Коментарите на Помпео идват след изтеглянето на американските сили от североизточна Сирия, решение, което остави кюрдите в опасност от турската военна операция, започнала срещу тях на 9 октомври. Миналият четвъртък Анкара и Вашингтон се договориха за петдневно примирие в региона, за да могат кюрдските милиции да се оттеглят от зоната за сигурност, определена от Турция.", "date": "2019.10.23", "title": "Помпео: \"Тръмп е готов да предприеме военни действия срещу Турция, ако е необходимо\""}
{"url": "http://www.classa.bg/%D1%81%D0%B2%D1%8F%D1%82/item/401130-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8E%D0%B4%D0%BE-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BA%D0%B0%D0%BD%D0%B0%D0%B4%D0%B0-%D0%B1%D0%B5%D0%B7-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE", "text": "Либералната партия на Канада, ръководена от настоящия премиер на страната Джъстин Трюдо, оглави резултатите от изборите, съобщава CBC с позоваване на изборните власти. Управляващата партия получи 33,2% от всички преброени гласове и спечели в 46,4% от избирателните райони, така че ще получи 157 места в канадския парламент. От своя страна основният съперник на либералите, Консервативната партия, получи 34,2% от гласовете и спечели в 35,8% от окръзите, така че ще има 121 депутати. Общо групата на либералните парламентаристи ще бъде намалена с 30, в сравнение с предходния период. Подобна съдба очаква Новата демократична партия, която ще загуби 16 депутати. Тези, които са се укрепили най-много, са консерваторите и Блок Квебек, които печелят 22 места. По този начин партията на Трюдо не ще може сама да състави мажоритарно правителство, за което са необходими поне 170 места. Блумбърг предполага, че либералите ще трябва да сключат съюз с други политически организации, които очевидно ще успеят да станат силни в парламента: Блокът Квебек, Новата демократична партия и Зелената партия с 32, 26 и 3 места съответно. Изборите бяха предшествани от поредица скандали около фигурата на Трюдо. Така той беше обвинен в расизъм, че е оцветил лицето си в черно по време на тематично маскен парти, вдъхновено от „Хиляда и една нощ\", проведено през 2001 г. и бе свързан със случая на SNC-Lavalin, инженерна компания, осъдена за измама и корупция.", "date": "2019.10.23", "title": "Партията на Трюдо триумфира на изборите в Канада без абсолютно мнозинство"}
{"url": "http://www.classa.bg/%D1%81%D0%B2%D1%8F%D1%82/item/401131-%D1%82%D0%BE%D0%B2%D0%B0-%D0%B5-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%B0%D0%BD%D0%B5%D0%B3%D1%80%D0%B5%D1%82-%D0%BA%D1%80%D0%B0%D0%BC%D0%BF-%D0%BA%D0%B0%D1%80%D0%B5%D0%BD%D0%B1%D0%B0%D1%83%D0%B5%D1%80-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D1%81%D0%B8%D1%80%D0%B8%D1%8F", "text": "Русия е един от най-важните играчи в Сирия - такива са фактите и ние сме длъжни да се съобразяваме с тях. Това интервю на военната министърка Анегрет Крамп-Каренбауер за ДВ предизвика силен отзвук в Германия       .„Предлагам да установим зона за сигурност под международен контрол с участието на Турция и Русия\", каза Анегрет Крамп-Каренбауер в интервю за Дойче веле.   смята, че Германия, Франция и Великобритания в сътрудничество с Русия и Турция трябва да разработят това предложение. За евентуално участие на САЩ като партньор по линия на НАТО обаче Крамп-Каренбауер не спомена нищо.  Както е известно, германското правителство смята, че   е нарушение на международното право. Положението в Северна Сирия е такова, че „непосредствено засяга интересите на Европа и на Германия в областта на сигурността\", подчерта министърката.  \"Необходима е силна европейска инициатива\" Според плана на Крамп-Каренбауер, изграждането на зона за сигурност има една главна цел: да бъде възобновена  , която затихна след началото на турската офанзива в Северна Сирия. „А за това, според мен, е необходима силна европейска инициатива\", каза тя.     Германската канцлерка Ангела Меркел вече предложи да се проведе среща с Франция, Великобритания и Турция. Анегрет Крамп-Каренбауер настоява германо-френският Съвет по отбраната да привлече британците и заедно с тях да разработи детайлите. Успоредно с това военната министърка възнамерява активно да приобщи към плановете си и Турция и Русия. „ . Независимо дали това ни харесва или не, фактите са такива и ние сме длъжни да се съобразяваме с тях\", подчерта тя. Крамп-Каренбауер има намерение да се възползва от сегашната позиция на Германия като непостоянен член на Съвета за сигурност на ООН, но също така цели и двустранни разговори с двете държави. „Защото алтернативата пред европейците, а и пред НАТО, би била просто да наблюдаваме как ще се развиват евентуалните разговори между Турция и Русия.\" Ще се включи ли Бундесверът? Германската министърка на отбраната не взе отношение по въпроса дали и как войници от Бундесвера биха могли да участват в операцията по установяването на зона за сигурност в Северна Сирия. „Как Германия ще подходи политически и какво означава това за Бундесвера – по тези въпроси трябва да се произнесе Бундестагът\", каза Анегрет Крамп-Каренбауер. Като лидер на ХДС тя увери, че има подкрепата на управляващата партия. Анегрет Крамп-Каренбауер подчерта, че предварително е уведомила за тази своя инициатива канцлерката Ангела Меркел. „Със сигурност ще има дискусия вътре в правителството\", каза тя, визирайки коалиционния партньор ГСДП. „Но и дума не може да става Европа да бъде пасивен наблюдател\", подчерта тя. И добави, че при това положение трябва да се издигат собствени предложения, които да стимулират дискусията.", "date": "2019.10.23", "title": "Това е планът на Анегрет Крамп-Каренбауер за Северна Сирия"}
{"url": "http://www.classa.bg/%D1%81%D0%B2%D1%8F%D1%82/item/401132-%D0%B5%D0%B2%D1%80%D0%BE%D0%BF%D0%B0-%E2%80%9C%D1%81%D1%8A%D1%81%D0%B5%D0%B4%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0%E2%80%9C-%D0%B2%D0%BC%D0%B5%D1%81%D1%82%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%E2%80%93-%D1%82%D0%B0%D0%BA%D0%B0-%D0%B3%D0%BE%D0%B2%D0%BE%D1%80%D1%8F%D1%82-%D0%B2-%D0%B0%D1%82%D0%B8%D0%BD%D0%B0", "text": "Гръцкото правителство мълчи многозначително за предсрочните избори в Северна Македония. Включително защото много гърци продължават да не приемат компромисното име на страната, пише Флориан Шмиц в репортажа си от Гърция.       „Тия няма какво да търсят в ЕС\", каза една жена по радиото. Същото беше заявил и друг човек преди нея, който уточни още: „Гробът на сестрата на   беше открит при нас.\" Година след подписването на Преспанското споразумение мнозина гърци все още са в плен на романтичните представи за древността. А политическите процеси в Северна Македония всъщност нямат нищо общо в древността… След като  я, облаци надвиснаха над бъдещето на македонския премиер Зоран Заев. Както е известно, през 2018 година той накара сънародниците си да гласуват за промяна на името на страната, за да бъде решен веднъж-завинаги спорът със съседна Гърция. Тогава Заев обещаваше на северномакедонците, че скоро ще имат европейски паспорти, а страната им ще излезе от политическата и икономическа изолация. След като всичко това се оказа далечна химера, в страната през април ще има предсрочни избори. Споразумението за името - непопулярно сред хората  В гръцка Македония много хора все още не одобряват Преспанското споразумение. На въпроса какво мисли за последните събития, една 46-годишна домакиня отговаря, че  . По-младите хора обаче често пъти гледат по-диференцирано на нещата. „Може би е добре нещата първо да се поуспокоят, и чак тогава да ги приемат в ЕС\", казва 26-годишна студентка. А един 37-годишен готвач смята, че решението на ЕС е грешка: „Те задвижиха процеса за приемането в ЕС. И сега трябва да дойде и признанието.\"     Засега официална Атина не коментира решението на ЕС. Преди да замине за срещата на високо равнище, премиерът Кириакос Мицотакис беше заявил, че Гърция подкрепя старта на преговорите със Северна Македония и Албания. На пресконференция след срещата той се държа дистанцирано и – както обикновено – не спомена името „Северна Македония\". Мицотакис подчерта, че Гърция подкрепя еврочленството на държавите от Западните Балкани. В Атина не коментират и предсрочните избори в Северна Македония. Нищо чудно, смята Ставрос Цимас, журналист от „Катимерини\": „Правителството на Мицотакис не демонстрира готовност да се намесва активно. Той вече даде да се разбере, че няма да пречи на реализирането на Преспанското споразумение. И със сигурност няма интерес да подклажда нов дебат около това споразумение – нищо, че навремето той самият беше п ротив него.\" Критики от опозицията Лидерът на опозицията Алексис Ципрас, който навремето като премиер пое отговорността за приключване на  , сега критикува Мицотакис заради мълчанието му. „Гръцкият премиер, който не смее да произнесе името на съседната страна, по отношение на бъдещото им членство в ЕС просто се примирява със съдбата на съседната страна и на Албания и дори не призовава да се изясни правният статут на гръцките малцинства там.\"     Ципрас и неговата партия „Сириза\" обвиняват правителството, че не се е застъпило достатъчно настойчиво за приемането на Северна Македония и Албания в ЕС, обяснява Ставрос Цимас. „А всъщност за всички би било най-добре те да бъдат приети и тази глава да бъде затворена веднъж-завинаги\", казва той. Журналистът смята, че Зоран Заев може да изгуби предсрочните избори, защото мнозина мислят, че освен някои промени в областта на външната политика, неговият кабинет не се отличава много от правителството на Груевски: „Скандалите, корупцията и манипулирането на правосъдието продължават да са на дневен ред, този път под наметалото на социалдемокрацията\", констатира той. Факторът Русия  Цимас посочва и главната опасност: хората в Северна Македония и в Албания могат да обърнат гръб на Европа и да си потърсят други закрилници. Журналистът има предвид  ​​. Журналистът обобщава, че нито за ЕС, нито за Гърция е добре да изгубят влиянието си в този регион за сметка на Русия.  ", "date": "2019.10.23", "title": "Европа “Съседната страна“ вместо Северна Македония – така говорят в Атина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401117-%D0%B7%D0%B0%D0%B3%D0%B8%D0%BD%D0%B0-%D1%80%D0%B0%D0%B7%D0%BA%D0%BE%D1%88%D0%BD%D0%B0-%D0%BC%D0%BE%D1%82%D0%BE%D1%80%D0%B8%D1%81%D1%82%D0%BA%D0%B0", "text": "     Към всяка публикация Елена се опитваше да добави положителен смисъл. Тя говореше за това как обича природата, цени простите радости и знае как да мечтае. „Всеки голям сън започва с мечта\", пишеше блогърката, отбелязвайки, че се опитва да изживее живота си в най-голяма степен.      \"Отчаяна. Това съм аз! Това е основната ми черта. Всичко го правя, с мъка, от сърце. Знам как отчаяно обичам. Знам как да живея отчаяно. Знам как да вярвам отчаяно\", пишеше тя. „Времето лети, няма как да го спрете. Но вие сте пилотът на вашето време, така че управлявайте процеса. Запознайте се с изгревите, ходете боси по тревата, пясъка, земята, целувайте се само с любов <...>. смях, до сълзи, до треперене\", бяха думите й.      Но основната страст и смисълът на живота на Елена бяха приказките. Зрелищни снимки на лилав мотоциклет (любимият й цвят) са основната част от Instagram профила на Елена. В дъжда, снега и жегата \"железният й кон\" винаги беше наблизо. \"Мога да кажа, че шофьорският опит не идва с годините, шофьорският опит идва с километрите. Това е моят вятър, свободата ми, това е моята мечта\", споделя Елена Кузавини.      Страстта на Елена обаче стана причина за нейната смърт. Тя загина на магистрала Гостомел край Киев, в ужасна катастрофа на 19 октомври. Елена карала мотоциклета си BMW, когато шофьор на фолксваген, паркиран край пътя, потеглил и тръгнал да прави обратен завой. Елена влетяла в задната част на колата. Според майката на Елена дъщерята й винаги е карала внимателно и в началото се страхувала да кара дори колело, но успяла да преодолее страха си. \"Всеки, който я познава лично, знае, че се движи възможно най-внимателно, никога не е гонила никого\", добавя майка й.  ", "date": "2019.10.23", "title": "Загина разкошна мотористка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401118-%D1%82%D1%80%D0%B5%D0%B2%D0%BE%D0%B6%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "Слави Трифонов учреди партията си „Няма такава държава\" на бос крак. Дългия дойде с огромния си джип преди дни в голяма столична зала, пазен по традиция от няколко бодигарда. Шоуменът бе с официален костюм и лъснати обувки, но не бе обул чорапи, а ги бе нахлузил на босо, каквато очевидно е модата. Голите глезени на Трифонов лъщяха натрапчиво и станаха повод за шушукания измежду 560-те делегати на учредителния конгрес, пише в. \"Уикенд\". На присъстващите им направи впечатление, че очевидно болките на Трифонов с краката са се задълбочили, допълва изданието. Слави едва пристъпваше, подпирайки се на бастун, а при всяка крачка лицето му се разкривяваше от гримаса – очевидно движенията бяха съпровождани от неистова болка. Сред по-известните лица, които се забелязаха, бяха спортният журналист Крум Савов, който се бе издокарал като сватбар в ексцентричен костюм, и Иво Танев, който е и управител на залата-домакин на събитието. БЛИЦ припомня, че преди дни се появи информация, че Слави е успял да привлече Савов, който да води спортно предаване в телевизията му. След като учредяването на \"Няма такава държава\" приключи набързо за няма и половин час, Слави Трифонов излезе през задния вход. Той се метна на джипа си и отпраши в посока Бояна, пише още изданието.", "date": "2019.10.23", "title": "Тревожни новини заСлави Трифонов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401119-12-%D0%BE%D0%BF%D1%82%D0%B8%D1%87%D0%BD%D0%B8-%D0%B8%D0%BB%D1%8E%D0%B7%D0%B8%D0%B8", "text": "Вероятно няма да успеете от първия или дори вторият път да разберете какво се случва на тези фотографии. Ракурсът и перспективата са направили истинска загадка за мозъка. Вижте тази удивителна селекция от необичайни снимки!                                ", "date": "2019.10.23", "title": "12 оптични илюзии"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401120-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-%D0%B0%D0%B7%D0%B8%D1%81-%D0%B2-%D0%B3%D0%B5%D0%B9-%D0%BA%D0%BB%D1%83%D0%B1", "text": "Фолкпевецът Азис се чувствал адски самотен, защото от известно време насам е без гадже. Дългогодишната му връзка с мъж, който не показваше визуално, а представяше просто като Велизар вече не е част от живота му.    Именно поради тази причина екстравагантната звезда се е впуснала в търсене на нова тръпка. Неотдавна изпълнителят на \"Хабиби\" бил забелязан в столичен гей клуб да оглежда момчета, пише \"Хотнюз\".      Той пристигнал в компания от няколко души, един от които бил охранител и бдял над сигурността му. \"Васко стоеше прав през цялото време и оглеждаше от високо мъжете. Заглеждаше се повече по мъжествени с бради, което му е фетиш\", коментираха от обкръжението му.     Певецът стоял като пън, но в същото време не отказал да се снима с почитатели, които щом го видели веднага пожелали да се увековечат в кадър с него.      През цялата вечер изпълнителят демонстрирал мъжкарско поведение, което от известно време му е фикс идея. \"Явно комплексите от миналото на Азис го тресат. Това да се прави на батка не му отива, още повече че периодът му с токчетата беше най-силен и запомнящ се в цялата му кариера\", констатираха присъстващи в клуба.", "date": "2019.10.23", "title": "Какво прави Азис в гей клуб!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401121-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Днес от сериозните проблеми ще ви спаси човек, с когото от дълго време сте приятели, но не се виждате често. Неразборията с финансите, ще продължи още дълго време. Ако имате малки спестявания, не ги харчете. Ситуацията с парите е сложна, затова не предприемайте нищо, без предварително обмисляне. Очаква ви един прекрасен ден. Дори ще се притесните, от собственото си благополучие. Но всичко това е заслужено, нали? Сега може да се отпуснете, да се срещнете с приятели или да прекарате времето си сред природата. Възможна е среща със стар приятел или почитател. Ако все още сте свободни, вгледайте се в него по-отблизо. Трябва да избягвате меркантилността, но не собствената си, а тази на близките хора. В противен случай ще ви използват, да удовлетворят финансовите си интереси. Чудесен ден за културни събития, творчество и нови идеи. Опитайте се по-често, да общувате с влиятелни хора. Има шанс, да намерите перспективна работа.   Възможни са бизнес преговори и изгодни връзки. Ако сутринта се заредите с енергия, никой няма да ви отклони от пътя. Във финансовата сфера, напротив, пътят ви ще бъде труден и тежък. Трябва незабавно да заемете пари, за да се измъкнете от неприятностите. Вечерта е възможно спешно пътуване. Днес ще успявате, благодарение на своята проницателност и здрав разум. Ако не намалите темпа, тогава ще задминете дори и най-опитните служители. Бизнес пътуване, ще ви позволи не само да установите необходими контакти, но и да спечелите. Нужно е също да се съсредоточите върху здравето. Възможна е настинка или бронхит. Очакват ви много промени в живота, така че трябва да ги приемете с достойнство. Ако имате възможност да вземете отпуска и да отидете на почивка, направете го. Сега отдиха ще е по-полезен за вас от активната работа. Физическата активност, трябва да бъде сведена до минимум. Така че, по-добре се откажете от фитнеса. Прекарвайте повече време със семейството си. Не трябва да си врете носа в делата на другите и сами не позволявайте, другите да се месят във вашите. Опитайте се, да останете за малко сами, да се отпуснете или да общувате с деца. Консерватизмът ще ви помогне за решаването на финансови въпроси и ще се справите без помощта на адвокати. Вечерта, е възможно спешно бизнес пътуване. Препоръчително е още рано сутринта да съберете мислите си, за да не навредите на собственото си психично здраве. Някои неща, ги виждате не такива каквито са в действителност. Мащабна работа очаква тези, които се занимават с творчески дейности. Новите проекти ще изглеждат трудни и най-добре ще се справите, ако работите в екип.   Вятъра на промяната ще ви принуди, да преразгледате всичко, което сте планирали. Ще бъдете на кръстопът и ще трябва да изберете на къде да тръгнете. Ситуацията с парите е сложна, затова не предприемайте нищо, без предварително обмисляне. Ще е добре да промените имиджа си, за да получите комплименти. Очаква ви прекрасен ден, в който възторжените погледи на другите, ще ви доставят много емоции и оптимизъм. Не поемайте отговорност за всичко, което предлагат началниците. Имате свой график на работа, не се отказвайте от него. Вечерта е възможно да бъдете поканени на някакво важно събитие, където трябва да изглеждате добре. Възможно е да попаднете в елитно общество, което да ви окаже силно влияние. При това, не само на лично ниво, но и в професионален смисъл. Ще завържете няколко интересни запознанства, които ще ви позволят да се движите нагоре. С финансовите печалби е по-добре да не се хвалите, дори пред близки роднини.   Очаква ви натоварен ден, когато работата и творчеството ще ви отнемат цялото време. Но ще сте изпълнени със сила и желание, така че не се притеснявайте. Страхотен ден за дълго пътуване. Има вероятност да получите компенсация или хонорар за проект. Вземете всичко, което съдбата ви дава.", "date": "2019.10.23", "title": "Дневен хороскоп 23 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401122-%D0%BC%D1%81%D0%BF-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%89%D0%B5-%D0%BE%D1%82%D0%BF%D0%B0%D0%B4%D0%BD%D0%B5,-%D0%B2%D1%8A%D0%B2%D0%B5%D0%B6%D0%B4%D0%B0-%D1%81%D0%B5-%D0%BE%D0%B1%D1%89%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC", "text": "Европейският Механизъм за сътрудничество и проверка (МСП) може да бъде отменен за България, ако ЕС и ЕП одобрят това предложение на ЕК. Това се разбира от оповестените днес последни доклади за България и Румъния по МСП.       Този механизъм беше част от договорите за еврочленството на двете страни. С негова помощ трябваше да се наблюдава върховенството на закона и да се упражнява натиск върху правителствата в София и Букурещ, за да подобряват съдебната си система. Европейската комисия, която може да премахне МСП за двете държави, след като вземе становището на Европейския съвет (тоест – на лидерите на държавите-членки) и на Европарламента, вече на няколко пъти обяви, че ще го свали до края на мандата си. Това се планира включително с оглед на новия механизъм за проверка на върховенството на закона, който ще бъде въведен за всички страни-членки. В съобщението за печата на Европейската комисия се казва: Европейската комисия прие днес последния си доклад за стъпките, предприети от България в изпълнение на поетите от нея ангажименти в областта на съдебната реформа, борбата срещу корупцията и организираната престъпност в контекста на Механизма за сътрудничество и проверка (МСП). Днешният доклад разглежда напредъка, постигнат през последната година за изпълнение на 17-те препоръки на Европейската комисия в доклада от януари 2017 година. В положителен смисъл се отбелязва, че България е работила последователно за изпълнението на тези препоръки. Комисията счита, че напредъкът, постигнат от България в рамките на МСП, е достатъчен за осъществяване на ангажиментите, поети към момента на присъединяването към ЕС. България трябва да продължи да работи последователно върху превръщането на тези ангажименти в конкретно законодателство и неговото прилагане в практиката. България трябва да наблюдава трайното прилагане на  реформата чрез един новосъздаден съвет за последващ мониторинг. Това ще бъде в основата на бъдещия диалог с Комисията в рамките на цялостния механизъм за върховенство на закона. Както последващият мониторинг, така и механизмът за целия ЕС трябва да подкрепят устойчивостта и необратимостта на реформите след прекратяване на МСП за България. Преди да вземе окончателно решение, Комисията ще се съобрази с позицията на Европейския съвет и на Европейския парламент. Председателят на Комисията Жан-Клод Юнкер каза: \"В изпълнение на препоръките на Комисията, през последните години България постигна впечатляващ напредък. Предизвикателствата остават, осъществяването на необходимите реформи трябва да продължи, но напредъкът в България вече е достатъчен, за да се отиде отвъд МСП и вече да се приложат новите инструменти за наблюдение както на национално, така и на ЕС-равнище\".  След последния доклад от ноември 2018 г., Еврокомисията наблюдава в България консолидация на институционалната рамка, създадена през предходните години. За да се постигнат дългосрочни резултати, се изисква решителност и последващи действия, включително и създаването на Съвет за последващ мониторинг начело със заместник министър-председателя, отговарящ за съдебната реформа, и представител на Висшия съдебен съвет. В допълнение към ангажимента за провеждане на реформи във връзка с борбата срещу корупцията, Еврокомисията отбелязва по-специално ангажимента на българското правителство да се въведат процедури за отговорността на главния прокурор и защита на независимостта на съдебната система в съответствие с препоръките на Венецианската комисия. Комисията също така отбелязва ангажимента на българските власти да приемат законодателство, което гарантира автоматичното отстраняване на магистрати в случай на наказателно разследване срещу тях и задължителното оповестяване на членство в професионални асоциации.", "date": "2019.10.23", "title": "МСП за България вероятно ще отпадне, въвежда се общоевропейски механизъм"}
