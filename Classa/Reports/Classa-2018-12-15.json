{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390530-%D0%B1%D0%B0%D0%B3%D1%80%D1%8F%D0%BD%D0%B0-%D0%BD%D0%B5%D1%80%D0%B0%D0%B7%D0%B1%D1%80%D0%B0%D0%BD%D0%B0-%D0%B8-%D0%B4%D0%BE-%D0%B4%D0%BD%D0%B5%D1%81-%E2%80%93-%D0%B6%D0%B8%D0%B2%D0%BE%D1%82%D1%8A%D1%82-%D0%B9-%D1%81%D0%BB%D0%B5%D0%B4-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "През 1975 г. излизат книгите „Младостта на Багряна“ и „Дни черни и бели“ на Блага Димитрова и Йордан Василев, които са забележително изследване върху живота на поетесата, както и на нейните съвременници от периода преди 1944 г. Книгите предизвикват като реакция масирана идеологическа кампания. Наистина, тази кампания не е срещу самата Багряна, но тя е срещу една същностно-битийна част от живота й – действителността на младостта й. Тази офанзива на критици представители на режима е всъщност срещу съвременници и близки на Багряна, които самата тя смята за значими творци на културата. Това тяхно право режимът отрича и няма какво да спекулираме – това е изстрел ако не в сърцето, то в сърцевината на това, което е самата Багряна. Тези хора са единствените, които можем да наречем нейни равностойни съвременници. Липсата на съвременници Във връзка с неотделимостта на Багряна от предишната епоха са и нейните собствени думи, макар и казани в друго време и по друг повод – „частица от моето сърце все пак е останала в сърцевината на „Златорог“. Ясно е, че Багряна е оставила част от себе си в тази предишна, отишла си епоха отпреди 9 септември. Там тя е живеела в културен контекст и в културно обкръжение, впоследствие безжалостно фрагментирани. Започва се с Балканските войни, както и с Първата и Втората световна война. Сред свидните жертви на поколението е Димчо Дебелянов, част от компанията на Багряна от младостта й. 9 септември е окончателната дефрагментаризация. В годините след 1944 г., въпреки привидната адаптация на поетесата към новите житейски, екзистенциални, културни и социално-политически условия, тя фактически остава почти без, или с много малко, идейни съвременници. Изключения разбира се са личности като Дора Габе, Владимир Василев, Петър Динеков, както и Емилиян Станев, Блага Димитрова, динамиката на общуването с които е различна през годините. Не прекъсва творческата й връзка с писателката Анна Каменова, също личност от друго време. Налице е обаче една болезнена липса на хомогенност. Мозайката на т.нар. „съвременници“ за творец от поколението на Багряна е непълна, с грапав релеф. Отделни парчета от нея са слепени от предишна епоха, други – от настоящето, трети – от новите поколения. Други са силово „иззети“.  Неголямата общност, в която се озовава Багряна, не е в състояние да компенсира големите житейски промени навън, външно заличеното. Съществува вътрешно незаличимо време, или по-точно – времена, които обаче безвъзвратно са си отишли. Тези времена са като в душевна капсула в поетесата. Като че ли на Багряна занапред ще й бъде отредено да има все по-малко съвременници в истинския смисъл на думата. И макар че тя никога не спира интензивно да общува и с млади творци, тази липса на съвременници все повече ще се увеличава в следващите десетилетия. В тази връзка красноречив е и начинът, по който представители на по-младите поколения говорят за общуването си с Багряна. „Господи, духът на тази жена беше недостижим“, ще каже в спомените си Маргарита Петкова, на която Багряна понякога чрез секретарката си е отправяла покани да гостува в дома й.  „Не сме били приятелки. Никога не ми се обърна езикът да й проговоря на „ти”, дори на свойското „Лиза” не посмях да се обърна, въпреки че тя предожи да разговаряме така“.  За емоциите, които изпитват представители на по-младите поколения, при срещата си с Багряна, свидетелства недвусмислено и критикът Георги Янев, който разказа за личната си среща с нея специално за настоящия текст: „В средата на 80-те години на миналия век се заговори за Халеевата комета, която скоро щеше да ни навести. Сетих се, че Багряна, свидетелка на преминаването на кометата в началото на века, беше запечатала поетически този миг и реших да искам нещо като интервю за старозагорския вестник „Септември”, където работех. Позвъних ей така, почти на шега, и още при първия сигнал „оттатък” се вдигна: „Багряна е на телефона”, чух дълбокият й глас и изтръпнах. Запелтечих, объркано взех да обеснявам молбата си. Поетесата обаче прие веднага и помоли да се обадя ден преди да пристигна в София. Затворих телефона с пресъхнало от вълнение гърло“.     Част от литературното съвремие Макар и да не е част от оформилите се или оформящите се поколения през например 60-те и 70-те години, Багряна наблюдава това, което се случва и за това имаме достатъчно свидетелства.Тя не е „емигрант във времето“, както Симеон Радев споделя например пред Йордан Василев.  Същевременно не е и причислена, „нито календарно, нито литературно“ към т.нар. Априлско поколение, както директно ще напише в книгата си „На брега на времето“, както личи – с известна доза ирония. Но тя и професионално, и персонално, се интересува от случващото се в литературата. Да, тя отсъства от видимия хоризонт, който бива обект на анализ, като например в изследванията на Антоанета Алипиева за 60-те и 70-те години. Багряна просто не е в центъра на обществено-литературните процеси от периода, за щастие не е и част от рамките, които властта налага над поколенията, като например изкуствения концепт за Априлско поколение. Но както знаем, тя е там, в литературното пространство – нито встрани, нито в центъра. Неслучайно, може би за изненада на неспециалистите, би било разказаното от Найден Вълчев за съвместната им работа в редакцията, което ни дава именно представа за няколко десетилетия:  „През нейната многогодишна лаборатория са преминали, кажи го, всички автори и преводачи на стихове през петдесетте, шейсетте, седемдесетте години“.  Отново от същия разказ добиваме впечатление за диалог с другите, включително за новите поколения, за който диалог Багряна е отворена. „Общо взето, младите автори имаха представа с кого разговарят, когато беседваха с нея, но имаше и досадни графомани, които й обясняваха, че „така го искали“, че „да се пише и превежда бял стих е по-трудно, отколкото римуван“. Въпреки липсата на духовни съвременници в пълния смисъл на тази дума, Багряна е неизменно общителна, не просто във формалния смисъл на думата, тя търси компанията на млади творци и умее да се свързва с тях.   През 70-те години тази умора от активността на Багряна, основно във връзка със събития, рамкирани от официалните власти в България и в чужбина, започва да се проявява. Багряна дори едва ли не започва да бяга от официалните ангажименти, усамотявайки се на любими места като Хисар и Варна. Само няколко примера за тази проявяваща се и в писмената кореспонденция на Багряна са писмо до Николай Дончев от 1977 г., писмата до професора българист Роже Бернар от 70-те и 80-те години. В споменатото писмо до Дончев поетесата пише следното:  „След голямата умора в София и трите последователни конгреса, най-после си отдъхвам тук, край морето“. Пример за изтощение, особено от официални събития, които властта разбира се е искала да „окичи“ с големи писатели, е споделеното от нея с проф. Бернар по повод грандиозното честване от страна на комунистическата власт на 1300-годишнината от създаването на България:  „Съжалявам, че поради здравословното си състояние Вие не можахте да се отзовете на поканата на България за честването на 1300-годишнината й. Но аз Ви разбирам и сега Ви казвам, че направихте добре, защото програмата беше много претрупана и уморителна. Аз изпитах това на собствения си гръб“. Още през 1987 г. Багряна пише на професора: „Дойдох за един месец, но ако нещо важно не ме извика в София, бих желала да остана тук колкото се може повече“. Кариера Във връзка с кариерата на Багряна (не за писателската й, разбира се), Найден Вълчев прави следната констатация: „И тя горката, като Светослав Минков, Давид Овадия, Ангел Каралийчев, Емилиян Станев, Ивайло Петров, Генчо Стоев, цял живот не можа да се издигне в редакторската кариера по-високо от тази длъжност – завеждащ отдел“. А дали Багряна е „горката“ поради този факт? Или по-скоро това е нейн щастлив избор, тъй като познаваме примери като този с Павел Матев, в който поетическата кариера на един писател бива помрачена като репутация поради развитието на административно-властовата кариера. Говорим за избор на Багряна. Тя напуска оперативно-ръководния си пост в сп. „Септември“ по своя воля. Това е израз на несъгласието й спрямо идеологическата офанзива срещу книгите на Димитрова и Василев. Багряна е човек, който и преди 9 септември е била принуждавана от конюнктурни обстоятелства да напуска работа. В случая със „Септември“ тя е тази, която взима решение и с това защитава и своето личностно достойнство, както и символично защитава своето предишно „съвремие“, това отпреди 1944 г. След 10-и ноември От всички десетилетия, свързани с биографията на Багряна, най-недописано е това от края на живота й. Макар и календарно да не съвпада с 90-те години, тук можем да причислим и знаковата 1989 г. Какво е било отношението на Багряна към промените? Тя почти сигурно е знаела за Клуба за гласност и демокрация, в който са участвали Димитрова и Василев. Може би е твърде много да изискваме от човек в преклонна възраст да е съвсем наясно със случващото се. Познавайки Багряна, има основание да смятаме, че добре е разбирала какво се случва и е имала свое мнение. Разбира се, остава изследователските усилия да потвърдят или отхвърлят тази теза. Факт е, че в много от свидетелствата за разговори с нея, е трудно да се открие коментар за промените след 10 ноември. Възможността за срещи по това време е допълнително затруднена поради настаняването на Багряна в дома за възрастни хора; от други житейски обстоятелства. На въпрос дали се е срещала с Багряна след 10 ноември Маргарита Петкова обяснява, че през лятото на 1990 г. ражда своето трето дете, но допълва следното: „В старческия дом не исках да си причиня това да я посетя – заради самата нея, която беше горда жена. Приемаше само Любен Георгиев със…щях да кажа с удоволствие, но то по-скоро беше примирение“. Лиляна Стефанова, в мемоарната си книга, разказва, че се е срещнала с Багряна след промените, но не споменава и дума за това да са коментирали политическите събития от периода.  По отношение на събитията от и след 1989 г. пъзелът трябва да се подрежда, преподрежда и обглежда, за да се установи пълно ли е мълчанието от страна на Елисавета Багряна по повод промените.", "date": "2018.12.15", "title": "Багряна неразбрана и до днес – животът й след 9 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390531-%D1%82%D1%80%D0%B8-%D0%B2%D0%BE%D0%B4%D0%B5%D0%BD%D0%B8%D1%87%D0%BD%D0%B8-%D0%BA%D0%B0%D0%BC%D1%8A%D0%BA%D0%B0-%D1%82%D0%B5%D0%B6%D0%B0%D1%82-%D0%BD%D0%B0-%D0%BD%D0%B5%D0%B6%D0%BD%D0%B0%D1%82%D0%B0-%D1%88%D0%B8%D1%8F-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F", "text": "Като всеки популист начело на държава, мъчеща се да бъде социална, и Макрон се плаши от протести, и той иска да задоволи капризите на улицата, за да не клатят разни субекти лодката на администрацията му, защото така в нея влиза вода, мокри краката, а това е досадно. Затова Макрон в понеделник се обърна към нацията и обяви неголям пакет от предимно финансови мерки, с които се надява „да превърне гнева в шанс“.        У нас побързаха (слава Богу, не всички анализатори) да нарекат тези мерки „закъсняла либерализация“ и „неолиберални ходове“. Нищо подобно. Напротив, либерализация беше отмяната на данък богатство с цел да се привлекат английски капитали във Франция след Брекзит, а това да обещаваш, че ще увеличиш заплатите и ще намалиш данъците е чист популизъм, защото на практика означава да увеличиш разходите като намалиш приходите, което е абсурд. Но такава е съдбата на плахите политици в съвременния свят ­– както беше го казал Мартин Табаков: който сее популизъм, жъне протести. Но да оставим анализите на международниците, били те с икономически, политически, че дори и с културен профил. С интерес ще следим какво ще ни кажат, какви нови подробности ще извадят, как ще обяснят ежедневно натрупващите се събития, но докато правим това, никой не може да ни спре да поразсъждаваме и за по-дълбоките причини. Струва ми се, че има поне три големи исторически обстоятелства, които тежат като воденични камъни на шията на Франция и ѝ пречат да взима нужните решения. Комплексите от наследството на Римската империя Римската империя е най-великото политическо образувание в познатата човешка история и затова всеки иска да го броят за неин наследник и приемник – всички (дори и албанците) развяват орли, всички издигат триумфални арки, всички имат сенатори, пощи, легии и легиони, всички строят виадукти. Законите на Съединените щати се коват в Капитолия, а пък Русия просто си е „Третият Рим“. Наследници на Римската империя в средновековна Европа са галите и германците или, най-общо казано – Франкската империя (откъдето и името „Франция“) и Свещената Римска империя (първият Райх). В ново време това са французите (макар че франките са германци) и самите германци, минали оттогава до днес през още два Райха. И ако се вгледаме в Европейския съюз от по-високо, ще видим, че действително той се състои в ядрото си от Франция и Германия, толкова обсебени една от друга, че на Великобритания чак ѝ става обидно и иска да отплува към Америка. Всяка от двете могъщи държави – и Франция, и Германия – каквото и да говори, не може да прави политика, без да се съобразява с другата и е така от незапомнени времена. Ето го първия воденичен камък на шията на Франция. Вторият са Революциите Сякаш всички са се съгласили да ги приемат за френски патент, макар според историческия материализъм (а и не само според него) първата буржоазна революция в света е гражданската война на Кромуел в Англия. Французите са тези, които излизат със сопи на улицата в битка за свобода и справедливост, те строят барикади, те са Гаврошовците, които се зъбят на тирана и гилотинират кралете си. Те изобретиха нацията и родината (Allons enfants de la Patrie!), те въведоха и съвременната република, нищо че я прекопираха отново от римската, макар и само формално, защото римската република беше аристократична, а не демократична. Най-сетне французите бяха тези, които измислиха Просвещението, за да детронират Бог и да поставят на негово място гордия човешки Разум. Сторили всичко това, французите с основание гледат на себе си като на модни диктатори не само в областта на облеклото и другите финтифлюшки, но и на политиката, философията, литературата и изящните изкуства. Коя държава е най-социална? Франция! Коя държава е най-културна? Франция! Коя държава е най-изящна? Франция! Кои жени са най-красиви? Французойките! Кои хора имат право да са най-щастливи? Французите, защото французите са измислили всичко, което днес съставлява модерната дефиниция за щастие. И ако някой посмее да им го отнеме, кой ще излезе на барикадите? Пак французите. Ето този начин на историческо, политическо и социално самоосъзнаване е вторият воденичен камък, който, увиснал на шията ѝ, пречи на Франция да провежда полезните за себе си политики. Третият камък е Постколониалният комплекс Над 40 съвременни суверенни държави някога са били френски колонии. Ако моята родина беше принудена да се откаже от такива територии, сигурно и аз щях да съм твърде кисел. След Втората световна война Франция започва упорито да се стреми към създаването на нещо, което да замести колониалната империя не толкова на политическата карта на света, колкото в сърцата на французите, нещо, над което гордо да се вее знамето с надпис „свобода, равенство, братство“. Така още през 1946 се създава Френският съюз с цел да обедини бившите колонии. Той съществува до 1958, когато в съответствие с промени в конституцията се трансформира в познатата и днес Френска общност, но тя никога няма да заживее с политическата пълнота на колониалната империя. Французите решиха, че ако не могат да са политическа империя, ще бъдат духовна такава. Решиха, че мисията им е да държат бившите си колонии близо до себе си, като ги облъчват със своята висококачествена култура. За тази цел си направиха дори специални радио и телевизия. Всякакви жители на бившите колонии бяха обявени за добре дошли в Родината-майка, поради което към днешна дата в нея живеят техните многочислени внуци. Има цели квартали с хора, които не са нито гали, нито франки по произход, но ревностно пазят традициите на дедите си. От Родината-майка приемлива за себе си намират единствено социалната ѝ система, а за всичко останало се придържат към своята етническа, религиозна и културна чистота. Вижте атентатора от Страсбург, който се прочу в началото на седмицата с това, че изпозастреля сума ти хора на коледен базар, а после го убиха и него. Независимо от това дали е радикализиран терорист или обикновен апаш (въпреки опита на Ислямска държава да го пише свой актив), той не е имигрант, родил се е баш на границата между Франкското кралство и Свещената Римска империя, където по река Рейн минава и днес границата между Франция и Германия. И докато умниците умуват коя от тези две страни е по-автентичен приемник на духа и традициите на Римската империя, този младеж пролива галска и германска кръв, вдъхновен (поне така се твърди) от думите на книга, писана от арабски пророк горе-долу по времето, когато българите се появяват на границата на зрялата православна Византийска империя. Ето това е европейският прочит на събитието, а не: „ама те това, те онова, на тях такава им е културата, те са чувствителни, ние носим историческа вина пред тях“ и други подобни „коректни“ констатации. Чувството за „вина“ към обитателите на бившите колонии, зад което се крие империализъм от нов вид, стремеж за замяна на политическата империя с духовна и културна, е третият воденичен камък. И с тези три камъка на шията Франция продължава да дава тон на другите държави в Европейския съюз. Нека. Тя не е уникална. Всеки си носи някакъв камък на врата. Нашият например е късното ни вписване в историята поради принадлежността ни към Османската империя, годините на социализма, през които докато другите правеха Европейския съюз, ние членувахме в СИВ и Варшавския договор, както и беднотията в годините на прехода. Другите сигурно си имат и те своите камъни. Но има един общ за всички и той е особено тежък. Това е убеждението, че човекът трябва да получава преди да дава, да потребява преди да произвежда. Какво обеща Макрон? Увеличение на заплатите и намаляване на данъците. Откъде бе, джанъм, ще получаваш повече, когато произвеждаш по-малко? Ще вземеш от богатите? Да, те са някаква друга порода същества, които живеят в пещери, пълни с пари и там парите никога не свършват. Въпросът е да намерим чалъм да им ги вземем. Ама четете малко повече Лафонтен бе, дами и господа! И той, дето се вика, е културен французин. Четете за кокошката със златните яйца: тя не е безсмъртна и не снася post mortem. Освен това мисля, че Картаген трябва да бъде разрушен.  ", "date": "2018.12.15", "title": "Три воденични камъка тежат на нежната шия на Франция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/390532-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%B2%D0%B0%D0%BB%D1%8F-%D0%BE%D1%82-%D0%BF%D0%BE%D0%BB%D0%B8%D0%BA%D1%80%D0%B0%D0%B8%D1%89%D0%B5-%D0%B1%D1%80%D0%BE%D0%B4%D0%B8%D1%80%D0%B0-%D0%B8-%D0%BF%D0%BB%D0%B5%D1%82%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "  На вид прилича на добродушна пенсионирана учителка – наедряла, с побелели коси и очила с висок диоптър. Всъщнст е извършителка а тежки престъпления – убийства на четирима старци с цел да ги ограби. Затова я наричат „Кървавата Валя“,  чиято незавидна съдба е да завърши живота си в Сливенския затвор според решение на Великотърновския съд.. Името и е ВалентинаАлександрова, по професия фелдшерка. Има четири деца и се издържа със социални помощи, а мъжът и Йордан е тракторист и взема добри    пари. .Явно животът в семейството и е тежък, разбирателство у дома няма. Валентина има едно оби – криминалните романи.          Случката припомня Гергана Танева в книгата „Криминалните мистерии на България“, която излезе с логото на Милениум. Точн преди 20 години – през юли 1998-ма – в горнооряховското сел Поликраище самотни пенсинери са нападнати в домовете им. В следобедните часове на 18 юли 1998 г. Валентина Александрова и двамата ѝ сина – 17 гдишният Иван  и  14 годишният Владимир    отишли да ядат дини и домати в градините на техни съселяни в покрайнините на Поликраище. Наблизо е  къщата на  75 годишната баба Велика    и 79 годишния дядо Любен    Кукови. Валя няма пари и решава да иска назаем от старците. Изглеждало, че в къщата няма никой, затова Александрова кара синовете си да влязат през покрива и да претърсят стаите. Момчетата се промъкват вътре и отключват на Валя.  Докато са вътре, Велика Кукова внезапно се появвява в коридора и ги пита  какво търсят в дома ѝ.      Стреснатата Валя я сплашва, вади малко чукче, което носи в себе си. Удря Кукова по главата, след което с помощта на големия си син Иван я поваля долу. Завързват забрадка през устата и носа на бабата.. В този момент в къщата влиза дядоЛюбен, а Александрова го пребива с чукчето по главата.  След това и тримата крадци бягат.  Велика умира след около 30 минути от задушаване, а съпругът ѝ – от  черепно-мозъчни травми. Десет дни по-късно историята се повтаря  в къщата на възрастната Севдалина Владова. Валентина отишла да иска заем от бабата, като инструктирала синовете си да тършуват из къщата ѝ, докато тя си говори със старицата. Иван и Владимир намерили дребна сума, собственост на сестрата на баба Севдалина – Йорданка Богоевска. Дни по-рано тя пристигнала от София на гости. Децата вдигат шум и Севдалина ги съзира. Валя пристъпва хладнокръвно към ликвидацията и - с  чука. После Валя преравя стаята на гостенката и намира малко пари.  В този момент отвън влиза Богоевска, която изпада в ужас и започва да крещи.  Валя я убива на място с чука.  Общо тя и децата отмъкват 105 хиляди неденоминирани лева. Севдалина и Йорданка умират  след по-малко от месец от тежките черепно-мозъчни травми.    Успяват да дадат показания преди смъртта си.   Точните описания са почти изцяло базирани на самопризнанията, направени от Валя и синовете ѝ. При разглеждането на делото на втора инстанция Валя и Иван се отричат от тези показания, като посочват, че са взети след оказан психически и физически тормоз. Но вината на Валентина е доказана с близо 20 експертизи, ДНК анализ на улика и два следствени експеримента. Присъдата е доживотен затвор.    В затвора „Кървавата Валя“ е спокойна. Няколко пъти  е интервюирана и заявява, че не обича агресията. От условията в затвора не се оплаква, доволна е от храната и количеството хляб, които и се полагат.  И от топлата вода. Не работи, защото няма смисъл – и да се труди, и да си стои в бездействие присъдата и няма да бъде намалена. Няма право на никакъв отпуск, на никаква ваканция.  Децата, участвали в убийствата, излежават присъдите си и излизат на свобода. Едното от тях – Владимир, загива при неизяснени обстоятелства, когато навършва 27 години.  Полуразложеният труп на сина на убийцата, който междувременно се е пропил,    е намерен на 2 октомври 2009-та в необитаема къща в Поликраище. Малко след делото съпругът на Валентина умира.    „Възмездие има“, коментират местните жители.    „Кървавата Валя“ прави опити да оспори присъдата с молба до Окръжния прокурор, но молбата и е отхвърлена. . Синът и Иван  днес живее с най-малкия брат, Пламен, в Поликраище.    Младата писателка Деспина Клер научава за кървавата Валя я през 2010 г.  Случаят я провокира и Деспина решава да влезе в кореспонденция със затворничката.    В следващите близо пет години двете си разменят над 250 писма. През октомври 2010 г. Деспина  взима решение да посети лично Валя в Сливенския затвор. “Исках да я видя на живо. Насреща си видях стабилен, уверен, уморен човек „, споделя впечатленията си тя. Деси не крие, че в началото е изпитвала съмнения за контакта с човек, осъден на доживотен затвор за четири убийства. Те обаче бързо се разсейват. “Ако Валя е убийца, то тя е най-сърдечната и искрена такава, за която съм чувала.    В мига, в който я видях на живо, смущението ми незабавно изчезна.    Като пример за нрава ѝ ще дам и това, че в затвора за 17 години не е имала нито едно провинение, несе е карала с някой и не е проявявала агресия. Разговаряла съм с управата на затвора за това”, твърди писателката. Тя и Валя си пишат за изкуство, новини, политика, както и за съвсем човешки неща. Валя страда, че не е имала възможност да си види внуците, които междувременно са се родили. В затвора тя чете, плете и бродира.  Често праща плетива в домове за сираци. Според Деспина Клер д елото срещу Валентина и синовете ѝ стъпва основно на отречени от нея самопризнания. Писателката повежда борба за нов старт на делото и евентуално оневиняване на кървавата Валя. Засега неуспешна. Кървавата Валя остава зад решетките, а все по-малко хора се сещат за нея.   ", "date": "2018.12.15", "title": "Кървавата Валя от Поликраище бродира и плете в затвора"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390533-%D0%B1%D0%BE%D1%80%D0%B8%D1%81-%D1%85%D1%80%D0%B8%D1%81%D1%82%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8%D0%BB-%D0%BC%D0%B8%D0%BC%D0%B8-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0-%D1%81-%D0%BA%D0%B0%D1%80%D1%82%D0%B8%D1%87%D0%BA%D0%B0-%D0%BE%D1%82-%D0%B8%D1%82%D0%B0%D0%BB%D0%B8%D1%8F", "text": "Музеят „Борис Христов“ получи ценен автограф от биографа на легендарната оперетна звезда Мими Балканска – поздравителна новогодишна картичка с подписа на певеца, изпратена до артистката. Събитието е далечната 1970 година. Борис Христов е в Неапол, където дочаква хористи от Софийската народна опера. Предстои им спектакъл на „Борис Годунов“. Хористите предават на големия артист поздрави от Мими Балканска.        Той, от своя страна, изпраща поздравителна новогодишна картичка, върху чиято предна корица е залепена репродукция на картина от неговата лична колекция. Изпраща и две свои снимки с автограф – едната, от „Борис Годунов“. И и обещава, че щом пристигне в София, ще я посети в дома и на ул. „11 август 1 а“ и ще я прегърне. „Целувам Ви ръка, славна Мими Балканска“, пише Борис Христов. Срещата между двамата колоси не се е състояла. Но запазените саморъчно написани думи от великия бас подсказват, че в младостта си той може би е гледал Мими Балканска на сцената. Може би дори е въздишал по нея като стотиците мъже, зърнали красивото и лице и сексапилното тяло.    Биографът на Мими Балканска – журналистката Елиана Митова, получи подкрепата на г-жа Елена Драгостинова, директор на музея „Борис Христов“, за да може 115-тата годишнина от рождението на звездата да бъде отбелязана в концертната зала. Артисти от Музикалния театър, акомпанирани от пианистката Ирена Аврамова, пяха в памет на своята велика предшественичка. Събраха се четири Царици на чардаша – Светлана Иванова, Марияна Арсенова, Еделина Кънева и Добрина Икономова – дъщерята на естрадния певец Димитър Йосифов.    И двама Едвиновци – неостаряващият Арон Аронов и Пеньо Пирозов. И зазвучаха Калман и Лехар. Когато в залата се разля дуетът „Помниш ли ти“, мнозина заплакаха. А арията на Графиня Марица нажежи страстите. Почетната гостенка на фиестата – г-жа Веста Ранкова, дългогодишна секретарка на Вера Калман, а сега – на дъщеря и Ивонка Калман, бе готова да разцелува певицата Еделина Кънева. „За мен „Графиня Марица“ е по-хубава от „Царицата на чардаша“, каза г-жа Веста. А Еделина Кънева допълни, че Марица е любимата и роля. Спомени за съвместната си работа с Мими Балканска сподели проф. Светозар Донев. Той е израснал в оперетния театър покрай втория си баща – диригента Илия Стоянов – Чанчето. А синът на проф. Донев, Стефан, е кръщелник на Мими.    Сред гостите бе и единствената ученичка на Мими Балканска – оперетната прима Теодора Георгиева, заедно с дъщеря си - талантливата журналистка от в. „24 часа“ Ярослава Прохазкова. Голямата наша драматична актриса Джуни Александрова уважи събитието и поднесе на Елиана Митова личен дар – допълненото издание на биографичната си книга „На глас“. Сестрите Жени и Мими Елмазови – щерки на прославения буфо бас Павел Елмазов и на фитофармацевтката Лили Елмазова, също уважиха празника. Мими Елмазова е родена на една и съща дата с Мими Балканска – 23 юли. Младата и просперираща художничка Жаклина Симова и майка и, Росица Симова се появиха с яркочервени рози и две купи домашни банички Събитието бе уважено и от депутата от гражданската квота на ГЕРБ Диана Саватева, която дискретно седна сред публиката, доведена от адвокат Надежда Ковачева и съпруга и – журналиста Петър Бучков.    В неформален разговор г-жа Саватева изрази възторга т преживяното. Коктейлът, заръчан от Елиана Митова, едва стигна за всички, но виното остана. В градината на уютната къща хората предпочитаха да разговарят, да си припомнят миналото, а не да се напиват. Мнозина питаха къде могат да си купят книгата за Мими Балканска, но тя отдавна е изчерпана. „Дано смогна за 120-тата годишнина на Мими да преиздам книгата. Тази жена ме научи на толкова много неща! Научи ме да уважавам себе си, да ценя семейството си и родителите си и да не жаля за мъжете, които съм изгубила. Винаги ще дойде нов мъж в живота ти и ще е по-добър от предишния!       Ако един те остави, намери си друг! Този, който те е оставил не те е заслужавал, забрави го, Господ ще го накаже сам да остане, потомство да не създаде“, така ми говореше Мими. И беше напълно права. В живота си получих толкова много любов, имах прекрасни партньори, сега се радвам на способен син и верен мъж“„ каза Елиана Митова. На излизане от музея всички си припяваха „Ех, майко, майчице…“, от „Царицата на чардаша“. И благодаряха на Елена Драгостинова, че даде шанс хубавото събитие да се случи на възможно най-хубавото място. Знае се, че музеят „Борис Христов“ има подписан договор за съвместна дейност с испанската неправителствена организация MPDL ARAPAZ ARAGON, която работи в България от началото на 90-те и чийто представител - посланик Богомил Герасимов, е голям почитател на оперетното изкуство.    В случая , без да се срамува, той изпълняваше логистични задачи и беше личен шофьор на почетните гости. А официален фотограф на събитието бе г-жа Мари Къналян, по-известна като фотограф на в. Ереван и на арменското малцинство в София. През цялото време тя не изпусна апарата, готова да документира всеки миг от фиестата.", "date": "2018.12.15", "title": "Борис Христов поздравил Мими Балканска с картичка от Италия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390525-15-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1256 г. - Монголският хан Хулагу превзема и разрушава крепостта Аламут на асасините.   1575 г. - Полската шляхта избира за крал Стефан Батори.   1895 г. - Основан е германският спортен клуб Айнтрахт Брауншвайг.   1899 г. - В италианската преса е оповестено основаването на футболния клуб Милан   1917 г. - В Кишинев е провъзгласена Молдовската народна република.   1918 г. - Във Вилнюс (Литва) е установена съветска власт.   1925 г. - Гърция се съгласява да плати на България наложеното ѝ от Обществото на народите обезщетение за Петричкия инцидент.   1961 г. - В Йерусалим (Израел) е осъден на смърт бившия нацистки офицер Адолф Айхман, след като е намерен за виновен по 15 криминални дела, между които престъпления срещу човечеството и военни престъпления.   1966 г. - Астрономът Удуин Долфус открива Янус - естествен спътник на Сатурн.   1970 г. - Съветският космически апарат Венера 7 каца на Венера, с което извършва първото успешно кацане на друга планета.   1976 г. - Държавата Самоа е приета за член на ООН.   1990 г. - Киргизия обявява национална независимост от СССР.   1994 г. - Палау е приета за член на ООН.   1999 г. - В Япония е отлято най-голямото златно кюлче в света (40,5/19,5/16 см = 200 kg).  ", "date": "2018.12.15", "title": "15 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/390524-%D0%BF%D1%83%D1%82%D0%B8%D0%BD-%D0%BD%D0%B5-%D0%B5-%D0%B8%D1%81%D0%BA%D0%B0%D0%BB-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "На форум в Ярославл за кариерни възможностите с ученици от руски училища президентът на Русия Владимир Путин заяви, че \"не си е избрал професията президент, той не е бил готов и е отговорил \"не\", когато руският президент Борис Елцин му предложил да стане негов приемник.\" Путин припомни как Елцин му се обадил, че иска да представи неговата кандидатура в Държавната Дума за поста министър-председател и след това му предложил да участва в президентските избори. \"Казах:\" Не \"- каза Путин, като си спомни, че реакцията на Елцин на отговора му била голяма изненада. - И защо така? - попитал Елцин. Тогава Путин обяснил на Елцин, че не се чувства подготвен. \"И това при условие, че вече бях голям и продължително бях работил в различни правителствени структури\", каза той и посъветва присъстващите млади хора \"да бъдат готови колкото се може по-скоро да направят ключовото решение в живота си\". Въпреки че президентите често са специалисти по право или икономика, човек \"от всяка професия може да стане глава на държавата или правителството\", каза Путин. От друга страна, президентът каза, че освен желанието да посветим живота си на управлението на страната, е важно да се ръководи от известния медицински принцип \"не нанасяй вреди\". На въпроса каква професия би избрал днес, президентът, който е получил обучение по право по онова време, отговори, че е доволен от избора си. А за модерните области, които се развиват понастоящем, Путин се интересува особено от генетиката и изкуствения интелект.", "date": "2018.12.15", "title": "Путин не е искал да бъде президент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390526-%D0%BF%D1%80%D0%B0%D0%B2%D0%B8%D0%BC-%D0%B3%D0%BE-%D0%B7%D0%B0-%D0%B4%D0%B5%D1%86%D0%B0%D1%82%D0%B0", "text": "Разврат и содомия се леят от (вече свалени) билбордове във Варна и Бургас. Двама мъже или две жени на снимките се прегръщат, без да се крият в някой тъмен ъгъл от срам, че са от един и същи пол и се обичат. Напротив, застанали са спокойно пред Народното събрание и Народния театър. Натрапват си сексуалната ориентация, както обичат да казват мнозина.     Минувачите покрай билбордовете са в шок, подават жалби до общината, по-изнервените заливат с черна боя и разкъсват ядно винила, а източникът се оказва проектът \"Заедно за правата на ЛГБТИ хората в България\" на фондация GLAS. Конкретната цел е борбата с хомофобията, която, както се видя, упорито отказва да напусне пределите на страната. Като в лош виц въпросната кампания постигна обратния ефект и отприщи колосална вълна от хомофобия. Новината за билбордовете, на които са покзани прегърнати еднополови двойки, накара българинът с будна съвест и морал да спре за малко ремикса на \"Едно Ферари с цвят червен...\" или \"Ще ти пръсна дисплея и панела\" и да се ослуша. И той не само се ослуша, но и се притесни - най-вече за децата, разбира се. \"Правим го за децата\" е звучен рефрен, който редовно се повтаря от псевдоморалистите, само че, уви, е крайно лицемерен мотив за действие. Докато кадри с хомосексуални хора карат много българи да пишат виртуални петиции, да мацат с боя и да късат, реклами със сезон на дините и страсти на кристали им се виждат напълно приемливи. И това е по-голям проблем от няколко билборда с напълно облечени влюбени от един и същи пол, чиито лица дори не се виждат. Чифт достижения на пластичната хирургия и доктор 906090, изпъчени гордо в оскъден бански, отдавна не правят впечатление и не възмущават никого, независимо дали промотират автомобилни гуми, климатици или хамбургери. Никой не се притеснява, че те ще възпитат у сина му афинитет към пошлостта, кича и жените с вид на опитна актриса от жанра за възрастни. Или че ще накарат дъщеря му при първия удобен момент да си поиска като подарък за пълнолетието или бала именно това - нов, огромен бюст, който да носи като по рекламите, плюс опаковка перхидрол, с която да постигне и съответстващата прическа. \"Няма страшно, това е просто любов\" се оказа наистина страшно - по-страшно от доста по-нелицеприятни, макар и \"хетеросексуални\" в същността си кампании. Ежедневното натрапване на неприемливи и като външност, и като поведение типажи бива отминато със стоическо спокойствие и снизходителна усмивка. Та това е просто реклама, хайде да не преиграваме, да не сме на Запад... В същия момент кадри с нещо напълно естествено, а именно любовта, била тя и хомосексуална, са повод за грандиозен скандал, подхранван от мантрата \"Правим го за децата...\". Така изведнъж по средата на декември България започна да се усеща като на Запад. Там искат да забранят иначе веселата коледна песен \"Baby, it's cold outside\", защото намеквала за злоупотреба с жената след пиене на повечко алкохол. Но веднага след това ще чуете някоя устата рапърка като Карди Би или Ники Минаж, които подробно обясняват какво точно искат да им се случи в леглото. И тук възприехме това двуличие, на когото - както му е удобно. Кампания с еднополови двойки е повод за всеобщо вайкане какво ще кажем на децата, как ще им обясним. А всъщност какво казвате на децата си, когато излезе поредният билборд на някоя силиконова красавица и те ви питат тази кака защо няма дрешки?", "date": "2018.12.15", "title": "Правим го за децата..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390527-%D0%B3%D0%BE%D1%82%D0%BE%D0%B2%D0%B8-%D0%BB%D0%B8-%D1%81%D1%82%D0%B5-%D0%B7%D0%B0-%D0%BD%D0%BE%D0%B2%D0%B0-%D0%BF%D0%BE%D1%80%D1%86%D0%B8%D1%8F-%D0%B3%D0%B0%D0%BB%D0%B5%D0%BD%D0%B5-%D0%BF%D0%BE-%D0%B3%D0%BB%D0%B0%D0%B2%D0%B0%D1%82%D0%B0", "text": "Броени дни остават до коледните празници, а седмичният обзор показва, че подаръците вече прииждат ли, прииждат... Стана ясно например че   ще подари присъствието си на България през 2019-а. Премиерът Борисов вече подготвя главата си за поредното погалване, бидейки рекордьор в дисциплината.     За добро или зло, на фона на този магичен миг на преплитане на държава и църква (макар и не нашата) няма да се вижда плакат с надпис \"Няма нищо страшно, това е просто любов\". И то не заради хомофобски ориентирани  , които тичат за боя към най-близкия железарски магазин, когато видят изображение на прегръщащи се мъже, а просто защото провокативният проект с билбордите, призоваващи за толерантност, вече ще е приключил. Ранен подарък се очертава да получи и президентът Румен Радев. Малко след като в ефира на БНТ си пожела видеокамера във всяка избирателна секция, депутатите вече приеха на първо четене  , които ще сбъднат тази негова мечта. И ето как всички онези, които не са имали щастието да бъдат избрани за участие в \"Биг Брадър\", още на европейските избори могат да се окажат участници в такъв - само трябва да отидат да гласуват и да помахат на обективите. Цяла нация звезди! Цяла нация ВИП-ове! (тъкмо да има за следващия сезон, че досегашните - известни и неизвестни - нещо се поизчерпаха) На всички български избиратели депутатите готвят още \"подаръци\" в Изборния кодекс, но за съжаление това, за което редовно пишем до Дядо Коледа - електронно и машинно гласуване, няма да го получим и тази година. Очевидно джуджетата не могат да смогнат да сглобяват машини за \"Информационно обслужване\", а депутатите нямат доверие на помощниците на добрия старец, че ще напишат софтуер за електронния вот, който да (не) е податлив на манипулации. И като стана дума за софтуер, във вторник шофьорите получиха специален подарък от МВР -   на \"Пътна полиция\". Как стана това? При ъпдейт. Ъпдейтите са опасно нещо и от \"Пътна полиция\" щяха да знаят това, ако бяха питали уважаемите народни представители, за които обновяване понякога означава връщане с три версии назад... БАН от своя страна подари на всички новината, че България е на последно място в Европейския съюз по  . Ако сте имали съмнение, че не живеете \"по европейски\", вече можете да сте спокойни, че това не е предколедна заблуда. Наистина нямате пари за подаръци! Йей! За сметка на това имате магистрали (е, добре, де - не броим \"Хемус\"), на които да се радвате. Идеята на опозицията да се направи независима експертиза как са строени те, както и всички други пътища, малко засегна   да бранят опетненото си име. Любопитното е, че БСП иска да се проверят пътищата от 1982 г. досега, което показва, че и в построеното по време на своите управления не са много сигурни... Дано тази година Дядо Коледа им донесе и малко повече памет. Ремонтната тематика продължава, защото на бившия зам.-кмет по транспорта   прокуратурата \"подари\" обвинение за ремонта на улица \"Граф Игнатиев\" в София. Пред медии Крусев демонстрира похвалното желание да сподели подаръка, обяснявайки, че що се отнася до ремонтните дейности \"не е решавал нищо еднолично\". Прокуратурата като цяло се показа като най-склонна да разпраща предколедни изненади.  , които са били в ръководството на Агенция \"Пътна инфраструктура\", също получиха обвинения - за фаталния инцидент в тунел \"Ечемишка\" отпреди почти 2 години. Тунел, който преди много Коледи е трябвало да бъде ремонтиран, но така и не се е намерил кой да се ангажира с това. Същевременно съдът отказа да пусне семейство Баневи за празниците и ги   заради онези 1 милиард лева, които според прокуратурата те са си присвоили. Как и какви подаръци ще получат те тази година не е ясно - Дядо Коледа в арестите не смее да ходи, откакто видя снимките от килията на Иванчева. Никой у нас обаче не може да се похвали с такава предколедна седмица като тази на Тереза Мей. Първо,   й подари възможност да се измъкне от цялата каша с Брекзит. После собствената й партия се опита да й подари  . Накрая развълнуваната Мей реши да върне жеста и каза, че ще подари на всички своето оттегляне, след като Великобритания напусне пределите на Европейския съюз. Следващата й цел - да подсигури взаимоизгодна сделка с Дядо Коледа за изкарването й от спиъсъка с палавите деца. В замяна след края на премиерстването си ще сглобява играчки, специално за децата от ЕС. А вие не забравайте в писмата си за Дядо Коледа да напишете, че освен разни ненужни предмети искате и по-качествени неща за хапване. Все пак само през ноември от пазара са изтеглени   и 310 хиляди яйца, които не стават за нищо друго, освен за унищожаване. А ако от БАБХ не ги бяха изтеглили, щяхме да ги \"унищожим\", хапвайки ги по празниците, че да започне новата година не само щастливо, ами рядко щастливо!", "date": "2018.12.15", "title": "Готови ли сте за нова порция галене по главата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390528-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0-%E2%80%93-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D1%89%D0%B5-%D0%BF%D1%80%D0%B5%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F-10-%D0%BC%D0%BB%D1%80%D0%B4-%D0%BB%D0%B2", "text": "Депутатите от мнозинството сте само гумен печат, който подпечатва цялото това безобразие, заяви депутатът от “БСП за България” Антон Кутев в декларация от името на парламентарната група на левицата.   Декларация от името на ПГ на „БСП за България“   Изразходването на публични средства е ключова част от политическия живот в страната и е концентриран израз на политиката. Именно затова, законът изисква всички публични разходи да се правят на конкурсен принцип, което ни задължава респективно да осигурим прозрачност и ефективност на изразходването на средствата. Именно  затова, Законът за бюджета, като най-важният закон за годината, се приема от Народното събрание, което гарантира прозрачното и справедливо изразходване на парите на българите. Духът на закона, а и демократичните принципи, изискват да се гарантира, че всеки лев, събран от българските граждани, трябва да бъде изразходван с максималните прозрачност и ефективност. Всеки лев!     Какво се получава обаче на практика? Видно от ситуацията до момента, на база на предварителни оценки на Министерство на финансите, се очаква салдото по консолидираната фискална програма на касова основа към ноември 2018 да бъде положително – в размер на 2.8 млрд. лв. Казано на прост, човешки език, годината ще завърши с 2 млрд и 800 млн. лв. излишък. Това е повече от 10% над заложените приходи в приходната част на бюджета. Огромни пари, изкарани с тежък труд от българите, платени на държавата със скърцане на зъби, в условия на масов недоимък. Управляващите казвате, че сте свършили много работа и затова сте събрали толкова много пари над предвиденото в бюджета. Това, както всички знаем, е лъжа! Защото при обсъждането на Бюджет 2018,  преди една година, БСП многократно прогнозира, че през 2018 г. държавата ще събере поне 2 млрд. и 134 млн. лв. повече, отколкото управляващите са предвидили. Тогава ви казвахме, че умишлено подценявате приходната част на бюджета с една доста непочтена цел: да дадете възможност на Борисов да преразпредели еднолично 2 или 3 млрд. лв. от паричките на българските граждани, заобикаляйки законите на страната, пренебрегвайки духа на закона, без никаква конкуренция и прозрачност. Както виждате, това, което БСП ви говореше преди една година, сега се случва точно така. Събрахте почти 3 млрд. лв. повече, но не ги вкарахте в бюджета, умишлено намалихте рамката на бюджета, и сега харчите тези пари по най-непрозрачния начин. Смело можем да твърдим, че е в интерес не на българските граждани, а на двама или трима човека, които ще станат неприлично богати, в резултат на тези действия. Какво имам предвид: Преди година вие отхвърлихте всички предложения на БСП по бюджета под предлог, че няма финансов ресурс да бъдат изпълнени. А всички наши предложения заедно струваха 2,134 млрд. лв. Бюджетът е преизпълнен с почти 3 млрд. лв., както ви казвахме още тогава.  Ако вие бяхте приели предложенията на БСП за бюджет 2018 днес: Над 1,6 млн. пенсионери щяха да получат осъвременяване на пенсиите си и те щяха да се увеличат между 20% и 30%. Предложихме това осъвременяване на база 2013 г. и то щеше да струва 810 млн. лв. на бюджета. 38 хиляди майки можеха да получат увеличение на месечното парично обезщетение за отглеждане на дете от една до две години, което сега е 380 лв. То щеше да бъде 460 лв. и да струва 55 млн. лв. на бюджета. Можеше да се разшири обхватът на помощта от 250 лв. за началото на учебната година и за децата от втори, трети и четвърти клас. Тази мярка щеше да обхване родителите на още около 120 хиляди деца и да струва 30 млн. лв. на бюджета. Работещите родители можеха да приспаднат до 50 лв. на дете месечно от дължимия Данък общ доход, което щеше да струва 290 млн. лв. на бюджета. Малките и средни земеделски производители можеха да получат допълнително субсидиране в размер на 100 млн. лв., вместо да им намаляваме праговете на задължителното осигуряване. Държавните болници можеха да не бъдат търговски дружества и дълговете им от 500 млн. лв. към декември 2017 г. можеха да бъдат платени. Можеше да започне строителството на нова детска педиатрична болница на стойност 50 млн. лв., вместо да закриваме и преустрояваме съществуващата. Болниците в труднодостъпните райони можеха да получат живителна субсидия за капиталови разходи и издръжка в размер на 31 млн. лв., вместо да бъдат закривани общински болници. Можеха да бъдат платени и дълговете на НЗОК към чуждестранните здравноосигурителни каси, които към 31.12.2107 г. възлизаха на 260 млн. лв.  Всичко това не се случи през тази година защото, драги колеги от мнозинството, от пенсиите на пенсионерите не може да се краде. Социалните разходи, които ние ви предлагахме не са по душата на Борисов, защото пенсионерите комисиони не плащат. И прякото доказателство за това, че именно комисионите са мотивацията ви за действие, е начинът, по който през тази седмица харчите парите на българските граждани. Вместо да повишите пенсиите на пенсионерите, правителството вчера реши да изхарчи 1 млрд. и 350 млн. лева от въпросния излишък за строителството на магистрала „Хемус“. Защо именно за магистрала се дават тези пари. По много проста причина. Тези пари ще бъдат изхарчени без никакви обществени поръчки. Те ще бъдат възложени на държавната фирма „Автомагистрали“, която както всички знаем- няма никакъв капацитет да изпълни подобно строителство. Т.е. няма машините, няма персонала, няма материалите, няма нищо! Тази фирма просто ще препоръча дейностите по строежа на други частни фирми. Това, дами и господа от мнозинството, както добре знаете, ще стане без никакви обществени поръчки, без конкуренция на цени и качество, без никаква прозрачност. Двама или трима човека в тази държава ще решат, на кои фирми да платят милиард и половина лева, изцяло в разрез с духа  както на закона, така и на демокрацията. С това тези хора ще станат неприлично богати, въпреки че вероятно вече са такива, защото не им е за първи път. Аз знам името на единия от тези хора. Може ли някой в държавата да си представи, че разпределянето на милиард и половина лева за строителство може да се случи без пряката намеса на Борисов? Кой според вас, драги български граждани, ще разпредели тези поръчки и кому ще бъдат дадени комисионите? От милиард и половина поръчки- колко ще бъдат комисионите? Вие, управляващите, стоящи в залата или част от вас, няма да получите и стотинка от тези пари. Вие сте само гумен печат, който подпечатваше цялото това безобразие в рамките на тази година. Замислете се ролята си в този парламент и за местата, които заемате. За да сте съвсем сигурни за това, че именно вие сте тези, които давате възможност да се получат комисиони от стотици милиони. За да не се случи подобно разпределение на средствата, ние още преди два месеца внесохме законопроект, който трябваше да поправи Закона за публичните финанси. Всичко това става на основание чл.109 ал. 3 от закона. В нашето предложение правим промяна в него, така че да бъде ограничена възможността за преразпределяне на средства само в рамките на 1%  от приходната част на бюджета. Средствата, които се разпределят сега са 10% от приходната част. Ако този законопроект беше приет, а той  вече два месеца не влиза в зала, цялото това нещо нямаше да е възможно. Това преразпределяне на средства ще остане в историята като кражбата на годината. Не казвам, че е кражбата на века, защото в началото на следващата година предстои преразпределянето на 10 млрд. лв. Кражбата на века предстои и мнозинството, със собствените си пръстчета, с които гласувате, носите отговорността.   ГЛАСОВЕ  ", "date": "2018.12.15", "title": "Предстои кражбата на века – кабинетът ще преразпределя 10 млрд. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390529-%D0%BF%D0%BE%D0%BC%D0%BF%D0%B5%D0%BE-%D0%B7%D0%B0%D1%80%D0%B5%D0%B6%D0%B5%D1%82%D0%B5-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D,-%D0%BC%D0%B8%D0%BD%D0%B5%D1%82%D0%B5-%D0%BD%D0%B0-%D0%B0%D0%B7%D0%B5%D1%80%D1%81%D0%BA%D0%B8-%D0%B3%D0%B0%D0%B7,-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "          Членството на Македония в НАТО ще усили възможностите на балканските страни за противопоставяне на Русия в региона, заяви американският държавен секретар. Това съобщи Канал 3. Доставките на природен газ от Каспийския регион ще намалят зависимостта на България от Русия. Членството на Македония в НАТО ще усили възможностите на балканските страни за противопоставяне на Русия в региона.     Това заяви американският държавен секретар Майк Помпео по време на среща с първия заместник-министър на външните работи на Гърция Йоргос Катругалос.     „През юни Гърция подписа договор, който оказва положително икономическо влияние и помага на Гърция да стане „вратата на Балканите“. Това споразумение ще позволи на вашия съсед да влезе в НАТО и ЕС като Република Северна Македония, а също така ще усили Балканите в противопоставянето им на вредното руско влияние“, заяви държавният секретар. Помпео отбеляза, че доставките на газ в Европа по Трансадриатическия газопровод /ТАП/ от Каспийския регион „ще помогнат на страни, като България, да намалят зависимостта си от руските енергоносители“. Репортерът на БГНЕС припомня, че ТАП е част от така наречения «Южен газов коридор», чието изграждане е насърчавано от Европейския съюз, за да се намали ролята на руския природен газ. По него страните от Южна Европа трябва да получават газ от азерското находище «Шах Дениз 2». Очаква се ТАП, който е с капацитет 10 милиарда куб.м. годишно, да заработи през 2020 г., когато ще се появят първите реални количества азерско «синьо гориво». България е договорила доставката на 1 милиард куб.м. газ от тях. Те ще стигат до страната ни през интерконектора с Гърция, който предстои да бъде изграден. Договорът от Преспа беше подписан на 17 юни от премиерите на Гърция и Македония Алексис Ципрас и Зоран Заев. Той открива пътя пред Македония за членство в НАТО и започване на преговори за присъединяване към ЕС. Договорът предвижда промяна на името на Македония, която ще се казва „Република Северна Македония“. Парламентът в Скопие вече одобри първата част от промените в Конституцията, които са свързани със смяната на името на страната.", "date": "2018.12.15", "title": "Помпео: Зарежете “Турски поток”, минете на азерски газ, за да се противопоставите на Русия"}
{"url": "http://www.classa.bg/%D1%81%D0%B2%D1%8F%D1%82/item/390523-%D1%82%D1%80%D1%8A%D0%BC%D0%BF-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D0%BB%D0%B0%D1%89%D0%B0-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0", "text": "Със сложни разсъждения президентът на САЩ заяви, че обещанието му Мексико да плати за изграждането на стената на границата между двете страни, се превръща в реалност. \"Често съм казвал: по един или друг начин, Мексико ще плати за стената. Това не се е променило. Нашето ново споразумение с Мексико (и Канада), USMCA е много по-добре от старото, скъпо и анти-американско споразумение НАФТА. Само чрез парите, които спестяваме, Мексико вече плаща за стената! \", написа той в своя Twitter. От своя страна президентът на Мексико, Андрес Мануел Лопес Обрадор, избягна полемика по думите на американския си колега и каза, че не е обсъждал въпроса за граничната стена в разговорите с него. \"В никакъв разговор въпросът не е бил разгледан\", каза президентът, когато го попитаха за туита на Тръмп. На 30 ноември лидерите на Съединените щати, Мексико и Канада подписаха Договора за Т-MEC (USMCA), който трябва да замени NAFTA след одобрението на парламентите на страните. Новият Договор между Мексико, САЩ и Канада пренаписва много от правилата, които регулират свободната търговия в рамките на НАФТА и приключва с търговския спор между трите държави. Обещанието, че Мексико ще покрие разходите за затваряне на границата със стена доминира реториката на Тръмп за нелегалната имиграция, откакто той започна своята президентска кампания през 2015 г., довела до недоумение и протести в съседната страна. Изграждането на стена за предотвратяване на нелегалната имиграция не е нов план за Съединените щати. Всяка администрация от времето на Роналд Рейгън е създавала преграда или стена. След вълната от нелегални имигранти, пристигнали от Мексико и Централна Америка през 80-те години на миналия век - в резултат на икономически кризи или граждански войни - САЩ започнаха да засилват сигурността на границите с повече персонал и наблюдение. На 25 януари 2017 г. президентът Тръмп подписа заповед, която разрешава изграждането на неговия спорен проект.", "date": "2018.12.15", "title": "Тръмп: \"Мексико плаща за стената!\""}
{"url": "http://www.classa.bg/%D1%81%D0%B2%D1%8F%D1%82/item/390519-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0,-%D0%BA%D0%BE%D1%8F%D1%82%D0%BE-%D0%BE%D1%82%D0%BA%D1%80%D0%B8-%D1%82%D0%B8%D1%82%D0%B0%D0%BD%D0%B8%D0%BA,-%D0%B5-%D0%BF%D1%80%D0%B8%D0%BA%D1%80%D0%B8%D0%BB%D0%B0-%D1%82%D0%B0%D0%B9%D0%BD%D0%B0-%D0%BC%D0%B8%D1%81%D0%B8%D1%8F-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%84%D0%BB%D0%BE%D1%82", "text": "През 1985 г. новината за откриването на Титаник преминава по целия свят. Никой обаче не знае какъв е процесът на търсене, ръководен от американския океанограф Робърт Балард, тъй като тази информация е високо класифицирана от американското правителство в контекста на Студената война и така остава в продължение на десетилетия. Самият Балард, който по това време вече е извършил серия от изключително тайни военноморски мисии, сега разкрива подробности за основната цел, скрита при операцията за търсене на легендарния британски трансатлантически кораб. Историята ни връща към 1982 г., когато Балард развива своето собствено дистанционно управлявано подводно превозно средство. След като не събира нужните средства, той отива в американския флот с предложение да го финансират. \"През целия си живот исках да намеря Титаник\", казал той пред служителя, на който представя проекта. Военноморските сили обещали да окажат подкрепа, но при едно условие: първо, Балард трябвало да намери американските ядрени подводници Трешер и Скорпион, потънали в Атлантическия океан през 60-те години. Най-важното било да се намери Скорпион, защото военните се опасявали, че някоя друга страна - особено Съветският съюз - може да го открие. \"Това беше изключително тайна\", казва Балард. \"А аз им казах: \"Е, тогава да кажем на света, че отивам за Титаник \".\" Тайната част от мисията отнела повече време, отколкото се очаквало. Когато намерил Скорпион и накрая бил свободен да търси в Титаник, му останали само дванадесет дни. Но опитът му с търсенето на подводницата го облагодетелствал: \"Научих по време на картографирането нещо, което подсказа как да намеря Титаник: да търся следите от отломки\". Така че, докато предишните експедиции са вършили операции до 60 дни, които нямали резултат, Балард успя да открие трансатлантическия кораб само за осем дни. И имал още четири, за да заснеме останките. Океанографът си спомня своята радост в момента на откриването. Въпреки това, веселбата бързо изчезнала: \"Ние осъзнахме, че танцуваме на гроба на много хора и се засрамихме веднага, като че ли някой бе кликнал ключа на стената.\". Британският лайнер Титаник, най-големия кораб в света в момента на неговото изграждане, потъна през април 1912 г. в Северния Атлантически океан по време на първото си и единствено плаване, след удар в айсберг. Според официални данни, 1 496 души са умрели в морската катастрофа.", "date": "2018.12.15", "title": "Операцията, която откри Титаник, е прикрила тайна мисия на американския флот."}
{"url": "http://www.classa.bg/%D1%81%D0%B2%D1%8F%D1%82/item/390520-%D0%BA%D0%B8%D1%82%D0%B0%D0%B9-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B4%D0%B2%D0%B0%D0%BC%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0-%D0%BA%D0%BE%D0%B8-%D1%81%D0%B0-%D0%B8-%D0%BA%D0%B0%D0%BA%D0%B2%D0%BE-%D0%BE%D0%B1%D1%89%D0%BE-%D0%B8%D0%BC%D0%B0%D1%82-%D1%81-%D1%85%D1%83%D0%B0%D1%83%D0%B5%D0%B9", "text": "Китайските власти потвърдиха ареста на двама жители на Канада - Майкъл Спавор бизнесмен и бившия канадски дипломат Майкъл Ковриг - по подозрение, че \"подлагат националната сигурност на риск.\" Новината идва няколко дни след задържането на бившия канадски дипломат Майкъл Ковир. Човекът, арестуван в Пекин през нощта на 10 декември, е старши съветник на неправителствената организация International Crisis Group за Северозападна Азия. Говорителят на Министерство на външните работи Берубе, каза в изявление, че другият липсващ - Майкъл Спавор, е бизнесмен, който живее в град Дандонг, в северната част на Китай, и изпълнява културен обмен със Северна Корея. През тази седмица той е трябвало да пристигне в Пхенян, но не се появил. Според някои съобщения той познава Ковир. Министърът на външните работи на Канада, Кристия Фриланд, призна, че правителството не е могло да се свърже с втория канадски гражданин, като изрази безпокойството на длъжностните лица за местонахождението му. Министърът каза, че е повдигнала въпроса пред китайските власти и не знае официалните обвинения срещу Ковир, както и местонахождението му. Ковир беше арестуван, след като Пекин предупреди Отава за сериозните последици от неотдавнашния арест на Мег Уанджоу, главен финансов директор и вицепрезидент на Huawei Technologies. На фона на скандала, външният министър на Китай Уанг И, заяви \"САЩ трябва да се откажат от играта с нулев резултат, да приемат положително развитието на Китай и да разширяват непрекъснато полезните перспективи. Не е необходимо да си създават изкуствено нови опоненти. Страната ни никога няма да стои безучастно, нито да игнорира тормоза, който нарушава законните права и интересите на китайските граждани \". Китайското правителство изрази протеста си срещу ареста на финансовия директор на компанията и поиска освобождаването му. По-късно говорител на китайското външно министерство заяви, че Международната кризисна група, където Коврег е анализатор за Хонконг, не е регистрирана като неправителствена организация в Китай и нейната дейност в страната е незаконна. По този начин \"след като персоналът й извършва дейности в Китай, вече нарушава закона\", заяви говорителят.", "date": "2018.12.15", "title": "Китай арестува двама граждани на Канада: кои са и какво общо имат с Хуауей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390522-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D0%BB%D0%B5%D0%B2%D1%82%D0%B5%D1%80%D0%B8%D0%B9-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%BC%D0%B0%D0%B9%D0%BA%D0%B0-%D0%B0%D0%BD%D1%82%D0%B8%D1%8F", "text": "По време на царуването на Елий Адриан, който бил ревностен идолослужител, като светла звезда възсиял дивният Елевтерий. Той се родил в Рим от богати и знатни родители. Баща му три пъти бил назначаван за военачалник, а майка му станала достойна за още по-голяма чест и слава, защото била просветена от свети апостол Павел и приела кръщение от него, при което била наречена Антия. Тя нарекла сина си Елевтерий и го възпитавала в строго благочестие. Когато той пораснал, тя чрез ръцете на римския папа Анаклет го посветила на Бога, като наистина достоен за Господа дар. Архиепископът видял благонравието на юношата и го приел в клира си, на петнадесетгодишна възраст го посветил за дякон, а след още три години го ръкоположил за свещеник. Когато светият навършил двадесет години, архиепископ Никита го поставил за епископ на Илирик. Тук новият епископ просиял като светилник и със светлината на Божието слово довеждал мнозина до познанието на Единия Господ. Но ненавистникът дявол не могъл да понесе това и с ярост въстанал против светеца.     Той внушил на злочестивия цар Адриан да се изправи против истината, да започне гонение против християните и преди всичко да убие Елевтерий. Той искал да унищожи най-прославените учители на благочестието. Царят изпратил един воевода на име Филикс да доведе насила Елевтерий пред царския съд. Воеводата пристигнал в Илирик и избрал време, когато добрият пастир преподавал поучително слово на паството си, окръжил Господния храм и с воините си нахлул в него, дишайки ярост и злоба. Когато видял светия да излива като поток чистото учение и сладкогласно да поучава слушателите, той се заслушал внимателно и се удивил на проповядваната от него Христова сила. Той сменил яростта си с кротост и тъй като сърцето му било нива, способна да приеме семето на Божието слово, станал кротък като овца и от гонител се превърнал в Христов ученик. Той забравил всичко предишно и от разбойник станал добър и верен раб на Христа. Филикс пренебрегнал царската повеля, паднал в нозете на светия епископ и повече не оставил учителя си, като се просвещавал с неговата проповед и се утвърждавал в благочестието. Така от езическото нечестие той се обърнал към благочестието и повече не си и помислял да се завърне при онзи, който го изпратил. А свети Елевтерий, желаейки да пострадазаради светата Христова вяра, бързал да тръгне на път. С него дошъл и Филикс, но вече не като воевода пред затворника, а като агне след пастира си. По пътя те стигнали до един извор и както евнухът на Кандакия приел от апостол Филип божествено кръщение, така и той приел кръщение от светия и свалил мрака на идолобесието като някаква гнила дреха. После двамата отново тръгнали на път. Когато пристигнали в Рим, християните научили, че Филикс се е присъединил към Христовата Църква и той им разказал всичко за светия епископ. По царската заповед свети Елевтерий застанал пред съда ­ мъжествено и без страх сякаш бил дошъл не на съд, а на празник. Царят го погледнал и като видял, че е още млад, благообразен и надарен с всички естествени дарования, му казал: ­ Елевтерий! Ти си оставил вярата на бащите и не смяташ за нищо служението на нашите богове, почиташ някакъв нов Бог, Който е умрял пред очите на всички с жестока смърт. Елевтерий не пожелал да отговаря на тези думи, подражавайки на Христа, Който в страданията не казал нищо пред Пилат и не отговарял на Ирод. Тогава царят отново казал: ­ Отговори ми, защо стана тъй безумен, че се присъедини към християнската вяра? Разкай се пред мене и принеси жертва на нашите непобедими богове. Ако ме послушаш, ще ти окажа големи почести, ако ли не ­ ще те осъдя на тежки мъки. Свети Елевтерий призовал Господа, Който е казал: “не се грижете, как или що да говорите”; “понеже Аз ще ви дам... премъдрост, на която не ще могат противоречи, нито противостоя всички ваши противници”, и рекъл: ­ Как мога да служа на такива богове или да се съглася с онези, които им служат? Не е ли по-добре аз да ви посъветвам да отстъпите от тях? Но тъй като не искате да ме послушате, вие трябва да плачете заради безумието си, защото бидейки надарени от Бога с разум, станахте по-лоши от камъните и дърветата, започнахте тях да смятате за свои богове, оставихте истинския Бог, създал с премъдростта Си вселената: защото небето и земята са дело на Неговите ръце, а от това, което е създал, ние, човеците, сме най-доброто и благородно творение. Но ние се заблуждаваме в незнанието си, ходим като в нощ и като не знаем какво е угодно или неугодно на Господа, повдигаме битка против Него. А онези, които наистина са наши врагове ­ говоря за бесовете ­ като безумни смятаме за наши господари и богове и им възнасяме почести и жертви! Аз се прилепям към моя Господ, винаги ще съм Му верен и ще послужа на моя Христос, а вашите почести или безчестие и мъки смятам за детска игра или детска заплаха. А за мен, както казва моят учител свети Павел, “светът е разпнат, и аз за света” и да умра за Христа за мен е наслаждение и блаженство. Тогава царят се преизпълнил с гняв, заповядал да донесат меден одър, да сложат под него горещи въглени и да хвърлят върху него мъченика гол. Когато приготвили одъра, мъченикът сам легнал върху него. Събралите се хора започнали да укоряват мъчителите за страшните изтезания и казвали: ­ Защо този честен, благороден и известен с мъдростта си мъж загива така жестоко, като че ли е някакъв злодей? Бог свише облекчавал страданието на светия, който се радвал, сякаш бил охлаждан с роса и почивал върху цъфтящирози. Тогава царят укротил малко яростта си и заповядал да свалят от одъра тялото му, защото си мислел, че мъченикът вече е умрял. Но той станал жив и здрав, неповреден от огъня и ликуващо възпявал: ­ “Ще Те превъзнасям, Боже мой, Царю мой, и ще благославям Твоето име отвека довека”, ще възхваля Бога, Който утешава младостта ми: “Род роду ще възхваля делата Ти и ще разказва за Твоето могъщество”. Така прославил Бога, свети Елевтерий още по-дръзновено застанал пред мъчителя и казал: ­ О, царю, ти мислиш, че съм изгорен от огъня, но ме погледни и познай проповядвания от мене Христос Бог, познай и немощта на своите богове. Царят сметнал тези дръзновени и свободни думи за безчестие за себе си, усетил се победен и започнал да измисля още по-страшни мъки. Отново била донесена желязна решетка, запалили огън, отгоре полели масло и тя се обвила в пламъци. Щом хвърлили върху нея мъченика, огънят веднага угаснал, въглените и решетката изстинали, сякаш полети не с масло, а с вода. Но яростта на царя не угаснала ни най-малко. Обзет от страшен гняв, той като сляп имал само една цел ­ да измъчва светия, за да угоди на своите богове, които били бесове и човекоубийци. После заповядал да донесат съд, да разтопят в него восък, смола и мас и да го поставят на силен огън. Когато всичко било изпълнено, мъченикът влязъл в котела, за да понесе и тези мъки. Но царят му казал: ­ Елевтерий, ти се намираш между живота и смъртта, затова побързай да избереш полезното за тебе. Много се опасявам да не загинеш с люта смърт, защото те обичам като роден син. Заклевам се в боговете, че не искам толкова благороден, благонравен, красноречив и прекрасен мъж да се излага безразсъдно сам на гибел, и то не заради друго, а само от гордост, от суетна и безполезна непокорност. Мъченикът отговарял на царя с дръзновение. Отвръщайки на хитрото му ласкателство, той го нарекъл вълк, нападащ стадото Христово, и добавил: ­ Каквото и да правиш, не ще ме убедиш да оставя благочестивия си живот. Тогава Адриан се разярил, оставил думите и преминал към дело. Той отново заповядал светецът да влезе в котела, но когато сторили това, всичко се повторило: огънят се превърнал в роса и ветрец охладил светия мъченик. Адриан видял, че всичко става въпреки неговата воля, и като не знаел какво да предприеме, седнал и се замислил. На съда присъствал и градският епарх на име Корив. Той бил човек богоизбран, познавал донякъде християнското учение, знаел как воеводата Филикс станал християнин и вече приел в сърцето си семената на християнската вяра, но все още следвайки езическото нечестие, подкрепял царя. Като го видял много смутен, той го посъветвал да заповяда да разпалят медна пещ, обсипана с остри железни пръчки и да хвърлят в нея Елевтерий. Това било изпълнено, а мъченикът вдигнал телесните и душевните си очи горе и устремил ума си към небето. Преизпълнен с неизречена радост, той възкликнал: ­ Благодаря ти, Господи Иисусе Христе, Боже мой, че ме сподоби с толкова големи блага, че ме препаса със силата си и ме укрепи в това страдание заради святото Ти име. Погледни от небесата и виж как се съвещават ненавистниците ми. Избави душата ми от козните на кръвници и коварници1, защото си благ. Съхрани ме, за да познаят всички Тебе, Единия Бог по цялата вселена. После подобно на свети първомъченик Стефан, който се молел за онези, които хвърляли камъни върху него, той започнал да се моли за мъчителите си: ­ Премилосърдни Владико, докосни сърцата им, дай им да познаят Твоето свято име и да видят Тебе, Единия истински Бог, да оставят пагубното поклонение на идолите, защото си благословен во веки, амин. Докато той се молел, Корив внимателно слушал молитвите му. От тези благочестиви думи сърцето му се разгоряло като от въглени и той напълно се променил. Тогава пристъпил към царя и казал: ­ Защо, без да има вина, Елевтерий е подложен на такива мъки, като че е извършил злодеяние? И за каква вина бива предаден на такава страшна смърт? Когато чул неочакваните думи на Корив, царят се възмутил, погледнал го с ярост и казал: ­ Ти ли си този Корив, когото всички познаваме? Какво е станало с тебе? Да не би да си се прелъстил и да си взел злато от майка му, че така неочаквано се промени? Нима не са ти достатъчни даровете, богатството, славата, почестите и именията, които те прославиха в целия Рим? Или искаш да имаш повече от мене? Това не ти е забранено. Ето, всички мои съкровища са пред тебе ­ вземи, колкото искаш, но не позволявай да бъдеш тайно подкупен от жена с нищожно злато. Въодушевен от благо намерение и просветен от молитвата на мъченика, Корив възкликнал: ­ Твоето злато нека ти бъде за погибел, защото от него ще се разгори вечният огън! Защо сам се заслепяваш и искаш да поколебаеш това, което е непоколебимо? Ти добре знаеш, че нито един от твоите богове не може да опази от огън присъстващите тук, а Бога, Когото почита Елевтерий, ще го направи по-силен от огъня и ще го постави по-високо от всякакво друго мъчение. Като чул тези думи, мъчителят пламнал от неописуема ярост ­ наистина голямата дружба понякога поражда и голяма ненавист и заповядал още в същата нощ да хвърлят епарха в пещта, която той посъветвал да приготвят за Елевтерий. Когато Корив наближил пещта, викнал към мъченика: ­ Помоли се за мене и ме въоръжи със същото Христово оръжие, което даде на воеводата Филикс. После, осенен с кръстно благословение от мъченика, той бил хвърлен в пещта, но останал невредим и излязъл, прославяйки Бога. Обзет от безсилна ярост, Адриан заповядал да отсекат главата му. Така светият приел мъченическата смърт и бързо придобил съкровището, въжделено за мнозина. В същата нощ и свети Елевтерий бил хвърлен в пещта. Започнали да го влачат по железните пръчки в нея, но огънят отново угаснал, а железните остриета се счупили, като че отдавайки почест на тялото на мъченика. Всичко това изобличавало душевната слепота на мъчителя и привличало присъстващите да познаят Господа, Който върши такива предивни чудеса. Тогава хората възкликнали: ­ Велик е християнският Бог, Когото проповядва Елевтерий! И мъчителят отново изпаднал в недоумение какво да прави. Той заповядал да отведат мъченика в тъмница, а сам събрал съветниците си и започнал да се съвещава с тях как да гопогубят. В тъмницата светият изнемогвал от глад, но Този, Който някога хранел Даниила чрез Авакум и Илия чрез гарвана, не допуснал да умре. Господ го хранел с ангелска храна, която пращал в тъмницата по гълъб. Накрая Адриан заповядал да доведат диви волове, вързал за тях мъченика, за да го влачат и разкъсат и така да го умъртвят. Тогава ангел Господен слязъл от небето, развързал светеца и го грабнал от ръцете на мъчителите. Той го възнесъл на една планина, недалеч от града. В това пустинно място имало много зверове, но свети мъченик Елевтерий възнасял хвала на Господа и живял сред тях, като сред овци. Край него минавали лъвове, мечки се умилквали в нозете му ­ животните познавали гласа му, следвали го навред като роби господаря си, служели му и го пазели. Но скоро ловците научили за светеца и вестта стигнала до Адриан. Той пратил воини да го хванат, но когато те го открили, зверовете се втурнали против тях като против врагове на своя господар и едва не ги разкъсали. Блаженият възпрял животните и им заповядал да се върнат в пустинята. А сам с радост тръгнал с воините, сякаш не за наказание, а за пир, и беседвал с тях за Царството Божие и огнената геена, приготвена за идолопоклонниците. По пътя той ги просветил с Христовото учение и ги кръстил, а заедно с тях кръстил и други повярвали, общо около петстотин души. В Рим го хвърлили на зверовете. Първо пуснали срещу него една лъвица, а после лъв, но те били кротки като овци и започнали да ближат нозете му. И как биха могли да го докоснат, когато по Божия воля в пустинята като на свой господар му служели толкова много зверове? Като видели това, хората викнали: ­ Велик е Богът на Елевтерий! А други порицавали светия, наричали го влъхва и чародей, но внезапно били застигнати от Божето наказание ­ някои от тях онемели. Мъчителят не знаел какво повече да стори и наредил да отсекат главата на светеца. Когато изпълнили заповедта, майката на Елевтерий, Антия, която през цялото време с радост гледала подвига на сина си, прегърнала мъртвото му тяло и започнала да го целува. Тя ликувала и благодаряла на Бога, че кръв от нейната кръв се е проляла за Христа, а после и тя, посечена с меч, паднала над тялото на сина си. Вярващи от Илирик и римляни взели светите тела на Божиите угодници и ги погребали с почести, прославяйки Господа, на Когото слава во веки. Амин.", "date": "2018.12.15", "title": "Св. свещеномъченик Елевтерий и неговата майка Антия"}
{"url": "http://www.classa.bg/%D1%81%D0%B2%D1%8F%D1%82/item/390521-%E2%80%9E%D1%81%D0%B0%D1%89-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%82%D0%B0%D0%BD%D1%86%D1%83%D0%B2%D0%B0%D1%82-%D0%B2-%D1%80%D0%B8%D1%82%D1%8A%D0%BC%D0%B0-%D0%BD%D0%B0-%D0%BA%D0%B8%D1%82%D0%B0%D0%B9,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0%D1%85%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0", "text": "Арестуването на шефа на финансите на Хуауей по подозрение, че директорката нарушава търговските санкции, наложени от Вашингтон срещу Иран, ще има само обратен ефект върху Съединените щати във възможни репресии от Китай, които биха могли да подкопаят американската икономика, отбеляза прочутият борсов брокер Петер Шиф в ексклузивно интервю. \"Това ще има много по-големи и по-широки отражения ... Мисля, че в дългосрочен план, това ще подкопае долара и неговата роля като резервна валута. И когато това се случи, ще навреди на стандарта на американския начин на живот, защото той ще се срине\" - добави Шиф. \"Мисля, че фактът, че Китай ни доставя цялата стока, от която нашата икономика се нуждае, както и факта, че те притежават много от нашите облигации и продължават да ни отпускат много пари назаем, за да живеем според възможностите си, това означава, че те пускат музиката, а ние трябва да танцуваме по нея\", каза икономистът. Според инвестиционния стратег, който е и главен изпълнителен директор на Euro Pacific Capital, Вашингтон трябва да се замисли два пъти, преди да се изправи пред Пекин. Експертът припомни, че въпреки че никой не иска да го признае, пазарът на САЩ е в упадък и има огромен търговски дефицит, поради което Вашингтон не предлага големи предимства в сегашната ситуация. Накрая, Шиф прогнозира, че САЩ се насочват към финансова криза, по-сериозна от тази през 2008 г., която ще включва много по-голяма икономическа рецесия в сравнение с предходния период.", "date": "2018.12.15", "title": "„САЩ ще трябва да танцуват в ритъма на Китай, след като провокираха търговска война \""}
{"url": "http://www.classa.bg/%D1%81%D0%B2%D1%8F%D1%82/item/390514-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%BB%D0%B5%D0%BD%D0%B8%D0%BD-%D0%B8%D0%BB%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В навечерието на Коледа берлинчани получиха един по-специален подарък: Осми март става десетият им официален празник. Не е ясно само на кого трябва да благодарят - на Ленин или на България?           Управляващата в Берлин коалиция от социалдемократи, леви и Зелени прие 8 март за официален празник. Така   става десетият официален празник за берлинчани, които по този начин скъсяват дистанцията с жителите на двете водещи в това отношение федерални провинции Бавария и Баден-Вюртемберг - съответно с 13 и 12 официални празника в годината.     Осми март или Осми май? На последното за годината заседание на местния парламент законът мина на първо четене, а до края на януари 2019 се очаква да бъде приет и окончателно, след което Осми март вече и официално ще стане официален празник. Постигането на съгласие за това обаче не беше никак лесно: Левицата настояваше за официален празник да бъде обявен 8 май, на който отбелязваме края на Втората световна война, но предложението не успя да се наложи. Известна утеха за Лявата партия все пак е решението Осми май да бъде празнуван официално еднократно - през 2020 година, когато се навършват 75 години от Освобождението. Берлин вече има опит с еднократни празници - 31 октомври 2017 беше обявен за официален празник послучай  . Берлинската Лява партия не пожела да последва примера на други германски провинции и да обяви Деня на Реформацията за постоянен официален празник. Кметът на Берлин, социалдемократът Михаел Мюлер, искаше 18 март за официален празник - на него се отбелязва демократичната Мартенска революция от 1848 година. Берлинските Зелени пък се изхвърлиха с цели 9 предложения за официални празници - от Деня в памет на жертвите на Холокоста 27 януари, до 9 ноември. Така накрая депутатите приеха компромисно Осми март за новия официален празник.  \"Социалистически празник\" Консерваторите от ХДС определиха  , който не означава нищо за берлинчани. Същата критика чухме и от представителите на \"Алтернатива за Германия\".  Социалистическата история на този празник, разбира се, не може да бъде отречена. На 8 март 1917 година работнички и селянки излизат на протести по улиците на Петроград и дават своя принос за избухването на Февруарската революция. В тяхна чест на конференция на жените- комунистки в Москва през 1921 година денят е обявен за възпоменателен празник - по предложение на присъстващата на събитието българска делегация. Според друга интерпретация, комунистическите защитнички на правата на жените убедили съветския водач Ленин да обяви деня за официален празник. Без значение кое от двете е вярно, берлинчани попадат в добра компания: 8 март е официален празник в Казахстан, Куба, Северна Корея, Русия, Туркменистан, Узбекистан и Беларус. Има и други, разбира се, но тук споменаваме само най-ярките примери...    ", "date": "2018.12.15", "title": "Благодарение на Ленин или благодарение на България?"}
{"url": "http://www.classa.bg/%D1%81%D0%B2%D1%8F%D1%82/item/390515-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%BF%D0%BB%D0%B0%D1%88%D0%B8-%D1%81%D0%B0%D1%89", "text": "Турските сили ще влязат в сирийския град, ако Вашингтон не осигури изтеглянето на кюрдска милиция   Турските сили ще влязат в сирийския град Манбидж, ако САЩ не осигурят изтеглянето на кюрдската милиция Сили за защита на народа (СЗН) от този район. Това заяви в Истанбул турският президент Реджеп Ердоган, цитиран от Reuters. Ердоган добави, че Анкара е решена да осигури мир в района на изток от р. Ефрат в Сирия.     Турция и САЩ имат разногласия по отношение на Сирия, където САЩ подкрепят СЗН в борбата срещу “Ислямска държава”. Турция смята кюрдската милиция за терористична групировка, която представлява разклонение в Сирия на Кюрдската работническа партия.     По-рано тази година Анкара и Вашингтон постигнаха споразумение за Манбидж след месеци на разногласия, което предвижда сирийската кюрдска милиция Сили за защита на народа да се изтегли напълно от града.    ", "date": "2018.12.15", "title": "Ердоган заплаши САЩ"}
{"url": "http://www.classa.bg/%D1%81%D0%B2%D1%8F%D1%82/item/390516-%E2%80%9C%D1%80%D1%8A%D0%BA%D0%B0%D1%82%D0%B0-%D0%BD%D0%B0-%D0%BC%D1%8A%D1%80%D1%82%D0%B2%D0%B5%D1%86%D0%B0%E2%80%9C-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D0%BE-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0", "text": "Списание The National Interest разгледа възможните последствия от разполагането от САЩ на ракети със среден радиус на действие в Европа. Изданието отбелязва, че ако Съединените Щати пристъпят към разполагането на ракети със среден радиус на действие в Европа, то «Русия ще започне да разглежда въпроса за приемането на доктрина за изпреварващ ядрен удар».     The National Interest предполага, че може да бъде върната системата «Периметър» или «Мъртвата ръка» и ситуацията да стане «по-смъртоносна от когато и да било».     По-рано екс-началникът на Главния щаб на Ракетните войски със стратегическо предназначение Виктор Есин заяви, че руската система за автоматично управление на масиран ответен ядрен удар «Периметър» губи своята ефективност в случай на вероятен военен конфликт на фона на излизането на САЩ от Договора за ликвидиране ракетите със среден и малък радиус на действие.  ", "date": "2018.12.15", "title": "“Ръката на мъртвеца“ може да стане по-смъртоносна"}
{"url": "http://www.classa.bg/%D1%81%D0%B2%D1%8F%D1%82/item/390518-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B2%D0%BE%D1%8E%D0%B2%D0%B0%D1%82-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": ": \"Заплахата за американците не идва от Русия, а от правителството на САЩ\" В САЩ, в новинарския портал   беше публикувана статия от изпълнителния директор на The Libertarian Institute Шелдън Ричман, който поставя пред американците въпроса: кой иска да започне война, в защита на Украйна срещу Русия за Керченския проток? Авторът се интересува от това кой е лично готов да се бори с руската армия за протока. Кой иска неговите или нейните синове и дъщери да се бият, убиват и умират в тази война?     Според Шелдън Ричман американците не са задължени да осигуряват с данъците си кръстоносните походи на Съединените щати по целия свят. Той припомня, че алиансът НАТО е достигнал границите на Русия, включително бившите съветски републики. Съвсем естествено е, че Русия разглежда тези действия като посегателство върху нейната сигурност. Авторът се съгласява с тези, които оценяват разширяването на НАТО в постсъветската епоха като \"лудост\". За днешната ситуация, подчертава Шелдън Ричман, е важно, че администрацията на Обама подкрепи държавния преврат в Киев, в който неонацистите участваха. След това възникна въпросът за Крим, който в продължение на векове фигурира в архитектурата на сигурността на Русия. Връщането му в състава на Русия получи подкрепата на мнозинството от жителите на Крим. Шелдън Ричман припомня, че Крим е бил част от Украйна, но самата Украйна е била част от Съветския съюз. Говорейки за последните събития в Черно море, авторът смята, че използвайки инцидента в Керченския проток, президентът на Украйна Пьотр Порошенко направи нещо подозрително напомнящо провокация с цел да укрепи своите отслабващи политически позиции и да принуди Запада да приеме на сериозно предполагаемите заплахи от страна на Русия. \"Порошенко нагло се опита да изпрати кораби през Керченския проток, без да изпълни установените процедури. В резултат от това корабите бяха конфискувани, някои моряци бяха ранени. Нима Порошенко не знае как ще реагира Русия? Или очакваше друга реакция?\", пита Шелдън Ричман. Той предлага да попитаме Порошенко защо \"американците трябва да се потят\" за украинския президент. Според него Русия не е заплаха за Америка и не застрашава Европа. \"Заплахата за американците не идва от Русия, а от правителството на САЩ\", пише Шелдън Ричман. \"При Тръмп НАТО продължава да се разширява, а той, за разлика от Барак Обама, изпрати и планира да продължи да изпраща оръжие на украинското правителство, което се грижи за неонацистите и репресира другомислещите в източната част на Украйна\", - заключава статията си изпълнителният директор на The Libertarian Institute.   Превод: М.Желязкова", "date": "2018.12.15", "title": "Защо американците не искат да воюват за Украйна"}
{"url": "http://www.classa.bg/%D1%81%D0%B2%D1%8F%D1%82/item/390517-%D0%B4%D0%B2%D0%B0%D0%BC%D0%B0-%D1%82%D0%B5%D1%85%D0%BD%D0%B8%D1%86%D0%B8-%D0%BF%D0%BE%D1%87%D0%B8%D0%BD%D0%B0%D1%85%D0%B0-%D0%B2-%D0%B8%D0%B7%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D1%81%D0%BA%D0%B8%D1%8F-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D1%81%D0%B0%D1%89-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0", "text": "Двама техници пожарникари, извършващи поддръжка в центъра на американския изследователски център МакМърдо, който се намира в Антарктика, са загинали, след повреда в генератора на радио предавателя, се казва в изявление на Националната научна фондация САЩ (NSF) тази сряда, в деня на събитията. Според текста работниците - и двамата подизпълнители – са извършвали превантивна поддръжка в пожарогасителната система на сградата на генератора. Хеликоптер, който летял над зоната, се приземил, след като пилотът забелязал дим в района. При влизане в помещенията той открил двамата служители, лежащи на земята в безсъзнание. Агенцията обясни, че един от мъжете вече не е бил жив, когато го откриват, докато другият е бил закаран със самолет до близката болница, но умира скоро след това. Фондацията, която вече е информирала близките на жертвите, съобщи, че е започнало разследване за изясняване на фактите.", "date": "2018.12.15", "title": "Двама техници починаха в изследователския център на САЩ в Антарктида"}
{"url": "http://www.classa.bg/%D1%81%D0%B2%D1%8F%D1%82/item/390513-%D0%B2%D1%80%D0%B5%D0%BC%D0%B5%D1%82%D0%BE-%D1%82%D0%B8-%D0%B8%D0%B7%D1%82%D0%B8%D1%87%D0%B0,-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Тереза Мей оцеля във вота на недоверие. Но времето изтича и \"твърдият\" Брекзит става все по-вероятен. Изглежда обаче, че Лондон не иска да го проумее           \"Скъпа Великобритания, ти сериозно ли? Имаш ли толкова време? Както изглежда, след няколко седмици ще излезеш неподготвена от ЕС - без споразумение. Което ще бъде истинска катастрофа за теб, каквото и да твърдят хардлайнерите на Брекзита. Ако депутатите не приемат нужния закон за \"развода\" с ЕС, или пък отменят параграф 50-и, тогава ти  . Защо тогава пилееш ценно време за вътрешнопартийни битки? Ако Тереза Мей беше загубила вота на недоверие, щеше да изгубиш до шест седмици до излъчването на ново правителство. А ти имаш само още някакви си 14 седмици, преди да напуснеш ЕС на 29 март. Тогава за теб ще настъпи денят \"Х\" - денят на Брекзита. Неслучайно използвам такъв език - той е и единственият, който изглежда разбират някои англичани. На тях ще им кажа следното:  По повод на вота на недоверие, британският депутат и горещ привърженик на Брекзита Бърнард Дженкин написа в Туитър: \"Великобритания трябваше да си смени министър-председателя и през май 1940 година, когато страната се намираше в много по-тежка криза. Но щом се налага нещо, ние го правим, и толкова\". Но сега не сме в 1940 година, нито се намираме във Втората световна война. Вече повече от 70 години живеем в мир - благодарение и на европейското единство. И още: Вие сами си надробихте тази попара. Защо тогава искате точно сега да се отървете от Тереза Мей и да разедините още повече и без това силно разединената страна?     А сега към Великобритания: ти изглежда се опитваш само да протакаш нещата, което всъщност правеше и през последните две години. За което  . Последната битка на Мей После Тереза Мей представи първия си проект, т.нар. план \"Chequers\", който стана фундамент за напускането на ЕС. Но много време беше пропиляно - цяла вечност бих казал - за постигането на някакъв напредък и за последвалото отлагане на гласуването. Чак непосредствено преди вота на недоверие Тереза Мей изглежда налучка верния тон: в една много остра своя реч тя предупреди, че една смяна на управлението сега \"ще заложи на карта бъдещето на нашата страна и ще породи несигурност, каквато ние в този момент не можем да си позволим\". И тя има право - само след 6 дни парламентът излиза в коледна ваканция.  Нека обаче помислим какво би могъл да постигне един нов премиер преди Брекзита. Нито съотношението на силите в парламента щеше да се промени, нито правителството би се сдобило с мнозинство, а броят на депутатите, които са за оставане в ЕС, щеше да си остане същият. Нямаше да настъпят и никакви промени по отношение на предпазния механизъм за Ирландия (срещу  ), т.нар. Backstop, ако начело на правителството бе застанал един страстен привърженик на Брекзита. Споразумението от Белфаст не предвижда, нито пък ЕС иска такава твърда граница на острова и, ако имаше време, този въпрос трябваше отдавна да е решен вече.  Каква е алтернативата? Но да видим и какви са реалистичните ти други възможности? Нови парламентарни избори? За тях няма време. Нов Брекзит-референдум? И за него нямаш време. Сделка с ЕС по подобие на модела Канада-Норвегия-Швейцария? Знаеш ли обаче колко време трябва за договарянето на такава сделка? И точно в това е проблемът: дори да разполагаше с всичкото време на света, всичко това пак нямаше да е постижимо. Онези над 48 бунтовници, които искаха да свалят Тереза Мей, се заблуждават, че един нов премиер би постигнал по-различна сделка за Брекзита. Не, друг резултат няма да има. А Европа казва: стига, достатъчно, дотук. Времето изтича, а ти изглежда не искаш да го проумееш. Има някаква тъжна символика в това, че и прочутият Биг Бен тези дни е замлъкнал - стрелките на часовника му бяха отстранени през април за ремонт, който ще отнеме три години. За ремонта на страната обаче ще трябва повече време.\" Абсолютно ненужните спешни избори от 2017 година костваха ценни месеци, които можеха да бъдат използвани за усилена работа за изработване на споразумение, вместо да се прахосват за предизборни кампании. Тези избори излъчиха едно още по-нестабилно правителство.", "date": "2018.12.15", "title": "Времето ти изтича, Великобритания!"}
{"url": "http://www.classa.bg/%D1%81%D0%B2%D1%8F%D1%82/item/390510-%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%88%D0%BF%D0%B8%D0%BE%D0%BD%D0%BA%D0%B0-%D0%BC%D0%B0%D1%80%D0%B8%D1%8F-%D0%B1%D1%83%D1%82%D0%B8%D0%BD%D0%B0", "text": "Задържането ѝ през юли т.г. се превърна в топ-новина: рускинята Мария Бутина бе арестувана в САЩ по подозрение в шпионска дейност. Сега 30-годишната жена се призна за виновна.  Коя е тя и какви цели е преследвала в САЩ?             Новината дойде броени часове след срещата между Тръмп и Путин на 16 юли в Хелзинки: съобщено бе, че във Вашингтон е била задържана 29-годишната рускиня Мария Бутина. Обвинението гласеше, че като \"агентка на руското правителство\" е предприела опити да инфилтрира политически организации в САЩ с цел въздействие върху американската политика. Бутина, която междувременно навърши 30 години, доскоро отхвърляше всички обвинения. Но сега очевидно поне отчасти се е признала за виновна. Както съобщават американски медии, пред съд във Вашингтон Бутина е заявила, че под ръководството на московски правителствен представител действително е извършвала шпионска дейност в САЩ.     Още при задържането ѝ се твърдеше, че Бутина е работила в САЩ за руското правителство, без да го е декларирала официално. Според американските закони, чуждестранните лобисти и дипломати са длъжни да се регистрират в Министерството на правосъдието още преди да започнат дейността си. А Бутина пребивавала в САЩ със студентска виза.   Коя е Мария Бутина?     Трудно е да се каже дали моментът на нейното задържане е бил избран преднамерено или не. Но вече от доста време се знае, че тя може да си има ядове в САЩ. Защото името ѝ фигурира в списъка с хора, за които се твърди, че по един или друг начин са се намесили в президентските избори в САЩ през 2016 година. Мария Бутина пише за себе си, че е съучредителка на руската организация „Право на оръжие\", в чийто Управителен съвет членува. Профилите ѝ в социалните мрежи са пълни най-вече с вицове и статистики, чрез които се опитва да внуши, че правото да притежаваш оръжие е по-добро от всякакви ограничения. Бутина твърди, че е отраснала с оръжия - баща ѝ бил ловец и я научил да стреля още когато била дете.     Част от следствения материал срещу Мария Бутина   Мария Бутина е родена в руския град Барнаул. Завършва политология в тамошния университет, след което се захваща с бизнес - продава мебели и дори успява да изгради малка мрежа от магазини. Участва и в местната политика: подкрепя кампаниите на депутати, а на едни предварителни избори сама влиза в листите на младежкото крило на кремълската партия „Единна Русия\". Скоро обаче Барнаул ѝ отеснява. На 22-годишна възраст Мария Бутина заминава за Москва, където бързо прави кариера. Успява да привлече хиляди членове за националната руска организация, която се застъпва за свободното притежаване на оръжие. После става асистентка на влиятелния политик Александър Торшин, който първо беше сенатор, а след това заместник-гуверньор на руската Централна банка. Торшин, който освен това е важна фигура в партията „Единна Русия\", има с Бутина един общ интерес: легализирането на оръжията и разширяване на връзките с американските съмишленици от Националната оръжейна асоциация (НОА), смятана за най-могъщата лобистка организация в тази област. НОА отхвърля почти всички ограничения върху притежаването на оръжие и вече многократно е оказвала - с пари и с пропаганда - сериозно въздействие върху избори в САЩ. Твърди се, че само двама руски граждани са удостоени със специалния статут „безсрочно членство\" в НОА: Торшин и Бутина. Торшин познава Тръмп още от 2011 година Тъкмо благодарение на членството си в НОА през 2011 година Торшин се запознава с милиардера Доналд Тръмп, който също членува в организацията. След срещата Торшин хвали Тръмп заради подкрепата му за „традиционните семейни ценности\". Позовавайки се на своята асистентка Бутина, Торшин добавя, че Тръмп \"реално се застъпва за сътрудничество с Русия\". Смята се, че тъкмо Бутина е първият руски представител, задал на Тръмп въпроса как би развивал отношенията между САЩ и Русия. Питането е отправено още през 2015 година в рамките на публично мероприятие.     Тръмп по време на реч пред Националната оръжейна асоциация   Мария Бутина попада в полезрението на американските медии веднага след изборната победа на Тръмп. Според публикации в американската преса, Бутина се изявявала в САЩ като сътрудничка на руската Централна банка, като лобистка за свободното притежаване на оръжие и като журналистка. Рускинята привлича специално внимание, когато се опитва да установи контакт с водещи американски политици. По-късно медиите в САЩ съобщават, че ФБР се интересувало от дейността на Бутина и Торшин - и особено от въпроса дали с помощта на двамата руснаци НОА не е получила дарения, които косвено са били използвани за финансиране на кампанията на Доналд Тръмп. Защото НОА наистина подкрепи Тръмп и отпусна пари за неговата кампания. През април тази година САЩ наложиха санкции срещу Торшин. Американските следователи смятат, че чрез НОА Бутина се е опитала да отвори комуникационни канали между руските власти и водещи представители на една партия в САЩ. Въпросната партия не е посочена изрично, но най-вероятно се има предвид Републиканската партия на президента Тръмп.  ", "date": "2018.12.15", "title": "Какво се знае за руската шпионка Мария Бутина?"}
{"url": "http://www.classa.bg/%D1%81%D0%B2%D1%8F%D1%82/item/390511-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B3%D0%BB%D0%B0%D1%81%D1%83%D0%B2%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D1%81%D1%80%D0%B5%D1%89%D1%83-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-%E2%80%93-2", "text": " парламент се обяви за закриването на проекта \"Северен поток - 2\". Излъчването от Страсбург беше осъществено на уебсайта на Европейския парламент. В текста на резолюцията проектът е наречен политически и представляващ заплаха за европейската сигурност. Документът също така подчертава \"ключовата роля\" на Украйна за енергийните доставки на Европа.     Изграждане на „Северен поток - 2“   \"Северен поток 2\" предвижда полагане на две газови тръби с общ капацитет 55 милиарда кубически метра годишно от брега на Русия през Балтийско море до Германия. Разрешителните за строеж бяха издадени от Германия, Финландия и Швеция. Остава да се получи съгласие от Дания.     Против изпълнението на проекта по-рано се обяви Украйна поради опасения да загуби приходите от транзита на руски газ за Европа - а САЩ прокарващи планове за износ на втечнен природен газ. Политическата ориентация на проекта беше обявена и от Латвия, Полша и Литва. Москва многократно е настоявала да не се възприема газопровода като инструмент на влияние.   Превод: М.Желязкова", "date": "2018.12.15", "title": "Европейският парламент гласува резолюция срещу строителството на \"Северен поток – 2\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390512-%D0%BA%D0%B0%D0%BA-%D0%B1%D1%81%D0%BF-%D0%BF%D0%BE%D0%B3%D1%80%D0%B5%D0%B1%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0", "text": "В няколкото провалили се правителства на БСП след 1989 управленското хищничество оставаше безнаказано, сметките за него плащаще народът. А какво прави БСП днес? И колко социализъм ѝ остана?             Така завършва италианската песен \"Белла чао\", която делегатите на конгреса на Партията на европейските социалисти (ПЕС) пяха наскоро в Лисабон - заедно с преизбрания си лидер Сергей Станишев и кандидата за председател на Европейската комисия Франс Тимерманс. Лидерът на БСП Корнелия Нинова не пя със своите европейски побратими и посестрими. Тя отказа да присъства на форума.         Ето как Нинова очерта трите разделителни линии, които правят невъзможно присъствието ѝ на конгреса на ПЕС: искането за ратификация на Истанбулската конвенция във всички държави-членки на ЕС; резолюция относно политиката по миграция, с която се настоява всяка държава да поеме солидарна отговорност за приемане на мигранти - и улеснява достъпа на мигранти чрез издаване на хуманитарни и студентски визи, визи за сезонна заетост и др.; резолюция, в която ПЕС се солидаризира с пакта по миграция на ООН (от чиято подкрепа българското коалиционно правителство на десни и националисти се въздържа). Какво ни каза отсъствието на Нинова Отсъствието на Корнелия Нинова е знак. Делегацията, която БСП изпрати на форума на ПЕС, бе ръководена от зам.-председателя ѝ Деница Златева. А това е чиста доза конформизъм. За избирателите на БСП тази семиотика е непонятна, както и схващането за Нинова като затворена атомарна личност, несъвместима с отвореността на европейската социалистическа мрежа, принципите и възгледите ѝ. Това схващане може да бъде съотнесено и към цялата БСП: колко социализъм ѝ остана? И проблемът не е само в \"хайверените социалисти\" - забогатели партийни апаратчици. Нито в олигарсите, създадени от висшата номенклатура на БКП, преляла се в БСП. Те са плод на политики и действия, следващи принципа на тоталитарната държава - народът равен в мизерията, партийната номенклатура - равна в лукса си. Няколкото провалили се правителства на БСП след 1989 година го потвърдиха - управленското хищничество оставаше безнаказано, сметките за него плащаще народът. И данъкоплатците плащаха: за мораториума върху външния дълг, наложен от Лукановия кабинет, за цените на черно в гладните зими, за гърмежите на частните банки, създадени с финансиране от БНБ, за кредитните милионери, за инфлацията от Виденовата зима, когато спестяванията на милиони българи се изпариха, но тези, които си купиха брейди книжа, станаха милионери.   Какво направи БСП за хората? Колко солидарна беше БСП с хората на труда през тези години и каква защита им осигури? Как помогна тя на обикновените българи, докато например фамилията Баневи разкостваше предприятия и вместо да създава работни места и да плаща заплати, изхвърляше работници и си купуваше луксозни коли (както разказа наскоро юристка от един от заводите)? Нима Баневи можеха да си позволят това, защото, както самият Николай Банев разказа преди време по една телевизия, се е наложило да плаща парното на \"Позитано\" 20 (централата на БСП), както и заплатите на апаратчиците в един период? А какво направи БСП, когато бавеха заплатите на над 6000 работещи в \"Кремиковци\", а условията на труд бяха унизителни? Къде е левицата в протестите тази година? С половин уста от БСП обявиха, че подкрепят демонстрациите срещу цените на горивата, монопола на \"Лукойл\", ниския стандарт на живот. Но не призоваха и не излязоха на улицата. Социалистите подминаха няколко по-малобройни протеста - като този на хората, които се нуждаят от белодробна трансплантация. Включиха се като беквокали в гнева срещу ремонтите на столичния център, но и там не бяха инициатори. БСП можеше да се включи активно в най-голямото гражданско недоволство от 2013 година насам - протестите на майките на деца с увреждания, подкрепени дейно от довчерашната им съпартийка, а днес омбудсман Мая Манолова. Социалистическата партия обаче не го направи, с изключение на няколко спорадични депутатски изяви. БСП се задоволи с парламентарен скандал как зам.-председателят на 44-ото НС Емил Христов не допуснал майки с тениски \"Системата ни убива\" на среща с депутати от БСП и се присъедини към исканията за оставката на вицепремиера Валери Симеонов заради едни дебелашки реплики. БСП залага повече на кресливост, отколкото на убедителност и това проличава плашещо във \"Визията на БСП\", където държавата е описана като \"инвеститор номер едно\", сякаш България се намира в Персийския залив. В деня на представянето на въпросната визия самата Нинова пък призовава за отлагане на решението за влизане в еврозоната. Решение, което не просто е взето на предишен конгрес на социалистите, а произтича от Договора за присъединяване към ЕС. Явно умереният социалдемократически либерализъм и социалдемокрацията са чужди за БСП теми - на всеки подобен опит се гледа като на биологично оръжие, а (в)носителите на подобни идеи биват изолирани. Или пък напускат сами.  Както би казал Бойко Борисов, \"такъв е материалът\" - електоратът на БСП днес е доминиран от хора в \"третата възраст\", завладени от носталгия по миналото, евроскептицизъм, русофилство, гняв поради несбъднати представи за прехода. За тези избиратели БСП се състезава и с националистите от \"Атака\", НФСБ, ВМРО. Европейската миграция на бившия лидер на БСП и бивш премиер, управлявал под регентството на Ахмед Доган и Симеон Сакскобургготски, задълбочи идейното втвърдяване на БСП. Сергей Станишев не получи доверието на собствената си партия, но европейските социалисти го преизбраха за трети път. БСП не е никаква опозиция По какво обаче БСП днес се различава от политическата сила пред нея - ГЕРБ? Номинално дясната управляваща партия ГЕРБ създаде най-левия бюджет в най-новата история, с огромни разходи за социални политики. И БСП, и ГЕРБ ги тегли към Вишеградската група. И БСП, и ГЕРБ приветстват АЕЦ \"Белене\" и са готови да прегазят всякакви правила на ЕС заради руски газопровод, без значение дали се нарича \"Южен поток\" или \"Турски поток\". БСП не носи надежда, не означава справедливост, нито солидарност. БСП не означава дори опозиция - ГЕРБ виждат по-голяма опозиция в президента Радев. Пенсионира ли се социализмът, запита през 2008 година в книгата си \"Защото сме социалисти\" Сергей Станишев. Пенсионирахте го, г-н Станишев.    ", "date": "2018.12.15", "title": "Как БСП погреба социализма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390504-155-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%BE%D0%B2-%D0%BC%D0%BE%D0%B4%D0%B5%D0%BB", "text": "Моделът с размер плюс Тес Холидей сподели нова снимка в мрежата. В снимката тя позира само по бельо. В текста под снимката тя разказва как успяла да не обръща внимание на другите на коментарите за прекомерното й тегло.  ", "date": "2018.12.15", "title": "155-килограмов модел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390505-%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D0%BD%D0%B0-%D0%BF%D0%BB%D0%B5%D0%BC%D0%B5%D1%82%D0%BE-%D1%85%D1%83%D0%BD%D1%86%D0%B0", "text": "В северната част на Индия в долината на река Хунца живее малък народ, известен с дълголетието си. Много от жителите на тази област често живеят по сто и повече години.    През целия си живот те изглеждат млади и почти никога не се разболяват. Изследователи, които са изучавали живота на този народ, предполагат, че дълголетието си местните жители дължат на правилното хранене.     Факт е, че хората от племето Хунца практически не консумират протеинови храни. Тяхната диета се състои главно от сурови зеленчуци и плодове, както и от овче сирене. А такива продукти като алкохол и сол при тях практически липсват. През пролетта, когато реколтата още не е узряла, цялото население на племето съблюдава много строги пости, всички употребяват само питие от сушени плодове. Постите траят от 2 до 4 месеца и са издигнати в култ. дин забавен инцидент е свързан с дългия живот на тези хора. През осемдесетте години на двадесети век един от старейшините на тайнствения народ посетил Великобритания.   На летището документите му предизвикали объркване сред митническите служители, тъй като според тях притежателят им е роден през 1823 г. Служителите на летището заподозрели пътника, че паспортът му е фалшив, но съпровождащите го хора потвърдили, че техният приятел наистина е на сто и шестдесет години.", "date": "2018.12.15", "title": "Феноменът на племето Хунца!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390506-%D0%B0%D1%85,-%D0%BD%D0%B8%D0%BA%D0%BE%D0%BB", "text": "Любимата на най-добрия български тенисист Григор Димитров - Никол Шерцингер, бе специален гост на концерт на Андреа Бочели в \"Мадисън скуеър гардън\" в Ню Йорк. Изпълнение е част от няколко поредни представления в Голямата ябълка и в Бостън. Певицата публикува няколко снимки в социалните мрежи, от които стана ясно, че красавицата е сменила тоалета си в последния момент и вместо с черна рокля, се появила на сцената с червена, която очертава перфектни й форми.    \"Бекстейдж - моля се, точно преди да изляза на сцената. Имам честта да изпея две нови песни за първи път пред препълнената зала\", написа певицата под една от снимките си в \"Instagram\".       ", "date": "2018.12.15", "title": "Ах, Никол!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390507-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес ще се носите, на вълната на успеха. И не само професионално, но и лично. Вие сте ценени, обичани и уважавани, затова съхранете това отношение. Разбира се, не може да избягате от завистливите хора, но днес, дори и те ще ви гледат с възхищение. Отличното здравословно състояние, ще ви позволи да се забавлявате с приятели. ТЕЛЕЦ ( 21 април - 21 май )  Не е препоръчително днес, да се стараете сами всичко да решите, по-добре слушайте вътрешния си глас. Особено ако скоро, вече сте се сблъсквали с подобни проблеми. Един добър ден за изплащане на дългове, откриване на собствен бизнес и започване на творчески проект. Що се отнася до парите, няма за какво да се притеснявате. Вечерта е възможна, неочаквана печалба. БЛИЗНАЦИ ( 22 май - 21 Юни ) Трябва да решите всички важни и спешни въпроси сутринта. В противен случай, те ще се натрупат и останат на заден план. Ако се занимавате с бизнес, днес се откажете от инвестициите. Ще са рисковани, дори и минималните суми. Физическите упражнения, ще са ви от полза. Може да посетите фитнес зала, басейн или тенис корт.   РАК ( 22 юни - 23 юли ) Възможни са трудни ситуации в личната сфера. Да ги елиминирате напълно няма да стане, но има шанс да нормализирате отношенията си с любимия човек, с мек тон и прегръдки. Между другото, не забравяйте за подарък. Особено, ако дълго време сте обещавали да го направите. Вечерта, може да се почувствате неразположени. ЛЪВ ( 24 юли - 23 август ) Имайте предвид, че днес покупките могат да доведат до финансови загуби. Опитайте се, да се откажете от рискови инвестиции, сделки и пътувания. Разбира се, портфейла ви няма да остане напълно празен. Но това, само ако имате допълнителни доходи. Между другото, някой от приятелите ви, може да ви даде идея за странична работа. ДЕВА ( 24-ти август - 23 септември ) Очаква ви един приятен ден, в който не се предвиждат сериозни проблеми, така че може спокойно да си организирате малка почивка. Например, да излезте с приятели на кафе, да отидете на ресторант или гледате филм. Отношенията с любимия ви човек, са прекрасни. Най- накрая е настъпила тази стабилност, за която отдавна мечтаете. ВЕЗНИ( 24 септември - 23 октомври) Трябва да се погрижите за здравето си, особено ако до неотдавна сте работили до изнемога. Помнете, че никой няма да ви награди с орден за себеотдадеността, затова бъдете по-мъдри. От пътуване на далечни разстояния, по-добре се откажете. Особено ако не сте нито физически, нито психически подготвени за това. Прекарайте времето, с любимия.   СКОРПИОН ( 24 октомври - 22 Ноември ) Препоръчва се да общувате само с онези хора, на които имате доверие. Правете всичко от чисто сърце, без измами и лъжи. Финансови загуби не се очакват, освен ако не решите да организирате грандиозно пазаруване. Днес е по-добре да държите парите си в сметката, а не кеш. Вечерта чакайте гости от друг град.   СТРЕЛЕЦ ( 23 Ноември - 21 Декември ) Трябва повече време, да прекарвате със семейството и децата. Грижите по дома, ще ви носят радост, а разходите няма да доведат до сериозни загуби. Денят е благоприятен за посещение на зъболекар, козметик и лекар. Ако дълго време потискате нещо в любовната сфера, по-добре го споделете с любимия човек. Вярвайте, че ще бъдете разбрани правилно. КОЗИРОГ (22 Декември - 20 януари ) Днес, следвайте режим в храненето и пийте повече течности. Не пренебрегвайте симптомите на заболявания, в противен случай, може да стигнете до болничното легло. Отлично ще се развива възпитателната дейност, насочена към вашите деца или внуци. Причините за гордост и радост от успехите на децата, ще бъдат много. Добре ще е, да им купите и подаръци.  ВОДОЛЕЙ ( 21 януари -  19  февруари ) Ще ви бъде трудно да се настройте за работа, която първоначално считате за безполезна. Но именно от нея, ще зависи вашата репутация в обществото и финансовото положение. По отношение на пътуванията денят е опасен, така че, по-добре да си останете вкъщи. В любовта, ще ви преследва симпатичен и упорит почитател. Може би, ще му дадете шанс?   РИБИ ( 20 февруари - 20 март ) Доверете се на интуицията си, ако нещата касаят промяна на основната ви работата. Днес може да губите, но утре с какво ще останете? Сто пъти обмисляйте всичко, преди да вземете решение. В семейния живот, не са изключени конфликтни ситуации. Ако знаете причината, по-добре незабавно неутрализирайте ситуацията. За какво са ви, излишни скандали?", "date": "2018.12.15", "title": "Дневен хороскоп 15 декември"}
{"url": "http://www.classa.bg/%D1%81%D0%B2%D1%8F%D1%82/item/390508-%D0%BA%D0%BE%D0%B9-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%B5-%D0%B1%D0%B8%D0%BB-%D0%BD%D0%BE%D1%81%D1%82%D1%80%D0%B0%D0%B4%D0%B0%D0%BC%D1%83%D1%81", "text": "Неизменно дойде и това време от годината, в което разнообразни сайтове и вестници запрятат ръкави и отварят алманасите на древните и не дотам древни пророци, за да кажат на читателите си какво точно са казали Ванга, Слава Севрюкова, Петър Дънов, полтъргайстът Кики и разнообразни други гадатели и прорицатели за следващата година.     И разбира се, независимо дали въпросният човек е живял преди 20, 100 или 200 години, в запаса му с пророчества определено ще има и 10-20 посветени на следващата година. И така година след година.  Фактът, че пророчествата са приблизително идентични като идея - още природни бедствия, големи войни, сривове в глобалната икономика, сериозни конфликти, някой древен прероден лидер, който ще оправи България и зараждане на руската доминация над Европа... Разбира се, с различни вариации в зависимост от радакционната политика или намерения източник. Едно от имената, което се споменава обаче най-често, е това на Нострадамус - един от най-известните пророци в историята, живял през XVI век във Франция, тачен и до днес като всевиждащ прорицател, разгадал мистериите на бъдещето. Но кой наистина е Нострадамус и успял ли е да предскаже наистина опустошителният взрив на бурканите с кисело зеле в мазето ви?  Мишел дьо Нострадам е един от най-известните пророци и астролози в света. Освен това той е лекар и фармацевт. През част от живота си обаче той си докарвал пари, пишейки предсказания. Най-известнят му труд е озаглавен именно така - \"Предсказания\", чието първо издание се появява през 1555 г. От публикуването на книгата, която често е била преиздавана до неговата смърт, Нострадамус постига вниманието на пресата, която му приписва предсказването на множество важни световни събития като опожаряването на Лондон, Френската революция, смъртта на братята Кенеди, 11 септември и т.н. Мишел дьо Нострадам е роден на 14 декември 1503 г. в малкия френски град Сан-Реми като едно от девете деца на търговеца на зърно и нотариус произход Жом дьо Нострадам.  Макар семейството на баща му да е от еврейски произход, дядото на Мишел по бащина линия - Гий Гасонт - приема католицизма през 1455 г., получавайки християнското име Пиер и фамилията Нострадам. Малко се знае за детството му, макар че се смята, че първоначалното му образование е дадено от прадядо му по майчина линия - Жан дьо Сен Реми, лекар по професия, който го посветил в науката хебраистика, изучаваща староеврейския език, писменост и култура, както и в Кабала, учи го на природните закони, история и т.н. Мнозина обаче оспорват тази идея, тъй като Жан дьо Сен Реми, изчезва от всички исторически записи след 1504 г., когато малкият Мишел е само на една година и е наистина малко вероятно да е участвал по какъвто и да е начин в образованието на правнук си. На 14-годишна възраст Нострадамус влиза в университета в Авиньон. Едва година след влизането му там обаче той е принуден да прекрати образованието си, тъй като университетът е разпуснат заради чумната епидемия.  Откакто през 1521 г. напуска Авиньон, той (както сам твърди) се отдава на пътуване в продължение на осем години, през които изучава лечителството, билките и приготвянето на лекарства. Смята се, че по това време на места работи като аптекар, за да усвои знанията в областта. През 1529 г. обаче постъпва в университета на Монпелие с идеята да стане лекар. Само че скоро след това е отстранен от университета (документите за отстраняването още се пазят в архивите на висшето училище), след като се разбира, че той е продължил да упражнява забранена фармация, продавайки \"цярове\", изрично забранени от правилата на университета. Освен това злословел срещу докторите. И ако злословенето можело да бъде простено, забранената фармация (с всичките й любопитни опиати) определено не можело да се толерирана. Въпреки това издатели и кореспонденти по-късно ще го наричат \"доктор\", макар че самият той да продължава да работи по-скоро като аптекар през следващите години. През 1931 г. се мести в Ажен по покана на изтъкнатия учен Жул-Сезар Скалигер. Там Нострадамус се жени и се сдобива с две деца. Само три години по-късно обаче жена му и децата му загиват от чумата, а самият той е обвинен в ерес, което го кара да напусне града. Смъртта им го кара отново да тръгне на път като в продължение на над 10 години той обикаля из Франция и Северна Италия. През 1545 г. той се завръща в Ажен и помага на известния лекар Луис Сер в борбата му срещу ново гнездо на чума в провинцията Салон дьо Прованс. Скоро след това Нострадамус се запознава с вдовицата Ан Понсард. Двамата заживяват заедно, имат общо 6 деца и започват успешни бизнес начинания, които осигуряват на семейството добър живот. Макар самият Мишел дьо Нострадам да се приема за католик и дори да противостои на протестантските реформатори, той се увлича доста по окултното, езотериката, астрологията и т.н. В периода след установяването си в Салон дьо Прованс той започва да обръща все по-голямо внимание на интересите си в тази посока, отдавайки се на гадателство и пророкуване. Така през 1550 г. излиза и първият му алманах с пророчески предсказания, подписан с латинизираната версия на името му - Нострадамус. Алманахът постига сериозен успех, което само мотивира Мишел да пише още. През останалото време смята таблици, прави хороскопи и предсказвания за частни клиенти. И макар далеч невинаги да познава, той скоро се сдобива с широка клиентела от желаещи да им бъде прочетено бъдещето от големия Нострадамус. Дори френската кралица Катерина Медичи го назначава за придворен астролог и лекар. Междувременно той подготвя и големия си труд, който е останал и до днес - \"Предсказания\" - алманах с различни пророчества в стихове, които са останали във времето и до днес. За да избегне преследване от Светата Инквизиция, се смята, че той поставя умишлени грешки в самия текст, които правят предсказанията трудни за разчитане и тълкуване. Днес именно този момент позволява широта в тълкуването и приписването им към различни събития. Сега хората са разделени на два лагера - такива, които смятат, че той е предрекъл с абсолютна точност най-страшните събития от настоящето и че тепърва ще се виждат неговите пророчества в бъдещето, и такива, според които предсказанията на Нострадамус са по-скоро свободно тълкуване, което разни хора приписват върху вече случили се събития, за да кажат след това, че са били предсказани. В крайна сметка до края на живота си Мишел дьо Нострадам така и не е тормозен от Инквизицията и единственото, което нарушава богатия му и доволен живот, е подаграта, която нарушава подвижността му и води до други заболявания. Той умира на 2 юли 1566 г. като според легендата успява да предскаже дори смъртта си. Едно е сигурно, Нострадамус определено успява да остави следа след себе си и векове след смъртта му все още е предмет на дебати дали той е истински провиденец, дарен с възможността да вижда в бъдещето, или просто шарлатанин, чийто стихове са твърде свободни за тълкуване и следователно могат да се припишат на редица събития. Колкото до бурканите със зеле в мазето, за тях няма никакви данни гадателят да е казвал каквото и да, но за всеки случай най-добре им проверете капачките, за да не се окажете неприятно изненадани, а после да обвините и този текст в пророчески дарби.", "date": "2018.12.15", "title": "Кой всъщност е бил Нострадамус"}
{"url": "http://www.classa.bg/%D1%81%D0%B2%D1%8F%D1%82/item/390509-%D1%81%D0%B8%D0%BD%D1%8A%D1%82-%D0%BD%D0%B0-%D0%BC%D1%83%D0%B0%D0%BC%D0%B0%D1%80-%D0%BA%D0%B0%D0%B4%D0%B0%D1%84%D0%B8-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BB%D0%B8%D0%B1%D0%B8%D1%8F,-%D1%80%D1%83%D1%81%D0%B8%D1%8F-%D0%B3%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D1%8F", "text": "Беше очаквано. 7 години след убийството на полковник Кадафи и разрушаването на Либия, неговият син, прекарвайки дълги години в затвора и заплашен от смъртно наказание, започна борбата за президентския пост. Сейф ал-Ислам Каддафи е издигнат за кандидат за президент на Либия В Либия започна кампания в подкрепата на кандидатурата на Сейф ал-Ислам Каддафи за поста държавен глава на Либия. Тази седмица в Либия започна кампания за подготовката за предстоящите президентски и парламентарни избори през 2019 година.     Чуват се все повече гласове, призоваващи за отмяна на въведените от Запада по отношение на Либия санкции и ембарго, в това число срещу либийските племена, за да им бъде позволено да участват в политическия процес. Кампанията на привържениците на Муамар Кадафи е под лозунга «Кандидатурата на Сейф ал-Ислам Кадафи за поста президент», която се разгръща както вътре в Либия, така и зад граница, с всеки ден става все по-активна. Либийците с надежда гледат на кандидата Сейф ал-Ислам Кадафи. Според него, това е единствената надежда да се спасят родината и гражданите на Либи, да се възстанови престижът, суверенитетът и достойнството на либийската държава. Ал-Румаих добави, те се подготвят да пуснат официален уебсайт, а след това ще бъде обявено за серия програми, призоваващи либийците да се присъединят към кампанията и да подкрепят кандидатурата на Сейф ал-Ислам Кадафи на изборите, за да се възстанови държавата и да се премине от разрушение към реконструкция. Кадафи, от момента на освобождаването му от затвора, е политически активен и се движи из страната. Русия подкрепя Сейф ал-Ислам Каддафи в политическия процес и отстоява необходимостта от неговото участие в усилията за национално помирение в Либия, която страна през 2011 година след метежа срещу Либийската Джамахирия, инспирирана от спецслужбите на НАТО с помощта на терористичната групировка Ал Кайда, и след 8-месечната агресия на алианса НАТО, бе потопена в хаос. Трагичната ситуация в Либия, чийто държавни институции бяха унищожени от банди наемници през 2011 година, а на власт се оказаха терористите, говори в полза на сина на Кадафи. Много либийци изпитват носталгия по Либийската Джамахирия. Местните допитвания показват, че настоящата ситуация в Либия гарантира на Сейф ал-Ислам Кадафи, че той ще получи висок процент гласове на президентските избори, а привържениците на Муамар Кадафи, в това число и сред младежите, ще получат болшинството места в новия парламент на Либия. Това е изборът на либийския народ, но ще позволи ли Западът на народа на Либия да организира под егидата на ООН свободни, демократични избори? Важна роля в перспективите на Кадафи-младши играе това, ще може ли той да се договори за разпределението на властта с Хафтар, който контролира най-крупните военизирани отряди в Либия, владее значителна част от нефтодобива и има подкрепата на редица чужди държави. Разбира се, няма никакви гаранции, че някои от външните сили няма да поискат да се съхрани дестабилизирана Либия, изостряйки вътрешните междуплеменни и политически противоречия. Все пак, пожелаваме успех на Кадафи!", "date": "2018.12.15", "title": "Синът на Муамар Кадафи се кандидатира за президент на Либия, Русия го подкрепя"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390503-%D0%BA%D0%BB%D1%8C%D0%BE%D1%89%D0%B0%D0%B2%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D0%BD%D0%B0-%D0%BC%D0%BE%D0%B4%D0%B0", "text": "Представителите на силния пол най-сетне разкриха истинските си пристрастия към типа женска фигура и се оказа, че болезнено слабите момичета с юношеска фигура вече не са на мода!  Щом кльощавелките не са привлекателни, тогава какъв тип силует въздейства най-силно на мъжете?   Сигурно сте чували за фигура тип \"пясъчен часовник\" и за това, че тя по нея мъжете направо си губят ума.   Подобни констатации звучат субективно, докато не се намеси науката! Да, учените успяха да определят, че мъжете са луди точно по дами с тънка талия и пищни форми над и под нея.      Специалистите са констатирали, че ако при една жена съотношението между бедра и талия е 0.7, то мъжете много по-често запомнят някои подробности за нея. Става въпрос за неща, на които голяма част от представителите на силния пол не обръщат внимание, като цвят на очите, форма на устните и т.н. Изобщо не се съмнявайте, ако изглеждате по този начин, той със сигурност ще запомни дори какво работите! Този тип фигура не е свързана нито с теглото, нито с височината ви. Тук ключова роля играят извивките. Съблазнителните гладки извивки на женското тяло предизвикват еротични картини в мъжкото въображение. Виждайки жена с апетитни форми, мъжът веднага решава, че тя е много страстна по природа.  Ако искате да разберете какъв е вашият тип фигура, достатъчно е да отпуснете корема си и да намерите най-тясната част на талията. След това измерете най-широката част от бедрата си. Разделете полученото от талията с това от бедрата и сте готови! Обемът на талията трябва да е 70% от обема на бедрата и 76% от обема на гърдите. А бюстът - 43% от ръста ви.", "date": "2018.12.15", "title": "Кльощавите вече не са на мода!"}
