{"url": "http://www.classa.bg/%D1%81%D0%B2%D1%8F%D1%82/item/386182-%E2%80%9E%D1%80%D1%83%D1%81%D0%BA%D0%B8%D1%82%D0%B5-%D1%82%D1%80%D0%BE%D0%BB%D0%BE%D0%B2%D0%B5%E2%80%9C-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%85%D0%B0-%D0%B1%D0%B0%D0%BA%D1%82%D0%B5%D1%80%D0%B8%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Дискусиите между противниците и привържениците на ваксините са доста горещи, въпреки че примерът с Украйна и да показва, че отказът от масовата ваксинация на децата води до възраждането на опасни епидемии. Но дори и в Украйна не се сетиха за това, което „изясниха“ американските учени: оказва се, че антиваксерските настроения се разпространяват от „руските тролове“ по поръчка на Кремъл. Университетът „Джордж Вашингтон“ е типичен американски ВУЗ и мозъчен тръст, разположен в столицата на САЩ.- От една страна се учат студенти, а от друга учените готвят доклади и изследвания. Най-известните випускници са основателят и половин век оглавяващ ФБР Джордж Хувър и жената на президента Джон Кенеди – Жаклин. Един от последните доклади, подготвени от специалистите от този столичен университет, съвместно с Мерилендския университет и университета „Джон Хопкинс“ е озаглавен „Разговорите за здравето като оръжие: Туитър-ботовете и руските тролове разпалват спорове за ваксините“. Авторите, осем на брой (половината – доктори на науките), провеждат следното изследване: те са изучили хиляди записи в „Туитър“, посветени на проблема с ваксинациите в периода от юли 2014 г. до септември 2017 г. Някои профили, както пише в анотацията към изследването, „принадлежат на тези руски тролове, които се месеха в американските избори“, а също така маркетингови и спам-ботове. „Преобладаващото мнозинство на американците вярва в сигурността и ефективността на ваксините, но ако се погледнат дискусиите в „Туитър“, то възниква впечатление, че това е спорен въпрос. Изяснява се, че мнозинството антиваксерски туитове са оставяни от потребители, чийто произход не е ясен. Това могат да са ботове, хора или „киборги“ – завзети от ботове профили на живи хора. Макар и да е невъзможно да се каже достоверно колко конкретно туитове да са написали ботовете, нашето изследване показва, че значителна част от записите в споровете за ваксините е оставена от злоумишленици с подозрителни цели“, смята Дейвид Бронятовский, доктор на науките, асистент-професор от университета „Джордж Вашингтон“. Според изследването, спам-ботовете остават коментари на антиваксинна тема 75% по-често от средностатистическите потребители. „Руските тролове и по-сложните спам-ботове използват друга тактика: те пишат коментари  и в поддръжка на ваксините, и против тях. Екипът на доктор Бронятовский е открил повече от 250 туита, посветени на темата с ваксините, изпратени от профили, свързани с Агенцията за интернет-изследвания – руска проправителствена компания, която американският съд наскоро обвини в опит да се намеси в президентските избори от 2016 г. Изследователите са открити туитове, изказващи полярни гледни точки и привързващи ваксинната тема към други дискусионни въпроси от американското общество, такива като расовото и икономическото неравенство“, пише в анотацията. „Тези тролове използват ваксинната тема като клин, който вбиват в американското общество, за да разпалват разногласия“, смята Марк Дредзе, професор по компютърни науки от университета „Джон Хопкинс“. „Но, играейки в полза на двете страни те подкопават вярата на обществото във ваксините, способствайки разпространяването на инфекциозни заболявания. Вирусите не признават държавни граници“, обобщава той. Да пробваме да преведем тази псевдонаучна глупост на по-разбираем език. Осем американски учени (половината – доктори на науките) са открили, че някакви спам-ботове и тролове (техният руски произход, напомняме, не е доказан с нищо, освен с обичайното „хайлки-лайкли“) активно участват в антиправителствени дискусии и тези ботове и тролове пишат на политическа, расова и икономическа тематика. ОК, да приемем това твърдение за факт – едва ли учените са фалшифицирали лесно проверяемата информация. „За какво говори това? Единствено за това, че противоречивата тема, това, казвайки го на съвременен език, е „Хайп“ , тоест възможност без особени усилия да се получи широкото внимание на публиката. Навярно, ако се изследва подробно съдържанието, публикувано от спам-ботовете, ще се открият котки, жени в различна степен на съблеченост и прочее теми, които гарантирано ще привлекат вниманието на публиката. Освен това следва да се помни, че спам-ботовете работят в съответствие с алгоритми. Ако човек пита за съвет, където може да купи най-добрите маратонки и къде ще се проведе следващият маратон, с голяма вероятност ще му предложат реклама „чудесно спортно хранене“ и курсове „как гарантирано да победиш на маратон след три супертренировки“. Ако човек вярва в опасността от ваксините, е много вероятно да вярва и в теорията на конспирациите, в световното правителство, в рептилоидите, в това, че американците не са летели до луната, че терористичните актове от 11 септември са устроени от ФБР и прочее конспирология. Справедливо е и друго: ако човек си губи личното свободно време да разобличава наистина опасните брътвежи на антиваксерите, то той с голяма вероятност е обществен активист, интересуващ се от политика, икономика и расово неравенство. Затова и няма нищо странно във факта, че ботовете и троловете са участвали активно в дискусиите на противоречивата тема. Те са създадени, за да продават стока или идеология и те правят това, както са програмирани от авторите си. Това, че осем учени (половината – доктори на науките) напълно сериозно пишат, че видите ли, руското правителство е насочило своите интернет тролове да уговарят американците да не се ваксинират и така способстват за разпространяването на инфекциозни болести – това са брътвежи от такова равнище, че в сравнение с което помръква вярата в световното правителство на рептилоидите. Защото това, всъщност е обвинение за употреба на химическо оръжие, макар и леко завоалирано. Напомняме, че в Украйна заради масовото антиваксерско движение и отсъствието на пари за ваксинация започна масова епидемия шарка. Украйна влезе сред осемте държави с най-ниски показатели на ваксинациите на децата – заедно с нея в списъка са Сирия, Центалноафриканската република, Чад, Екваториална Гвинея, Нигерия, Сомалия и Южен Судан. Известният в това число и в Русия педиатър доктор Комаровски в началото на епидемията написа: „Мислите си, че това са шеги, сплашвания, пиар? Предупреждавах ли ви че ще дойде епидемията от морбили? Тя дойде. Твърдя, че няма спор дали ще дойде дифтерит или не. Това е просто въпрос на време. Ще дойде задължително и тогава вие, в черни редици към детските гробища ще разберете най-накрая“. Но дори и украинските власти не се досетиха да обвинят в антиваксерските настроения Русия, макар и за тях нашата страна е виновна на практика за всичко. В Русия, наистина, има свои антиваксери, заради които постоянно възникват огнища на изглежда отдавна победени болести, като морбилите. Оказва се, че всички противници на ваксинацията може да се обявят за „чуждестранни агенти“, изпратени от ДАЩ с цел да се внесе разделение в обществото и да се влоши епидемиологичната ситуация. Общо взето, всичко това щеше да е много смешно, ако нямаше едно огромно „но“. В последните години на управлението на първия чернокож президент на САЩ сред руската опозиция и нейните украински приятели бе популярен мемът „Обама насра във влака“ – намек за любовта на някои родни чиновници да обясняват чисто вътрешни проблеми с неблагоприятните външнополитически фактори. Привържениците на руските власти отговаряха с друг мем: „Котката изостави котетата – Путин е виновен“ Но и двете страни отлично разбират, че както Обама няма отношение към чистотата на влаковете в Русия, така и котката изоставя потомството си без намесата на руския президент. Но САЩ приемат това сериозно. Техните учени  (половината – доктори на науките)  наистина смятат и се опитват да убедят другите, че някъде там в Кремъл е преминало съвещание, на което „руските тролове“ са получили задачата да разрушат американското здравеопазване и да разделят американското общество чрез разпалване на дискусии на тема ваксините. И цял професор от университета предупреждава „глупавите руснаци“ да не правят това, че е опасно и „нашите вируси ще прелетят океана и ще ви заразят и вас“. От такава степен на неадекватност на интелектуалния елит на потенциалния противник, разбира се, ни става смешно.", "date": "2018.08.26", "title": "„Руските тролове“ използваха бактериологично оръжие срещу САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386176-%D1%81%D0%BC%D1%8A%D1%80%D1%82%D1%82%D0%B0-%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%82%D0%B5-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%80%D0%B5%D0%BA%D0%B5%D1%82,-%D0%BA%D0%BE%D0%B9%D1%82%D0%BE-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BF%D1%80%D0%B5%D0%B7-%D0%BC%D0%B5%D0%B4%D0%B8%D0%B8%D1%82%D0%B5-%D0%BF%D1%80%D0%B8-%D0%B2%D1%81%D1%8F%D0%BA%D0%B0-%D0%BB%D0%B8%D1%87%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F", "text": "Смъртта и катастрофите. Емоционалният български рекет, който триумфира през медиите при всяка лична трагедия, набивана през новините като общонационална, придобива патологични размери и отдавна се е превърнал в системен тормоз. Мечтая за времето когато тези неща четяхме в кратък бюлетин по БНР в 12+3 по “Хоризонт”, без подробности и с инициали, когато ставаше дума за криминални престъпления. Катастрофите на пътя биваха отразявани само когато бяха големи, както е сегашната, но без придихания и емоционална истерия. Само суха, кратка информация. И това беше по-разумно. Сега през тези новини, поводи за които винаги е имало и ще има, което в голяма степен не ги прави новини, се набавя и адреналин. Те са “истински екшън” риалити. Киното умря! Друсането със смъртта на живо по телевизията вече е по-истинско. По-живо дори от секса по телевизията. А още по-добре на живо и без телевизия. Борис Виан имаше пророчески прозрения в това. Отвратителна потребителска зомби култура, която избуява за сметка на чужди трагедии. Живите се друсат от смъртта на мъртвите. Ако не кажат по новините, че някой е умрял няма да разбереш, че си жив. Чувстат живота само когато други го загубят. Живите мъртви не е фентъзи, а реализъм. Отврат ми е това емоционално изнудване. Навират ми в очите чужда трагедия, за да убедят себе си и мен, че сме големи щастливци, защото сме оцелели да гледаме по новините как другите умират. Показват всяка вечер като ексклузивно преживяване новина, която всъщност е единственият сигурен факт от началото на човечеството до неговия край – смъртта. Не, за да я помним като неизбежна и да не се страхуваме от нея, каквото е християнското благовестие, а за да не спираме да я преживяваме като шок, незаслуженост, извънредност, кошмар и краят на всичко. Най-дълбоката лъжа за смъртта е скрита в последното – внушението, че е край, а другите, по- малки лъжи от изнудваческо-сантименталния слой са уморителни и досадни атрибути на по-глобалната търговия за човешката душа. Въртят ги всяка вечер по новините, за да се даде контекст на голямата лъжа. Не го правят с умисъл, а от глупост и повърхностност. Мислят, че публиката желае точно това, но са прави само наполовина. Хората са родени с безсмъртна душа и колкото и да са забравили това то си стои, запечатано в тях. Такава една патетика срещу официозната, която си е жив терор.    ", "date": "2018.08.26", "title": "Смъртта и катастрофите. Емоционалният български рекет, който триумфира през медиите при всяка лична трагедия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386177-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D1%80%D0%B0%D0%B7%D0%BA%D1%80%D0%B8-%D1%82%D0%B5%D0%B6%D0%BA%D0%BE-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%BF%D1%81%D0%B8%D1%85%D0%B8%D0%BA%D0%B0", "text": "На пръв поглед тази огромна лудост е вследствие на недоверието към управляващите и политическата класа въобще. Отделно от това определени “публични говорители” нарочно сипеха лъжи, за да настройват хората. Но в същността си феноменът има по-дълбоки корени. Това е самозадоволяващата се и мултиплицираща лична глупост, насърчена от милионната масова глупост – протичащи в социалните мрежи. Каквото и да бе казал Порожанов в четвъртък, щеше да е виновен. Предния и същия ден медии, къде нарочно, къде от незнание, или просто защото не им пука за истината, разпространяваха: “Животните са унищожени безсмислено, вторите проби отхвърлиха вируса, Порожанов призна: чума няма” и т.н. Заглавията спомогнаха скандала да избуи с нова сила. Но те попиха в благодатна почва, защото публиката отдавна бе сигурна във всичко това. Именно тази ирационална предпоставена увереност, протичаща извън фактите, сляпа за разговор и доводи, твърдо убедена в нещо, за което тя самата знае малко, е най-потресаващият феномен в сагата.   23 август четвъртък трябваше да е добър ден за българската демокрация. А също за селското стопанство и трудовите хора в социалните мрежи. Министърът на земеделието храните и горите Румен Порожанов отиде в bTV и съобщи, че новите проби за чумата в Странджа са отрицателни. Те са правени в 20-километровата зона от огнищата. “Това са вторите проби, които трябва да покажат има ли разпространение и разширение това заболяване”, каза Порожанов. Видимо бе доволен, новината отвсякъде е добра – на 20 км от огнищата вирус няма. Вместо успокоение и поздравления за добре свършената работа обаче, Порожанов и българската власт бяха разлюляни от нов земетръс. Общественото мнение счете, че резултатът от вторите проби отхвърля наличието на чума въобще – нямало е досега, всичко е било лъжа, 4000 животни са избити напразно. Медии озвучиха гнева, БСП стана солист в яростния хор. Работата заприлича на ампутация насред операционна зала с криви огледала – лекар реже гангренясал крайник,  после изследва живото тяло, резултатите показват пресечена инфекция; публиката обаче възкликва: “А, добри резултати! Значи гангрена не е имало”. Порожанов, подчинените му в министерството и Българската агенция за безопасност на храните (БАБХ) са и виновни, и невинни за тази ситуация. Виновни – защото допуснаха ред комуникационни грешки в продължителния казус с чумата. Едната такава бе именно изявлението му в четвъртък – при огромното обществено недоверие, съчетано с незнание за спецификите на животинските болести, той бе длъжен десет пъти да повтори, че новите проби не са контролни спрямо първите, а изследват други животни от по-голяма територия. Не го направи. Но Порожанов е и невинен, защото в цялата сага от самото начало имаше нещо нерационално, необяснимо като нагласа, априори като психология, затова непобедимо – българите бяха пределно убедени, че властта лъже за чумата; нарочно избива животни. Всяко едно нейно действие, думичка, гримаса, възклицание или събитие се тълкуваха от тази призма. Каквото и да бе казал Порожанов в четвъртък, щеше да е виновен. Предния и същия ден медии, къде нарочно, къде от незнание, или просто защото не им пука за истината, разпространяваха: “Животните са унищожени безсмислено, вторите проби отхвърлиха вируса, Порожанов призна: чума няма” и т.н. Заглавията спомогнаха скандала да избуи с нова сила. Но те попиха в благодатна почва, защото публиката отдавна бе сигурна във всичко това. Именно тази ирационална предпоставена увереност, протичаща извън фактите, сляпа за разговор и доводи, твърдо убедена в нещо, за което тя самата знае малко, е най-вълнуващият феномен в сагата. Този феномен е на път абсурдно да подмени възприятията – щом сме гневни на новите отрицателни проби, нима следваше да сме радостни, ако бяха положителни? Феноменът рязко подменя и социалните роли. За овцете рядко говорят овчари. Да сте чули мнение на стопанин от Подбалкана например – бил ли е спокоен, когато на сто километра от него са обявени положителни проби? А питахме ли потребителите – майки например, готови ли са да дадат месце на децата си от “здравите” козички на прочутата баба Дора? Общественото мнение оформят или пряко ощетени от евтаназията стопани, които са страна в спора, или стотици хиляди хора от социалните мрежи – които никога не са припарвали до овца, но чрез ежеминутното си присъствие в интернет са узнали всичко за света, този път за овцете. Тънкият танц между факти и предубеденост обаче е повече от интересен. В началото не танцуваше двойка. Чумата и мерките срещу нея срещнаха …. пълна незаинтересованост.  На 4 юни стопанин в село Воден забелязва кръв по овца, лечение с антибиотици не помага. Други две животни от стадото са с подута глава, повишена температура, теч от очите и т.н. Тези признаци могат да бъдат и на чума, и на други заболявания. Лекари и ветеринарните власти започват силно да се притесняват, защото в съседна Турция са регистрирани огнища на чума и би било въпрос на голям късмет да не влезе в България. Ваксина срещу заразата по овце и козе има, но езабранена на територията на ЕС – чрез нея се вкарват антитела, които после създават проблеми при диагностиката (никога не се знае едно животно боледува или не). Взети са проби от въпросното стадо, на 19 юни те дават положителен резултат в българския ветеринарно–медицински институт. Проби са пратени и на френската референтна лаборатория “Сигад”, четири дни по-късно се потвърждава лошата новина – положителен резултат. На 26 юни са унищожени всичките 1408 овце и кози в село Воден. След няколко дни е установена зараза в село Кости, животните са евтанизирани и там. БАБХ вече е взела стотици проби, пращат се във Франция, излизат 22 положителни резултата. На 10 юли са обявени огнища още в три села – Крайново, Странджа и Шарково. На 13 юли преди евтаназията в Шарково се установени овца, която не може да стои на краката си, а също и умрели животни. При аутопсия на евтанизиран добитък са регистрирани цианоза в гастроинстиналния тракт, силно уголемен далак, лимфни възли с казеозна маса, пневматични огнища в белия дроб. Важно е да се каже, че щамът на чумата невинаги е възможно да се установи, а видът, който е в Турция, протича с късни симптоми. Той за първи път влиза на територията на ЕС, нашите и чужди учени го изследват в движение. Но са единодушни, че заболяването се предава бързо и нанася огромни щети на стопанството. Според практиката и правилата на съюза изходът е един – избиват се болните стада и всички контактни животни от същия вид. Има версия, че в България не се е появила същинската чума, а пробите регистрират антитела от нелегално сложена ваксина (тя е разрешена в Турция и наши стопани, изплашени, че вирусът върлува в съседката ни, са я поставили на животните си). Но как антителата са попаднали в организма няма особено значение, защото правилата в ЕС изискват пробите да дават отрицателен резултат. При положителен се предприемат ясни действия. Те са разписани в директива 92/119 на ЕИО: всички животни в заразено стопанство се евтанизират, а властовият орган може да стори това и в съседни стопанства, ако счете, че заразата ще се пренесе. В настоящия случай тя определено може да се пренесе, защото овце и кози пашуват в общи селски стада, обслужват се от едни и същи работници, ползват общо водопой, трева и т.н. Затова БАБХ унищожава всички стада в съответните пет селища на огнищата – включително здравите животни, тъй като са контактни. Стопаните се компенсирани с обезщетения. Така се е практикувало винаги, не само у нас, навсякъде в ЕС. Целта е да се пресече болестта чрез минимална икономическа цена. И една положителна проба да има, мерките са безкомпромисни, а в България са 22! В разгара на скандала у нас идва ресорният еврокомисар Витянис Андрюкайтис. Той оказва пълна подкрепа на българските власти и стрелва недоверието с лека ирония: От север към България приближава чума по свинете. Хиляди животни се избиват в Румъния, нима българите искат да се спре унищожението им?  Тя е доста по-интересна. В началото е пълната незаинтересованост. Над 20 дни – докато трае избиването във Воден и Кости – българите се вълнуват от трагичната форма на Меси и може ли руснаците да станат световни шампиони по футбол. Вниманието към Странджа е нула, макар БАБХ да информира за заразата и евтаназията. Стопани от Воден и Кости пускат във “Фейсбук” апокалиптични снимки с животински трупове, но медиите публикуват кратки информации, социалните мрежи отговарят с непукизъм. Скандалът избухва като бойлер в средата на юли, когато драмата застига Шарково. Страстите са насърчени от лика на баба Дора, жител на селото, ридаеща над беззащитните си козички. Общественото мнение се фокусира върху старицата и след миг вече е твърдо убедено, че е изнамерило истината. Тя е, че властта избива безпричинно животни. Тази предпоставка спираловидно завърта абсурдна логика срещу най–нормални факти: “Българската власт е безхаберна, не ваксинира животните!” – Но ваксината в ЕС е забранена – “Е, да не би баба Дора да продава в ЕС?” – Не продава, но нейните животни биха заразили с антитела съседно стадо, чиято продукция се продава в ЕС – “ЕС иска да ни унищожи!” – Но и в ЕС така се избиват животни: при свинете в Румъния, лудата крава във Великобритания и т.н. – “В европейска Турция няма огнища!” – Няма, в азиатската са, но животни нелегално се пренасят за тържища отвъд Босфора – “Чума в Странджа няма!” – Излязоха 22 положителни проби – “Френската лаборатория не съществува!” – Напротив, там си е, резултатите са качени на сайта на БАБХ – “Публикувани са само първите страници от пробите!” – Но и на първите страници пише, че резултатът е положителен. И т.н., и т.н. Опорката “Лъжат ни” бе в състояние да преобърне планетата. После на черното да каже бяло и обратно, като ги обясни логически с най-твърда убеденост. Например в доклад на Центъра за анализ на риска към МЗХГ пише, че по животните липсват типичните за чумата признаци. “Ето, няма чума!”, викнаха медии и потребители на социалните мрежи. Но докладът е с дата 4 юли, а проучването в него е правено през юни – в ранната фаза, когато е нормално да няма признаци, защото при “турския щам” се появяват късно. Или: “Няма умряло от чума животно”. Според официалните данни има, но предубедеността е непоклатима: “Да, измислиха го впоследствие!”. Коренът, разбира се, е: “Искат да изгонят хората от Странджа, да я населят с бежанци!”. Как точно се гонят хора никой не казва. Може би като ги обезщетят доста над пазарната цена (както се случи)? Същата тази Странджа не се обезлюди след 2011 г,. когато пак заради близостта с Турция бе открит шап и бяха умъртвени хиляди крави. Тази Странджа е хронично ненаселена от времето на комунизма, когато безуспешно се пробваха програми за привличане на хора. Абсурдно е да се мисли, че някой специално ще й организира мероприятия за обезлюдяване. Важен момент е нормативната база.    Според българското законодателство, вкл. ръководството за борба срещу този вид чума, карантината се допуска като метод, а евтаназия се налага само спрямо заразеното стадо, тоест съседни здрави не се избиват. Тези български правила са лесно откриваеми в интернет, което бе причина много хора да ги видят и заключат, че БАБХ действа в нарушение със собствените си норми. Следователно – “Ето, лъжат ни! Можеха просто да сложат под карантина здравите животни, не да ги убиват”. БСП също заигра по тази струна. Но това, което БСП спести, а редовите хора не знаеха, или не искаха да се съгласят, е, че в условията на общ пазар БАБХ трябваше да се съобрази с европейската директива 92/119. А тя, както стана ясно горе, не говори за карантина, а изисква евтаназия – включително на здрави стада, ако са контактни. Директивата също е публична, но предубедеността не признава очевидности. Пък и да ги бе признала, щеше да се върне на “ЕС иска да ни унищожи”. Това несъответствие между родни и европейски норми е безспорен гаф на българските управляващи. Имаше и други. В разгара на скандала Порожанов каза, че чума е открита в стадото на баба Дора, а такава нямаше, после се самоопроверга. Организирана бе и скандална поръчка за доставяне на тестови препарати за откриване на вируса, която от самолет    миришеше на корупция – заради обществения натиск премиерът Борисов я спря. На място инспекторите на БАБХ допускаха немарливост относно “подробности” като брой животни, взети проби и т.н. “Комуникационната тактика” на МЗГХ бе пълен провал. Депутати на ГЕРБ бяха още по-голям провал, винейки БСП в диверсия. Нормално е всичко това да буди недоверие. Но от самото начало до края главните въпроси бяха два – има ли чума (антитела) и какво следва да се прави, ако има. При 22 положителни проби и безалтернативна европейска практика отговорът е ясен. БАБХ и министерството бяха прави в действията си, но не бяха разбрани, защото една друга чума шеташе в главите на хората. Така стигнахме до днес, когато пробите в 20-километров диаметър край огнищата са отрицателни, но като във фарсов спектакъл това се прие за доказателство, че чума не е имало. И на никой не му минава през ум, или просто не иска да признае, че именно евтаназията спря ограничаването на заразата. Нови положителни проби щяха да означават нов ужас. Съобщената от Порожанов новина е радостна за цялото фермерство. Но медии и интернет потребители, говорещи вместо него, сметнаха, че т. нар. втори проби са тестови спрямо положителните. Що за умопомрачение? Та нали животните с положителните проби отдавна са избити, как може някой въобще да си помисли, че новите проби са от тях? Истината е, че изследвания се правят регулярно на 20 дни в 20-километров диапазон, за да се види има ли разпространение. И точно за тях информира министърът в четвъртък. От БАБХ заявиха, че следващата седмица се очакват още проби, взети непосредствено до огнищата. В пиесата на абсурда вариантите са два: 1. Резултатите са отрицателни, това отново ще значи, че властта е лъгала. 2. Положителни са – “А, значи искат да избиват още, а и да замазват гафа от оня ден!”. На пръв поглед тази огромна лудост е вследствие на недоверието към управляващите и политическата класа въобще. Отделно от това определени “публични говорители” нарочно сипеха лъжи, за да настройват хората. Но в същността си феноменът има по-дълбоки корени. Това е самозадоволяващата се и мултиплицираща лична глупост, насърчена от милионната масова глупост – протичащи в социалните мрежи. Преди време човек можеше изръси простотия пред 5 или 50 човека, но сред тях щяха да се намерят поне двама, които авторитетно да го посъветват да замълчи. Повече той нямаше да смее да я каже, дори да я помисли. В хоризонталната и почти анонимна интернет комуникация авторитети няма, индивидуалната глупост еректира под ласките на масовата – с възхита и любов се оплождат взаимно. Интернет е аватар не само на тролове, но и на маргинали, които във виртуалната реалност компенсаторно реализират собственото си “аз”. Могат да го сторят единствено чрез измисляне на паралелна действителност (конспирации, заговори, небивалици плод на суета…). , в която са асове. Върнат ли се в делничната скука, ще намерят себе си, а реалния си образ те не харесват. Впускайки се в паралелната интернет действителност, те продуцират паралелни действителности по всичките 1000 теми, които коментират едновременно – колкото повече, толкова повече изпъкват. Интернет се напълни точно с такива хора, трябва да се признае. И именно те създават априорната нагласа, че фактите не са такива, каквито са. Такива хора родиха “Чума в България няма”, други като тях харесаха рефрена, а медиите не за първи път ги превърнаха в обществено мнение. Вредата от този болест на масовата психика не е само разпространението на лъжи, но и че се пречи за решаване на реалните проблеми. В случая проблемът не бе, че няма чума и неправилно се избиваха животни, а че липсва превенция, допуска се контрабанда (най-вероятен източник на заразата, а не струпани хора на концерт, както нелепо обясни БАБХ). И т.н., и т.н. Тази чума в главите е много по-опасна от чумата по животните. Тя разяжда и взривява обществото отвътре. Отговорност на политици и медии е най-после да проумеят кой точно стои зад “общественото мнение”, с което флиртуват.", "date": "2018.08.26", "title": "Чумата по животните разкри тежко увреждане на човешката психика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386178-%D1%80%D0%B0%D0%B4%D0%B5%D0%B2-%D0%BE%D1%87%D0%B0%D0%BA%D0%B2%D0%B0%D0%BC-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%B4%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%D0%B4%D1%8A%D0%BB%D0%B1%D0%BE%D0%BA%D0%B8-%D0%BC%D0%B5%D1%80%D0%BA%D0%B8-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%82%D0%B5", "text": "Катастрофи стават и в други държави, но там спасените са много повече, отколкото в България, изтъкна държавният глава     Очаквам Министерски съвет да предприеме дълбоки адекватни мерки във връзка с катастрофите, заяви пред медиите президентът Румен Радев, след като посети ранените от тежката катастрофа край Своге, настанени в УМБАЛСМ \"Н.И.Пирогов\". „Катастрофи стават и в други държави, но там спасените са много повече, отколкото в България\", изтъкна държавният глава. „Знаете правилото за „златния първи час\". В много държави има вертолетни центрове, които моментално са готови с екипи да окажат помощ. При нас често този час се губи, на места, където няма магистрала и е по-отдалечено от голям град\", продължи президентът Радев. Румен Радев бе категоричен, че проблемът със зачестилите инциденти по пътищата трябва да се реши от много институции. \"Явно не се питаме достатъчно настоятелно. Обикновено, когато има катастрофа, цялата отговорност се хвърля към КАТ. Но КАТ на практика само регистрират. Проблемът е много по-дълбок, той трябва да се реши единствено с обединените усилия на много институции. Не е само МВР, не е само КАТ, тук е министерството на регионалното развитие - за пътищата, министерството на транспорта - за цялостната система на организация на курсове, изпити, на издаване на книжки. Дори министерството на образованието - там също има да се свърши много работа по отношение на безопасното движение по пътищата\", каза Румен Радев. Трагедията е голяма, добави Радев на излизане от \"Н.И.Пирогов\", описвайки това, което току-що е видял. Президентът изказа съболезнования към близките на загиналите и пострадалите в катастрофата край Своге. По думите му освен загиналите 16 човека, четирима от настанените в УМБАЛСМ \"Н.И.Пирогов\" са в тежко състояние. Румен Радев е поговорил в болницата с единствената жена, която е била контактна. Жената, която е без опасност за живота, е разказала, че времето е било много лошо и автобусът е пропаднал в пропаст. Чакали са известно време, докато екипите са пристигнали и са оказали помощ. През този период е имала и загуба на съзнание. Президентът благодари на всички екипи от МВР, Пожарна безопасност и най-вече на лекарските екипи, които в тази тежка ситуация са реагирали по възможно най-бързия начин. Според него това, което правят екипите на проф. Габровски, е невероятно. \"Голям професионализъм, хора с големи сърца\", допълни Радев. Той посочи, че в момента лекарите водят борба за живота на всекиго от пострадалите и изрази надежда, че лекарите ще направят всичко възможно те да оцелеят.", "date": "2018.08.26", "title": "Радев: Очаквам кабинетът да предприеме дълбоки мерки във връзка с катастрофите"}
{"url": "http://www.classa.bg/%D1%81%D0%B2%D1%8F%D1%82/item/386179-%D0%B1%D1%80%D1%8E%D0%BA%D1%81%D0%B5%D0%BB-%D0%B3%D1%80%D0%B0%D0%B4%D1%8A%D1%82-%D0%BD%D0%B0-%D1%88%D0%BF%D0%B8%D0%BE%D0%BD%D0%B8%D1%82%D0%B5", "text": "За някои чуждестранни разузнавателни агенции Брюксел е мишена, защото там се намират централите както на ЕС, така и на НАТО. Според други като някои служби за сигурност в Африка и Близкия изток фокусът е върху големи диаспори, които живеят в Белгия и оказват влияние върху политиката в родината си. През юни ръководителят на вътрешното разузнаване на Австрия Петер Гридлинг каза пред репортери, че „Брюксел вече изпреварва Виена“ от гледна точка на гъстотата на „т. нар. разузнавателни служби извън ЕС“. Въпреки че шпионирането винаги е съществувало в Брюксел с нарастването на посолствата в града расте и броят на шпионите. „Студената война се завърна“, казва бивш високопоставен представител на белгийското разузнаване и допълва, че сега в Брюксел има повече действащи агенти, отколкото в годините преди падането на Берлинската стена. “Китайци, руснаци, американци и мароканци са силно представени“ в Белгия, казва бившият официален представител, пожелал да остане анонимен. Той допълва, че белгийската служба за сигурност е поискала от някои чуждестранни агенти да напуснат страната в последните години. Дипломати в Брюксел смятат, че са наблюдавани всеки ден. “Има опасение за значителна дейност на чуждестранното разузнаване“, казва Хауърд Гутман, бивш американски посланик в Белгия. Офисът на посланика бил претърсван редовно за подслушвателни устройства, а в сградата не се допускало използването на телефони, казва Гутман. “Те не можеха да припарят до резиденцията..., вътре и вън имаше толкова много хора, че нямаше как да го предотвратим. Просто трябваше да приемем, че през цялото време руснаците и китайците ни подслушват“, отбелязва Гутман и допълва, че се провиквал шеговито „лека нощ“ към тавана в спалнята си, преди да заспи. Тържество на шпионите Празненствата по случай националния празник, когато дипломатите посещават посолствата за приеми, са главен повод за разузнавателна дейност, казва Гутман и допълва, че аташетата, които придружавали посланиците при такива поводи, често били разузнавачи под прикритие. „Заради ЕС и НАТО други страни имат значителни дипломатически и икономически мисии в Брюксел, което ги превръща в свърталище за всички шпионски служби“, казва бивш високопоставен представител на американското разузнаване, пожелал да остане анонимен. “Освен това Брюксел е град, в който лесно можеш да влезеш или излезеш, което улеснява чувствителните операции“, допълва източникът. САЩ съвсем не са невинна страна на шпионската сцена в Брюксел. През 2013 г. Der Spiegel съобщи, че документи на Едуард Сноудън показват, че САЩ са извършили електронна операция по подслушване в институции на ЕС в Брюксел и също така са подслушвали дипломатически мисии на ЕС във Вашингтон и ООН. Две години по-късно германското списание информира, че американските разузнавателни служби са опитали да използват германска апаратура за шпиониране на други правителства, компании и институции, включително Европейската комисия. ЕК, Европейският съвет, Европейският парламент и НАТО имат собствени агенции за сигурност, които работят за предотвратяване проникването на шпиони в техните сгради и сдобиването с чувствителни документи. През 2003 г.  подслушвателни устройства бяха открити в сградата „Юстус Липсиус“ на Европейския съвет, а официално разследване на Белгия по-късно хвърли сянката на съмнението върху израелското правителство. Представителите на службите за сигурност опитват също да внушат на служителите си, че трябва да са внимателни, когато говорят за работа в кафенетата и ресторантите в града.   Знаем, че има външни сили, сили извън ЕС, които опитват да се сдобият с данни. Нашият общ съвет е да бъдат внимателни на обществени места“, казва високопоставен представител на службата за сигурност на съюза. Приятелска служба Докато международните институции опитват да контролират случващото се в сградите им, голяма част от работата на контраразузнаването в града се извършва от Белгийската държавна служба за сигурност. „Всяка служба има своите хора тук“, казва бившият високопоставен представител на белгийското разузнаване и допълва, че шпионската дейност в Брюксел обхваща области от енергетиката до отбраната и политически въпроси като миграцията. „Имаме приятелски, неутрални и неприятелски служба“, казва още представителят, като отбелязва, че разузнавачите обикновено работят под прикритието на дипломати и често се представят на Държавната служба за сигурност след пристигането си в Брюксел. В страна, известна с многобройните си и препокриващи се органи на държавно управление, от координацията между белгийските институции в областта на сигурността и тези на ЕС понякога има какво да се желае, казват експерти. Когато има „толкова много бариери пред споделянето на информация и обхватът на разследването трябва постоянно да бъде проследяван, как може да очаквате да заловите виновник и да предприемете надлежни действия?“, пита Кенет Ласоен, експерт по белгийско разузнаване в университета в Гент. Белгийските власти са ограничени и от обхвата на предизвикателствата, пред които са изправени, особено откакто Брюксел се превърна в мишена на ислямистки тероризъм. Държавната служба за сигурност, която има няколко стотин служители, има за задача да противодейства на тероризъм, шпионаж, разпространение на оръжия и организирана престъпност. „За момента всички служби са съсредоточени върху тероризма“, казва бивш високопоставен представител на белгийското разузнаване. „Имаме проблем със служителите, със средствата, с ресурсите“, допълва източникът. Според него броят на хората в службата трябва поне да бъде удвоен. „Вниманието върху тероризма не трябва да означава загуба на фокуса върху кибер и класическия шпионаж. Когато не инвестираш в намирането на източници, губиш позицията си в областта на разузнаването, която трудно се възвръща“, отбелязва бившият представител на белгийското разузнаване.", "date": "2018.08.26", "title": "Брюксел - градът на шпионите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/386180-%D0%B7%D0%B0%D1%89%D0%BE-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%B2-%D0%B8%D0%BC%D0%BE%D1%82%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D1%82-%D1%82%D1%83%D1%80%D1%86%D0%B8%D1%8F", "text": "Обезценяването на турската лира превръща имотите в градове като Истанбул и Анкара в изгодна сделка за чуждестранните инвеститори, но придобиването на имот в Турция може да се окаже голям риск дори на фона на стабилизирането на валутата. Притесненията за управлението на турския президент Реджеп Ердоган и влошаващите се отношения на страната със САЩ и ЕС доведоха до рекорден спад на стойността на лирата в началото на миналата седмица. На фона на резките колебания в стойността на турската валута някои инвеститори видяха голяма възможност в закупуването на имоти в страната. Предприемачите побързаха да извлекат печалба от възобновения интерес към Истанбул и подобряването на туристическата индустрия в страната, особено по черноморското крайбрежие. Броят на туристите, които посещават Турция, е нараснал с 31% на годишна основа през първите пет месеца на 2018 г., сочат данни на министерството на културата и туризма в страната. Лирата възвърна част от стойността си след новината, че катарското правителство планира да инвестира 15 млрд. долара в Турция, но в петък отново отбеляза спад. Турция въведе мита върху американски вносни стоки, след като президентът Доналд Тръмп наложи санкции на страната заради отказа й да освободи пастор, заплашен от затвор по обвинения в тероризъм. При всички случаи обаче е по-добре купувачите да насочат вниманието си другаде. Market Watch посочва някои причини, поради които имотите в Турция са твърде рискована инвестиция: На жилищния пазар в страната може да се надува балон Има известни разногласия по въпроса дали турският имотен пазар показва признаци на балон, който е готов да се спука, или става въпрос само за отделни надценени сегменти. Но наблюдатели предупреждават за балон от есента на миналата година. Едно от основните притеснения е, че Ердоган насочи пари към имотни предприемачи в опит да подкрепи икономиката и жилищното строителство в страната. Но на фона на понижаването на цените на жилищата заради обезценяването на лирата и растящите строителни разходи заради по-силния долар много турски строителни предприемачи са изправени пред заплахата от фалит, съобщи преди време англоезичното издание Ahval News.   През май турските банки намалиха лихвите по ипотеките, правителството понижи някои данъци, а имотни компании намалиха цените в опит да стимулират продажбите на жилища. По това време в страната имаше около два милиона непродадени жилища. Освен това много имоти, особено на популярни пазари като Истанбул, са собственост на чуждестранни инвеститори, които може да изтеглят парите си, ако икономическото положение се влоши. Това може да доведе до срив, който да заличи напредъка, постигнат от имотния пазар в страната. Валутата може да остане нестабилна в обозримо бъдеще Основите на турската икономика остават нестабилни. Ердоган притисна представители на правителството да не предприемат мерки срещу риска от инфлация, който преследва страната, засилвайки безпокойството на наблюдателите. „Когато слушам Ердоган да нарича гуверньора на централната си банка „предател“, ако се осмели да повиши лихвените проценти, или сипе огън и жупел срещу банкерите, наричайки ги „злите сили на икономиката“, знам, че турската лира ще продължи да се обезценява спрямо американския долар“, писа по-рано тази година Матеин Халид, базиран в Дубай стратег по глобални пазари, в англоезичното издание Khaleej Times, което излиза в ОАЕ. Въпреки че Турция има един от най-големите търговски дефицити в Европа и Близкия изток, министърът на финансите и държавната хазна Берат Албайрак каза, че няма да наложи капиталови ограничения по време на разговор с инвеститори миналата седмица. Това накара икономисти като Мохамед Ел-Ериан, главен икономически съветник в Allianz, да призове за намаляване на инвестициите в Турция. Излизане на крупни инвеститори обаче може само да затвърди нестабилното финансово състояние на страната. „По-силен долар обикновено предизвиква напрежение в икономиките на нововъзникващите пазари, така че валутата може да запази волатилността си. А на инвеститорите може да им се наложи да запазят инвестицията си за по-дълго време от очакванията“, казва Даниел Хейл, главен икономист в Realtor.com.  Политическата ситуация в Турция може да е много нестабилна Администрацията на Тръмп продължава да заплашва, че ще наложи още санкции на Турция, ако не освободи американския пастор Андрю Брънсън. „Не искате да влагате парите си в страна, която може да се сблъска с много сериозни санкции, тъй като това може да доведе до трайно обезценяване на парите ви“, казва Едуард Мермелстейн, адвокат, специализиран в инвестициите в луксозни имоти и имоти в чужбина. Политическият риск в Турция не произлиза само от външната политика на страната. Кюрдски сепаратистки и екстремистки групи, свързани с ИДИЛ, извършиха множество атентати в страната в последните няколко години. Ако тези атаки продължат, това може да застраши стойността на имотите в областите, които са обект на нападенията. Но може би най-големият политически риск идва от Ердоган. След неуспешния опит за преврат през 2016 г. той консолидира властта си и предприе ходове, които показват, че може да остане начело на страната до края на живота си, отбелязва Мермелстейн. Ердоган вече влоши отношенията на страната си с европейските правителства. „Положението не е по-различно от това, което се случва в Кремъл или Венецуела. Това е политическа ситуация, която води до огромна икономическа нестабилност“, казва Мермелстейн.", "date": "2018.08.26", "title": "Защо инвеститорите в имоти трябва да избягват Турция?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386181-%E2%80%9E%D0%BD%D1%8F%D0%BC%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BA%D0%B0%D0%BC%D1%8A%D0%BA-%D0%B2%D1%8A%D1%80%D1%85%D1%83-%D0%BA%D0%B0%D0%BC%D1%8A%D0%BA%E2%80%9C-%E2%80%93-%D0%B4%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Наблюдавайки какво се случва в американската политика, става непонятно дали това е политическа борба, пропаганда, някаква хумореска или вече психиатрия. Демократите и републиканците не могат да намерят общ език, а което е и най-интересното – и в едната, и в другата партия присъстват такива, които точат ножа на действащия президент на страната. Откакто Доналд Тръмп встъпи в длъжност срещу него започна истински лов. Започнаха да го обвиняват във връзки с Москва, а и изобщо неговата политика не е по вкуса на много конгресмени. Любопитно е как самият Тръмп реагира на този натиск по него от всички страни. В беседа с журналисти от една от американските издания ръководителят на Белия дом заяви, че ако някога бъде подложен на импийчмънт, това ще доведе до срив на пазарите и до нищета за жителите на Америка. Той също така изрази недоумение изобщо как може да му се обяви импийчмънт за цялата му великолепна работа. В частност той отбеляза намаляването на данъците и настоящето състояние на икономиката на САЩ. Това прилича на доста гръмко заявление, но както смятат много експерти и политолози, политическият конфликт вътре в страната действително може да се обърне на крах за САЩ. Както отбелязва управляващият директор по валутна стратегия на BK Asset Management Борис Шлосберг, импийчмънтът на Тръмп „ще взриви пазара, не оставяйки камък върху камък от него“ и ще доведе до катастрофален спад на пазарите от 5-10%. Друг експерт – Дмитрий Дробницкий на свой ред прогнозира, че след импийчмънта на Тръмп в щатите ще избухнат едва ли не микрограждански войни. Така или иначе днес може смело да се каже, че цялата тази ситуация смъкна Вашингтон с няколко позиции на международната арена. Ако импийчмънта се случи, то това ще стане истинска катастрофа за страната , а за освободилото се президентско кресло ще се развихри истинска война, което още повече ще разбие политическата система на Щатите.", "date": "2018.08.26", "title": "„Няма да остане камък върху камък“ – до какво ще доведе импийчмънта на Доналд Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386173-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5-%D0%B8%D0%BB%D0%B8-%D0%B5%D0%B7%D0%B5%D1%80%D0%BE", "text": "Каспийско море или Каспийско езеро Неотдавна договорена конвенция приключи с хеджиране на залозите Какво е Каспийско? От 20 г. Азербайджан, Иран, Казахстан, Русия и Туркменистан, които го заобикалят, спорят дали е езеро, или море. Подобно на много езера, и то не се влива в океан, но прилича на море по размери и дълбочина. Разликата не е само семантична, но има икономическо, военно и политическо значение. Повърхността и коритото на езерата се разпределят поравно между околните държави. Моретата се управляват съгласно Закона на ООН за моретата. Повърхността и коритото се определят близо до брега според дължината на съответната брегова ивица. Когато Иран и СССР бяха единствените страни, граничещи с него, редица двустранни договори го определяха като езеро, което си поделяха поравно. Иран, който има къса брегова ивица, още предпочита тази идея. Казахстан, който има най-дълго крайбрежие, е сред страните, които предпочитат да го наричат Каспийско море. Каспийският басейн и околният район са богати на въглеводороди, включващи 48 млрд. барела петрол и над 8 трлн. кубически метра газ, сочат данни на Американската администрация за енергийна информация. Крайбрежните държави вече експлоатират запасите близо до бреговете им, където юрисдикцията е еднаква, независимо дали става дума за Каспийско езеро, или Каспийско море. Но редица залежи в южната му част са оспорвани от Азербайджан, Иран и Туркменистан. Освен това Туркменистан, който притежава четвъртите по големина запаси от газ в света, се надява да построи Транскаспийски газопровод за пренос на газ до Европа. Русия отдавна се противопоставя на тръбата. Тя цитира загриженост за околната среда, но може би е много по-мотивирана от желанието да запази пазарното си господство. На 12 август лидерите на 5-те прикаспийски държави се срещнаха в казахстанския град Актау, за да определят статуса на водоема. Договорената Конвенция за правния статус на Каспийско море е компромисна. Въпреки наименованието тя не го определя нито като езеро, нито като море. Повърхността ще бъде третирана като море, като държавите получават юрисдикция върху 15 морски мили вода от техния бряг и риболовни права върху още 10 мили. Но коритото и доходоносните му залежи не се определят в конкретна форма. Разпределянето на плячката е оставено на страните за договорка на двустранна база. Освен това конвенцията позволява строежа на тръбопроводи, изискващи съгласието само на страните, чиито морски корита пресичат, които са предмет на екологични разпоредби, и забранява на некаспийските държави да разполагат бойни кораби във водата. Конвенцията е изгодна най-очевидно за Русия в краткосрочен план. Русия си гарантира господството на своя Каспийски флот, от чиито кораби изстреля ракети по мишени в Сирия. Освен това конвенцията е демонстрация на руско-иранското сътрудничество в лицето на американските санкции и позволява на Русия да потвърди връзките си с прикаспийските държави в контекста на надигащото се китайско влияние в региона. Ползите от конвенцията за другите граничещи държави са по-неясни. Казахстан ще се възползва от по-строгата рамка за юрисдикцията над своето петролно находище Кашаган, което обаче вече е в експлоатация. Потвърдена бе възможността за транскаспийски тръби, пренасящи петрол от Казахстан и газ от Туркменистан до Азербайджан, макар че те технически вече бяха възможни съгласно международното право. Не е ясно дали другите прикаспийски страни все още могат да възпрепятстват строежа им въз основа на екологични опасения. Но резолюцията за спорните райони в южната част на водоема си остава уклончива. Иранският президент Хасан Рохани даде да се разбере, че са необходими нови споразумения за разпределяне на коритото в териториални зони. Каспийската повърхност може да е по-близка до море, но съдбата на подпочвеното съдържание си остава тема в развитие.", "date": "2018.08.26", "title": "Каспийско море или езеро?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386174-%D1%81%D0%B0%D0%BC%D0%BE-%D0%B4%D0%B0-%D1%81%D0%BF%D1%80%D0%B0%D1%82-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "Голяма част от Сирия е в руини, но репресивната бюрокрация на Башар Асад си подсвирква. По-рано тази година опозиционен сайт публикува списък на сирийци, търсени от режима. Той е както смайващ по обем – 1,5 млн. души, или 7% от предвоенното население, така и непълен. Джамил Хасан, шефът на разузнаването на ВВС, заявил пред висши служители през юли, че иска да арестува два пъти повече. На 9 август друг представител на режима обяви, че 100 000 сирийци са починали по „неизвестни причини\" от 2017 г. насам. Мнозина са били измъчвани до смърт. А европейските политици обсъждат дали да не връщат бежанците обратно в тази кървава тъмница. Преди 7 г., когато арабите се разбунтуваха срещу автократичните си управници, европейските лидери поеха колективна вина. Десетилетия на отношения с диктаторите не създадоха стабилен и процъфтяващ арабски свят. От сега нататък, обещаха те, демокрацията и човешките права ще бъдат крайъгълният камък на близкоизточната политика на ЕС. Но това благородство бе краткотрайно. Страхувайки се от мигрантите, европейските правителства отново прегърнаха деспотите. Без политически преход в Сирия ЕС отказва помощ на режима за възстановяване на страната. Някои членки обаче, нетърпеливи да върнат бежанците у дома, все пак искат да го направят. Руски дипломати предложиха да помогнат за репатрирането на мигрантите в замяна на строителни материали и пари. И това привлече известно внимание в европейските столици. „Ще е много трудно да се запази консенсусът по този въпрос\", приема дипломат в Брюксел. Политици от Германия и Дания посетиха територии на сирийския режим, за да преценят дали са „безопасни\"; антиимигрантската „Алтернатива за Германия\" ги приема за такива. В Либия, където членки на ЕС помогнаха за свалянето на Муамар Кадафи през 2011 г., те сега работят с военачалници за задържането на мигранти. Италия плаща на местни милиции, които ги държат в ужасни условия. Мъченията и изнасилванията са обичайни. Френският президент Еманюел Макрон иска враждуващите либийски фракции да организират избори през декември. Според него те ще стабилизират страната и ще държат мигрантите далеч от френска земя, но по-вероятно е да взривят подкрепяния от ООН преход и да подсилят деспота Халифа Хафтар, който управлява Изтока. ЕС създаде прецедент през 2016 г., когато поиска от автократичния турски президент Реджеп Ердоган да ограничи броя на мигрантите през Средиземно море. Той получи €6 млрд. помощ и безвизово пътуване в ЕС за някои турци. „Арабските страни видяха тук известна истерия и разбраха, че също могат да изиграят картите си\", казва представител на Европейската служба за дейност в чужбина, дипкорпуса на ЕС. През юни председателят на египетския парламент Али Абдел Аал бе начело на делегация в Брюксел. Правителството му държи хиляди политически затворници и е на трето място в света по арестувани журналисти. Запитан за това, Аал даде смехотворен отговор. Затваряйки повече блогъри и активисти, каза той, би означавало по-малко негативни новини за Египет, тоест повече туристи. Натиснат още повече, той използва познат аргумент. Египет е с население 97 милиона и е само на 220 мили от ЕС. Заплахата е очевидна: ако мислите сирийската бежанска криза за нещо лошо, представете си какво ще стане, ако Египет рухне. Подобни заплахи са ефективни. ЕС критикува плахо подкрепяното от армията египетско правителство. Великобритания и Франция поканиха президента Абдел Фатах ал Сиси на официални визити. Дори Италия преследва по-близки връзки въпреки смъртта през 2016 г. в Кайро на италиански студент, който вероятно бе убит от полицията. „ЕС се държи като младши партньор, оплаква се египетски активист. – Дори Тръмп е по-твърд към Египет.\" Обстоятелствата, които пратиха милиони араби през Средиземно море, още са налице. Населението на Египет е младо, бедно и неспокойно. Днес милициите в Либия могат да са също толкова брутални, колкото бе режимът на Кадафи. А Асад, излишно е да се казва, не е стабилизиращ фактор. ЕС може да успее да върне обратно малко бежанци. Много повече ще дойдат.", "date": "2018.08.26", "title": "Само да спрат бежанците"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386175-%D0%BA%D0%BE%D0%B3%D0%B0-%D1%81%D0%B2%D0%B5%D1%82%D1%8A%D1%82-%D1%89%D0%B5-%D0%B2%D0%B8%D0%B4%D0%B8-%D0%BF%D1%8A%D1%80%D0%B2%D0%B8%D1%8F%D1%82-%D1%82%D1%80%D0%B8%D0%BB%D0%B8%D0%BE%D0%BD%D0%B5%D1%80", "text": "Hacĸopo Аррlе cтaнa пъpвaтa aмepиĸaнcĸa ĸoмпaния, ĸoятo пpeминa пaзapнa oцeнĸa oт $1 тpилиoн. Koлĸo дългo щe oтнeмe пpeди и oтдeлeн чoвeĸ дa нaдxвъpли тoзи пpaг? Зa дa пocтaвим oгpoмнoтo чиcлo в пepcпeĸтивa, мoжeм дa oтбeлeжим, чe $1 тpилиoн e мaлĸo пo-мaлĸo oт бpyтния вътpeшeн пpoдyĸт нa Meĸcиĸo, пише Мъни бг. Aĸo изĸapвaтe $60 000 гoдишнo, ĸoлĸoтo e cpeдният дoxoд нa дoмaĸинcтвo в CAЩ, щe ви тpябвaт нaд 16 000 гoдини, aĸo нe xapчитe нищo, зa дa нaтpyпaтe eдин милиapд. Зa eдин тpилиoн щe ви тpябвaт мaлĸo нaд 16 милиoнa гoдини. E, вaжнo e дa oтбeлeжим, чe вaлyтaтa, в ĸoятo cтe тpилиoнep, нe e бeз знaчeниe. Oщe пpeди 10 гoдини в Зимбaбвe бe пълнo c тaĸивa. Xипepинфлaциятa пpoизвeдe бaнĸнoтa oт 100 тpилиoнa зимбaбвийcĸи дoлapa - ĸoитo cтигaxa зa eдин билeт в гpaдcĸия aвтoбyc. Moжeм дa ĸaжeм, чe тoзи cлyчaй нe ce бpoи. Moжe би в минaлoтo вeчe e имaлo, нo e твъpдe тpyднo дa cмe cигypни. Myca І, дeceти cyлтaн нa мoгъщaтa и мнoгo бoгaтa Maлийcĸa импepия, e пpитeжaвaл oгpoмни ĸoличecтвa злaтo. Ho изчиcлeниятa coчaт, чe cтoйнocттa нa пpитeжaниятa мy e oĸoлo $400 милиapдa днeшни пapи. Иcтopиĸът Иън Mopиc изчиcлявa, чe pимcĸитe импepaтop Цeзap имaл бoгaтcтвo oт $4,6 тpилиoнa, нo дopи и тoй нe e cигypeн в cмeтĸитe cи. Mнoгo фyтypиcти cмятaт, чe пъpвият тpилиoнep щe нaпpaви бoгaтcтвoтo cи oт инoвaции, пpeд ĸoитo днeшнитe тexнoлoгии щe изглeждaт ĸaтo aнтични. Eдин oт тяx, Mapтин Фopд, дaвa пpимep c лeĸapcтвo, cъздaдeнo oт изĸycтвeн интeлeĸт, ĸoeтo щe yдължи знaчитeлнo чoвeшĸия живoт - или щe изĸлeĸyвa Aлцxaймep, нaпpимep. Moгaт дa бъдaт нaчepтaни пapaлeли мeждy aвтoмaтизaциятa нa бъдeщeтo и 19 вeĸ. Индycтpиaлнa peвoлюция cъздaдe oгpoмни пpoмeни в иĸoнoмиĸaтa и нaпpaви няĸoи xopa нeвepoятнo бoгaти - нaпpимep Джoн Poĸфeлep или Xeнpи Фopд. Πpocтo днec мaщaбитe щe ca дpyги. Дpyгa възмoжнocт ca ĸpиптoвaлyтитe. Eднa гpyпa oт xopa cтaнa мнoгo бoгaтa зapaди тяx, a бpaтятa Уинĸълвoc дopи cтaнaxa милиapдepи. B пиĸa нa ĸpиптoлyдocттa ocнoвaтeлят нa Rіррlе дopи cтaнa нaй-бoгaтия чoвeĸ в cвeтa, мaĸap и зa ĸpaтĸo. Heгoвaтa ĸpиптoвaлyтa нaдxвъpли мнoгoĸpaтнo pъcтa нa bіtсоіn и пocтигнa 36 018% възвpъщaeмocт caмo зa 2017 г. C пoдoбни пpoцeнти e лecнo дa видим ĸaĸ няĸoй мoжe дa cтaнe мнoгo бoгaт мнoгo бъpзo. Πpиpoднитe бoгaтcтвa cъщo дaвaт мнoгo възмoжнocти. Πeтpoлът и диaмaнтитe нaмaлявaт, нo aпeтитa ни зa тяx ce пoвишaвa - и тoвa e ocoбeнo вяpнo зa няĸoи мeтaли, ĸoитo ca нyжни зa cъздaвaнeтo нa eлeĸтpoнни ĸoмпoнeнти. И aĸo нe мoжeм дa нaмepим пoвeчe oт тяx нa Зeмятa, мoжe би пpocтo тpябвa дa ги пoтъpcим дpyгaдe. Haй-цeннитe acтepoиди мoжe дa ĸpият в ceбe cи cypoвини зa нaд $100 тpилиoнa, cпopeд caйтa Аѕtеrаnk. Taĸa cмятa и Taĸeши Xaĸaмaдa, ocнoвaтeл и СЕО нa іѕрасе, ĸoятo иcĸa дa ce ycтaнoви нa Лyнaтa - и дa изĸapa пapи. Ho pиcĸoвeтe ca яcни - мнoгo ĸoмпaнии фaлиpaxa, oпитвaйĸи ce дa нaмepят злaтo нa Зeмятa, a ĸaĸвo ocтaвa зa Kocмoca.", "date": "2018.08.26", "title": "Кога светът ще види първият трилионер?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386168-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BA%D0%B0%D0%BA-%D0%B4%D0%B0-%D1%81%D0%B5-%D0%B8%D0%B7%D0%BC%D1%8A%D0%BA%D0%BD%D0%B5%D0%BC-%D0%BE%D1%82-%D0%BA%D1%83%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "Очевидно е, че основният локомотив на европейската икономика е Германия. Именно тази страна задава темпа и може да се похвали с високи финансови показатели. Берлин е също така своеобразен мост между Русия и Европа. И от това какви са отношенията между германските и руските власти, зависи бъдещето на световната икономика, нейното развитие. Поради проамериканската външна политика на Берлин, отношенията с Москва се разваляха през последните години. Това беше изразено в обявяването на санкции, в отменените договори, в разединението на международните платформи. До 2007 г. Русия и Германия сякаш следваха различни пътища и вече беше ясно на Конференцията за сигурност в Мюнхен, че тези държави вървят челно една срещу друга. В този момент Владимир Путин избра стратегически правилния курс. Русия днес може с право да се счита за център на Великата Евразия. И за цялостното ѝ развитие не достига единствено това Европа да престане да зависи от САЩ. От това решение зависят прогреса и развитието на всяка държава на континента. Вашингтон трябва да бъде наказан за хегемонията и „непоколебимата изключителност“. Германия може да служи като проводник за това. Берлин обаче трябва да изпълни няколко условия. Е, или поне да се опита да промени посоката на политиката си по определен начин. Германските политици трябва да се откажат от засилването на санкциите срещу Русия. Трябва да се отбележи, че не можаха да надянат на Русия „оковите на санкциите“. В Москва днес предлагат сътрудничество на равни начала. С всеки, който се опитва да говори на езика на агресията и на натиска, ще се обръщат по аналогичен начин. Новите заплахи могат да тласнат света още по-близо до глобална икономическа война. А това не е изгодно нито на Берлин, нито на Москва. Европа също трябва да променя възприятието си за Русия. Страната ни днес не представлява заплаха за европейските държави. Всички тези идеи са измислени от злодейците, които се стремят да „отрежат“ ЕС. Ако всичко се развие според плановете на Вашингтон и НАТО продължи да се развива с луд темп, в крайна сметка всичко ще приключи с конфликт. При това като пушечно месо ще използват съседите на Русия – тези които най-необосновано критикуват действията на Кремъл. Владимир Путин, като лидер на държавата, поддържа политиката за изграждане и укрепване на междудържавните отношения. Той се интересува от развитието на Русия и не се отказва от взаимноизгодните договори, които му се предлагат. Благодарение на това той се стреми да модернизира Русия - да подобри работата във всяка сфера на дейност. Разбивайки „кукичката“ на Съединените щати, Европа ще може да увеличи темпа на развитие на собствената си икономика. Работейки в рамките на съюзи, развиващи се на континента, отношението към европейците може да се промени. За много държави от ЕС ще могат по-лесно да работят с Китай и Япония, които демонстрират високи държавни показатели на ръст. Ако Германия и Европа като цяло решат да останат американски настроени, тогава най-вероятно тази ситуация ще доведе или до ожесточен конфликт, или ще развали завинаги отношенията между Запада и Изтока. И европейците ще бъдат в губеща ситуация. Вашингтон винаги е използвал съюзниците си и не възнамерява да променя правилата си за играта.", "date": "2018.08.26", "title": "Германия е последната надежда на Европа: как да се измъкнем от куката на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386169-%D0%B8%D0%BD%D0%B2%D0%B0%D0%BB%D0%B8%D0%B4%D1%8A%D1%82-%D0%B1%D0%B8%D0%BB-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D0%B5-%D1%83%D1%87%D0%B0%D1%81%D1%82%D0%B2%D0%B0%D0%BB-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "В констативния протокол за извършено ПТП пише, че на кръговото кръстовище в Харманли водачът на инвалидната триколка променя движението си внезапно и удря странично лекия автомобил на Георги Радев \r\n Полицията в Харманли е написала акт за административно нарушение на човека в инвалидната триколка за пътното произшествие, в което е участвал бащата на президента Георги Радев, предаде бТВ. Инцидентът се е случил преди седмица, от прокуратурата обявиха, че са научили едва днес от публикации в медиите. \r\n В констативния протокол за извършено ПТП пише, че на кръговото кръстовище в Харманли водачът на инвалидната триколка променя движението си внезапно и удря странично лекия автомобил на Георги Радев. \r\n   \r\n По рано днес излязоха кадри от охранителни камери, които са записали катастрофата, клипът беше пуснат в „Ютюб” от breaking.bg. \r\n От администрацията на президента определиха като спекулации твърдението, че Румен Радев е оказвал натиск да се потули случая. \r\n Заради появила се информация, че МВР укрива инцидента е започнала проверка от Инспектората на Вътрешното министерство. \r\n \r\n\t  ", "date": "2018.08.26", "title": "Инвалидът бил виновен за катастрофата, в която е участвал бащата на президента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386170-%D0%B1%D0%BE%D0%B3%D0%B4%D0%B0%D0%BD-%D0%BC%D0%B8%D0%BB%D1%87%D0%B5%D0%B2-%D0%B3%D0%BE%D0%BB%D0%B5%D0%BC%D0%B8-%D0%B3%D0%BB%D1%83%D0%BF%D0%B0%D1%86%D0%B8-%D1%81%D0%BC%D0%B5,-%D0%B0%D0%BA%D0%BE-%D0%BD%D0%B5-%D0%BF%D1%80%D0%BE%D0%BC%D0%B5%D0%BD%D0%B8%D0%BC-%D0%BC%D0%BE%D0%B4%D0%B5%D0%BB%D0%B0-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BF%D1%8A%D1%82%D0%BD%D0%B0%D1%82%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82", "text": "Големи глупаци сме, ако не променим модела за управление на пътната безопасност. Това каза по НТВ шефът на Института за пътна безопасност Богдан Милчев. Той обясни, че тази сутрин се е видял с премира и той е приел този довод. Очаквам в 14 часа, когато ще има среща в МС, промяната да се случи.   Когато стане такава трагедия не трябва да се бърза с обвиненията и заключенията. Искам да ви информирам, че още в началото на август получихме сигнал, че тази отсечка е проблемна, а са дадени милиони за ремонт  преди две години. Извършихме оглед. Състоянието на този път се оказа фрапиращ. В петък публикувахме становище с нашите снимки. Такива проблеми има в цялата страна.  Пътят е с дървета, камъни, храсти, преградни съоръжения. Имаме екип и ще направил разследване на самата катастрофа.  Когато на такъв тежък инцидент има политически лица, които между другото се занимават с пътна безопасност, сме свидетели на тези инциденти. Необходимо е да има държавна политика за пътна безопасност. Човекът греши, но доставчикът на пътната система-държавата,  трябва да не греши. Кой отговаря за пътната безопасност в България?  Има 11 институции и отговорността се размива. Ние до този момент повтаряме едни и същи грешки. Имаме проблем в националната сигурност. Ако не се поучим, ще бъдем най-големите глупаци.  Четири часа след произшествието зам.-министър не знаеше дали има колани или не.", "date": "2018.08.26", "title": "Богдан Милчев: Големи глупаци сме, ако не променим модела за управление на пътната безопасност"}
{"url": "http://www.classa.bg/component/k2/item/386172-%D0%BA%D0%BE%D0%BB%D0%B5%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%BE%D1%8F%D0%BD-%D1%80%D0%B0%D0%B4%D0%B5%D0%B2-%D0%B2-%D0%B4%D0%B2%D0%BE%D1%80%D0%B5%D1%86%D0%B0", "text": "Винаги е интересно, когато колекционери изваждат на показ своите съкровища. Така хората извън най-близкото им обкръжение виждат оригинални творби, които иначе рядко биха имали възможност да разгледат. А от друга страна, пред погледа ни се разкрива личността на, грубо казано, събирача. Разбираме пристрастията му, любимците му, насоките, които следва в своето прескъпо занимание. Боян Радев не е случайна персона в средите на българските колекционери. В представите ни винаги изплува идеята за тежкоатлета с олимпийските медали. Повече от пет десетилетия обаче той е по-скоро част от ценителите на изящното изкуство, отколкото на спорта. Известни са многобройните дарения, които прави (най-вече на Националния исторически музей), неведнъж е показвал и част от колекцията си с картини. Сега, от 2 август до 11 ноември, превръща голяма част от залите на втория етаж на Националната художествена галерия – Двореца, във временен дом за 91 творби от своето безценно арт богатство. И посвещава изложбата „Колекция Боян Радев: Българска живопис\" на 50-годишнината от спечелването на своя втори златен медал от Олимпийските игри в Мексико през 1968 г. (след Токио 1964-та). Изкачвате извитата стълба, навлизате в света на спортиста колекционер и откривате с каква любов и познания е събирал моменти от творческия път на художници, очертали лицето на българската живопис през ХХ век. Всеки автор има свой кът, а някои – като Златю Бояджиев – отделна зала. Платната на ненадминатия пловдивски майстор („Работници\", 1947, „Коне\", 1949, „Земя\", 1962, и др.) посрещат посетителите. След това идва ред и на Бенчо Обрешков с изящните му портрети и пейзажи, за да преминем неусетно в ироничния свят на Стоян Венев и на красивите жени от картините на Здравко Александров. Няма как да не се задържите пред творбите на Васил Стоилов, от които лъха на златна есен и море, пред пейзажите и композициите на Сирак Скитник или при „малките\" портрети на Иван Ненов (напр. „Очакваща\", 1941). Между тях е и единствената снимка в изложбата – черно-бяла, от 1985-а, Иван Ненов подарява „Момиче\" на младия тогава колекционер. Пристъпвате към „по-новите\" автори и няма как да отминете създаденото от четките на Любен Гайдаров, Илия Петров, Жорж Папазов, Елиезер Алшех, Павлето, Карл Йорданов, Васил Бараков... И някак разбирате думите на уредника на изложбата Сузана Каранфилова: „Ако имаше повече ценители на изкуството като Боян Радев, българското изкуство щеше да бъде по-събрано и по-съхранено\". На излизане, дори вече да сте минали покрай нея, задължително се спрете пред една знакова картина – „Бараците\" на Златю Бояджиев от 1964 г. Там, пред триножниците на рисуващия вече с лявата ръка автор и приятелите му Давид Перец и Васил Бараков (Цанко Лавренов ги наричал Бараците), сякаш е събран светът на българската живопис от средата на миналия век – изящна, колоритна, много европейска. Не пропускайте и една малка заличка на първия етаж, приютила около двайсетина портрета на известни личности, също дело на Златю Бояджиев. Изложбата е друга (до 12 декември), но също е от колекцията на Боян Радев. И там витае същият дух на нещо позабравено и много артистично.", "date": "2018.08.26", "title": "Колекцията на Боян Радев в Двореца"}
{"url": "http://www.classa.bg/%D1%81%D0%B2%D1%8F%D1%82/item/386163-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0%D1%89%D0%BE-%D0%BD%D0%B5-%D1%81%D0%B5-%D0%B5%D0%BA%D1%81%D1%85%D1%83%D0%BC%D0%B8%D1%80%D0%B0%D1%82-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%B8-%D0%BD%D0%B0-%D0%BF%D1%80%D0%B8%D0%BC%D0%BE-%D0%B4%D0%B5-%D1%80%D0%B8%D0%B2%D0%B5%D1%80%D0%B0", "text": "Правителството на Испания одобри указ да се ексхумират останките на Франсиско Франко от Долината на падналите, докато на място остават тези на Хосе Антонио Примо де Ривера, основател на политическата партия с фашистка идеология Falange, който е бил диктатор от 1923 до 1930 г.   Примо де Ривера е погребан до Франко пред главния олтар на Базиликата в Долината на падналите, знаково място за цяла Испания.   На пресконференцията след заседанието на Министерския съвет, вицепремиерът Кармен Калво, обясни, че положението на Примо де Ривера е различно от това на Франко, тъй като първият е \"жертва на войната\" защото е бил застрелян през първите месеци на Гражданската война (1936-1939).   В тази базилика са погребани повече от 33 000 души, сражавали се от двете страни на Испанската гражданска война. Идеята на испанското правителство е да превърне това пространство в мемориал за почит към жертвите, така че оставането на Примо де Ривера е оправдано, а това на Франко - не, който в момента е погребан заедно с хиляди жертви именно на неговия режим.   По-късно, най-вероятно останките на основателя на Falange ще бъдат преместени на по-малко видно място, отколкото заема в момента, в съответствие с препоръките на комисията от експерти, създадена от правителството на бившия президент Хосе Сапатеро. Заключенията й препоръчват мястото да се превърне в център за възпоменание на жертвите и на двете страни, като се ексхумират останките на Франко и се прехвърлят тези на Примо де Ривера на по-малко приоритетно място.", "date": "2018.08.26", "title": "Испания: Защо не се ексхумират останките и на Примо де Ривера?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386165-26-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1498 г. - Микеланджело получава поръчка за Пиета.   1768 г. - Капитан Джеймс Кук отплава от Англия на борда на Ендевър.   1778 г. - Първото документирано изкачване на Триглав - най-високия връх в Словения.   1789 г. - Във Версайския дворец е приета Декларацията за правата на човека и гражданина.   1858 г. - Първите новини предадени чрез телеграф.   1862 г. - Американска гражданска война: започва Второто сражение при Бул Рън.   1877 г. - Руско-турска война (1877-1878): Край на Втората битка при Шипка.   1883 г. - Вулканът Кракатау изригва и причинява огромни цунами, които разрушават селищата на островите Ява и Суматра в Индонезия, убивайки 36 000 души.   1886 г. - Княз Александър Батенберг е принуден да абдикира от българския престол.   1914 г. - Първа световна война: Германската колония Тоголанд е нападната от френски и британски войски, които я превземат след пет дни.   1920 г. - Влиза в сила 19-тата поправка към Конституцията на САЩ, даваща право на жените да гласуват.   1923 г. - Райко Даскалов e застрелян в Прага от член на Вътрешната македонска революционна организация (ВМРО).   1926 г. - Основан е италианския АКФ Фиорентина.   1934 г. - Цар Борис III открива Паметника на свободата на връх Шипка.   1940 г. - Чад става френска колония и се присъединява към Антантата под управлението на Феликс Ебое - първия черен губернатор във френска колония.   1942 г. - Холокост в Шорткиав, западна Украйна: В 2:30 германски войници започват да изкарват евреите от жилищата им, разделят ги на групи по 120 човека, натоварват ги в товарни вагони и депортират 2000 от тях в концетрационния лагер Белзец. 500 деца и болни са убити на място.   1944 г. - Втора световна война: Шарл дьо Гол влиза в Париж.   1944 г. - България във Втората световна война: Царство България обявява неутралитет във Втората световна война и желание за примирие с Великобритания и САЩ.   1947 г. - Шестото велико народно събрание приема Закон за забрана и разтурване на Българския земеделски народен съюз - Никола Петков и на Българския земеделски младежки съюз към него.   1957 г. - СССР оповестява успешното тестване на междуконтинентална балистична ракета.   1966 г. - Започва войната на Намибия за независимост.   1970 г. - Новото феминистко движение в САЩ, ръководено от Бети Феридан, започва националната Женска стачка за равенство.   1978 г. - Папския конклав избира Йоан Павел I за папа.   1978 г. - Програма Интеркосмос: На борда на съветския космически апарат Союз 31 лети първият германски космонавт Зигмунд Йен.   1990 г. - Подпален е Партийният дом на БСП в центъра на София.   1999 г. - Майкъл Джонсън подобрява световния рекорд в спринта на 400 метра с време от 43,18 секунди.     1999 г. - Русия започва Втората чеченска война като отговор на нахлуването в Дагестан на Ислямската международна умиротворителна бригада.   2008 г. - Русия едностранно признава независимостта на отцепилите се от Грузия републики Абхазия и Южна Осетия.  ", "date": "2018.08.26", "title": "26 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/386164-%D1%83%D0%BC%D0%BD%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%BF%D1%83%D1%82%D0%B8%D0%BD-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D1%82%D0%B5%D0%BA%D1%82%D0%BE%D0%BD%D0%B8%D1%87%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8", "text": "Русия продължава да придобива злато, за да се противопостави на западните санкции: този месец е придобила 26,1 тона злато. Това означава, че общите резерви вече достигат 2170 тона на обща стойност от 77,400 милиона долара, съобщава Bloomberg, цитирайки IFM.     От своя страна Централната банка на Русия съобщава, че е решила да забави закупуването на чуждестранна валута на пазара \"за да се подобри предсказуемостта и да се намали нестабилността на финансовите пазари\".   Русия вече е намалила своите депозити в американски банкноти и облигации през април и май тази година с почти 80%, замествайки ги със злато. Това подхранва спекулациите, че страната продава западни активи, за да се предпази от нарастващия риск от засилване на санкциите.   Златото е \"гаранция срещу 100% от правните и политически рискове\", заяви първият вицепрезидент на Централната банка на Русия Дмитрий Тулин.   \"Това е умен ход на Путин, Русия е във финансова война, освобождава се от щатските долари и инвестира в злато, което я изолира от замразяването на доларовите й резерви и от санкции\", казва Джеймс Рикардс , автор и редактор на Strategic Intelligence в интервю за \"Блумбърг\".   Писателят и руски бизнесмен Дмитрий Лекуй пише, че глобалната икономика навлиза в \"период на стратегическото нестабилност\", която би могла напълно да промени текущата конфигурация на финансовата и икономическа система, и от тази гледна точка, резервните реформи на Русия са логични.   Лекуй вярва, че не само Русия, но и \"целият свят, се плаши от непредсказуемостта на сегашното правителство на САЩ\". Като скорошен пример той спомена инициативата на Германия за създаване на независима алтернатива на SWIFT, американската система за междубанкови финансови съобщения, за защита на европейските компании от евентуални санкции на САЩ срещу Иран.   Освен това писателят подчертава, че Русия не е единствена в намеренията си да реформира златните си и валутни резерви: няколко други държави и в частност Китай, също са предприели важни стъпки в това отношение.   Според него, горепосочените инициативи, които биха изглеждали невъзможни преди известно време, може да доведат до \"тектонски промени\" по целия свят и да повлияят на основата на Бретън Уудс, икономическа и политическа система, която гарантира на господството на долара от 1944 до днес.   \"И като цяло, в сегашната си форма, системата на Бретън Уудс, която беше непоклатима преди известно време, започва да изглежда доста крехка\".", "date": "2018.08.26", "title": "\"Умният ход на Путин\": Финансовата система се подготвя за \"тектонични промени\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386171-%D0%B4%D0%BE%D0%BB%D1%83-%D0%BB%D0%B5%D1%82%D0%BD%D0%B8%D1%82%D0%B5-%D0%B2%D0%B0%D0%BA%D0%B0%D0%BD%D1%86%D0%B8%D0%B8", "text": "Връщате се от работа в задушна августовска вечер. Вашият некъпан тийнейджър играе на дивана Fortnite, както е правил през последните 8 часа. Дъщеря ви, бродейки в Instagram, потвърждава присъствието ви с навъсено сумтене. Не за пръв път се питате: защо летните ученически ваканции са толкова непоносимо дълги? Този въпрос е по-сериозен, отколкото изглежда. Много деца ще се върнат от дългата ваканция, забравили повечето от това, което са учили предишната година. Проучване в американския Юг установи, че тази „лятна загуба на наученото\" може да достигне 1/4 от годишното обучение. Бедните деца са най-силно засегнати, тъй като богатите в типичния случай живеят в домове, пълни с книги, и ходят на летни лагери да учат роботика, латински или флейта. Проучване в Балтимор показа, че разликите в загубеното обучение през лятото биха могли да достигнат пропаст от 2/3 между богатите и бедните деца на възраст 14 – 15 години. Дългите ваканции определено затрудняват бюджетите на бедните семейства, тъй като безплатната храна в училище отпада и се налагат допълнителни платени грижи за децата. Летните ваканции са доста различни по света. Южнокорейските деца имат само 3 седмици почивка. Децата в Италия и Турция пък имат безкрайните 3 месеца. Толкова ползват и тези в САЩ, докато родителите им, освен ако не са учители, имат само 3 седмици отпуск годишно, който е сред най-кратките в богатия свят. Компаниите би трябвало да им разрешават повече, тъй като уморените работници са по-малко продуктивни. Но за децата им 6 седмици извън училище са достатъчни. Нямаме часове, нямаме и принципи Младите хора биха намразили идеята за по-дълга учебна година. Мнозина възрастни също ще възразят. Тя би струвала повече на данъкоплатците, тъй като на учителите ще трябва да се плаща за допълнителните дни. Училищата в по-горещите региони биха изразходвали цяло състояние за климатици. Скептиците отбелязват също така, че макар тези едва отпочинали южнокорейчета да се представят чудесно на изпитите, те често се чувстват нещастни. Наистина ли искате това за скъпите ви деца? Не би било разумно да се въвежда южнокорейският подход на тенджерата под налягане, при който един-единствен изпит определя бъдещето на всяко дете. Но за много деца на Запад би било полезно да прекарат малко повече време над учебниците. Да, това би струвало пари, но има начини те да се платят. Единият е по-големи паралелки. Мнозина родители имат идея фикс за съотношението учители – ученици, но малко са доказателствата, че то е от голямо значение. Средната паралелка в прогимназиите в Япония е с над 50% по-голяма от тази във Великобритания, но японските ученици постигат по-добри резултати. Повече време в училище не означава да се повтарят старите уроци. Малко допълнителни упражнения биха били полезни особено за изоставащите. Но лятото би могло също така да е период за по-различен вид обучение: критично мислене, практически умения, финансова грамотност, стаж в местни фирми – училищата трябва да могат свободно да експериментират. Пространството не би трябвало да е проблем, защото много училища не се използват през лятото. Богатите деца вече често използват лятото, за да обогатят мисленето си и да шлифоват колежанските си знания в скъпи лагери или на лятна работа, уредена с връзки. Училищата би трябвало да помогнат на останалите да наваксат. Други публични услуги не се закриват просто така за една четвърт от годината – това би било немислимо за болниците или полицията. Защо тогава го правят училищата? Тяхната отговорност да образоват не приключва с покачването на температурите.", "date": "2018.08.26", "title": "Долу летните ваканции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386166-%D1%84%D0%B0%D0%BB%D0%B8%D1%82%D1%8A%D1%82-%D0%BD%D0%B0-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9C-%D1%81%D0%B2%D1%8A%D1%80%D1%88%D0%B8-%D0%B4%D0%BE%D0%B1%D1%80%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "ТЕСТЪТ „ОЛИМПИК“  СЪЕДИНЕНИ В АПАТИЯТА Фалитът на застрахователната компания „Олимпик“ свърши добра работа на Властта.  Без никакви усилия тя успя да провери, какви са настроенията сред населението, способно ли е то все още да протестира – или негов Господ е апатията. Резултатите са напълно задоволителни – за Властта, имам предвид.  И тя спокойно може да си каже, че населението за нищо не става – и може да бъде отгърната още една страница от Книгата за Отписването му. От фалита пострадаха поне 200 хиляди души.  Пред Парламента обаче дойдоха двайсетина души, за да протестират – това прави около 0,0001 процента от измамените.  Напълно задоволително – по стандартите на Българското Овчедушие. Как да не се плашат тогава от онази баба Дора, която дори за чумавите си овце прояви по-голямо упорство.  Баламосаните от „Олимпик“ се оказаха странно кекави, сякаш поразени от някаква специална чума, която прави човека безволев, ленив, замаян – много удобен за всичко друго, но не и да отстоява себе си. А могат да имат – и вече имат – доста по-големи неприятности, отколкото любимите овце на баба Дора.  Най-голямата от които е, че Ония/Там/Горе могат да ги сметнат за по-големи овце, дори от истинските овце. Останалите неприятности също не са за подценяване: няма да си възстановят скоро парите за платените застраховки или за щетите, които са претърпели, да не говорим за загубата на време за ония, които решат известно време да не карат автомобилите си. Всъщност, за хайдушкото ни отношение към Времето никога не се говори – не само за Времето на Държавата, която е във фатално закъснение, с каквото и да се захване – но и за времето на обикновения човечец, което никой не изчислява. Много дразнещ е, например, регионалният министър Нанков – той сякаш има специалното позволение на Падишаха да говори без всякакви задръжки и да сипе врели-некипели.  Наскоро беше казал, че нашето спасение е да се запълват дупките – така ведро го каза, че всеки си е пожелал да се запълнят най-напред дупките край Падишаха.  С тази мечта ще си векуваме обаче. Сега пък каза, по повод невъзможните задръствания по магистралите, че ремонтите са неизбежни – но нито една от задръстените репортерки не го попита, кога най-сетне ще приключи игото на ремонтите на ремонтите.  Ясно е вече и за овцете на баба Дора, че у нас се строи, за да се ремонтира, но, все пак, няма ли да приключи тази еуфория някой ден? Тягостна картина са хората, попаднали в тия задръствания, те изглеждат напълно обезверени, претръпнали на всичко.  Какво се случва с Човека от Голямото Задръстване, в което се намираме, какво ще се случи с него след време, какво ще представлява – този въпрос никой не си го задава. Какво може да го изтръгне от безподобната му примиреност?  Съединени в апатията – не сме ли вече това, само това?  Остава да повярваме, че и Апатията е сила – и да издялкаме този надпис на фасадата на Парламента. И къде, в края на краищата, отвеждат вечно ремонтираните български пътища?  Свенливо избягваме очевидния отговор: в безпътицата на Голямото Българско Задръстване; покрай/през безброй вече селища, напълно замрели, ако не броим оцеляващите по някакъв начин в тях „задръстеняци“ – които си броят левчетата и преживят като добичета излинелите си спомени от Миналото. Идиотите, които притворно ще се подразнят от тази скръбна картина, можем да ги попитаме: наясно ли са, как кретат милионите български бедняци – и, всъщност, кои магистрали ги извеждат от скотския им живот? Може би заради страха си от тази апокалиптична убогост, Цветанов, примерно, храбро се поти в шаячните си потури и не пропуска нито едно чеверме – от Родопите до Жеравна.  Как го няма вече Христо Ковачев, този опасно-дяволит майстор на документалното кино, да направи филм за Цветанов: „Човек от Народа 2: да се потиш в чужди потури“. А пък, както изглежда, Падишахът все повече ще посещава археологически разкопки – него пък го успокоява мъртвилото на останки от ранни цивилизации.  Макар че, нашето задръстване все още е за предпочитане пред въпросното мъртвило. Вместо да благодари на „Олимпик“ за безплатния тест, Властта се разсърди на Комисията за финансов надзор.  Това е един от номерата на всяка Власт, която добре се е изпедепсала. /Изпедепсвам означава нахитрявам, върша тарикатски някаква работа – отнася се за човек, на когото потурите са провиснали до земята – толкова е важен/. Ако проспиш, след краха на КТБ, и краха на „Олимпик“ – всеки психиатър ще ти каже, че страдаш от някаква специална форма на НКВ – нарушена концентрация на вниманието /ATTENTION DEFICIT DISORDER/;  специална, защото имаш склонност да подценяваш последиците от разсейването си, а и то започва да ти харесва.  Някой ден трябва да размишляваме за сладостите на Разсеяната Власт. Резилът с Търговския регистър пък е доказателство, че Държавата може да съществува всякак.  Той има и положителна страна: досега се разчиташе на един регистър, отсега-нататък ще има поне два – вторият в някое мазе, собственикът на което вече разполага с фундаменталната история на съвременното българско стопанство. В крайна сметка, издънването на Регистъра изобщо не е нещо изключително.  То си е напълно естествено, просто му е дошло реда в графика на Задръстването – след Бисер, Хитрино и останалите издънвания. По време на извънредното парламентарно заседание някой се тюхкаше, че фирмата, която поддържала техниката на Регистъра, била на някаква маникюристка.  Пак сме несправедливи, пак се втренчваме в грешното място.  Дори да е вярно, далеч не е нещо извънредно – при наличието на толкова случайници и в най-горните етажи на Властта. Освен това, ако Захариева – нашата Юсеин Болт на кариеризма – може скорострелно да се упражнява като министър на регионалното развитие, сетне правосъден министър, а още по-сетне и външен министър, защо тогава една маникюристка да не се дръгне в келявата система на Регистъра? Някои патетично твърдят, че блокирането на Регистъра е атентат срещу националната сигурност.  Така е, обаче по-големият проблем е съвсем друг – и това е победоносният поход на Овластените маникюристки от всякакъв сорт.  А те ще се увеличават все повече – защото ще бъдат предпочитания „материал“ за Горните Цецки. Ако леко накъдрим Принципът на Питър /“В една йерархия всеки се стреми към своето ниво на некомпетентност“/, днес Горните Случайници се опитват да запълнят целия Апарат, от долу до горе, с некомпетентни Подслучайници. Вече не наблюдаваме индивидуалните усилия на отделния случайник сам да постигне своето ниво на провал – а всички заедно са изтегляни, вкупом – като с някакъв гигантски хобот – към нивото на некомпетентност на Горния Случайник. Властниците на Прехода неизменно търсят хора по собствения си мащаб. Ако някой министър, примерно, е нисичък на ръст, тогава всички край него трябва да са лилипути.  Това не е израз само на личните недоимъци и комплекси на властниците – а една от главните конспирации на Калташкия Преход: вилнееш срещу предходниците си и срещу Миналото като цяло, назначаваш дребосъка на властови позиции – и си спокоен. Не ми излиза от главата онзи обикновен нашенец, който все виси в някакво задръстване: отпред ремонт, отзад – пак ремонт.  Какво да направи от себе си горкият – сред суетнята на този несмислен труд? Всеки ден ни снабдяват с някое ново познание за Задръстването – онзи ден научихме, че българинът има втората по продължителност работна седмица в Европейския съюз, малко повече от 40 часа.  И, в същото време, на последно сме място по производителност на труда в ЕС. Най-много се бъхтим, най-малко произвеждаме – и примирено седим в Задръстването.", "date": "2018.08.26", "title": "Фалитът на „Олимпик“ свърши добра работа на Властта"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386167-%D0%B4%D0%BE-%D0%B4%D0%BD%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0-%D1%82%D1%8A%D1%80%D0%B3%D1%8A%D1%82-%D0%B7%D0%B0-%D1%83%D1%87%D0%B0%D1%81%D1%82%D1%8A%D0%BA%D0%B0-%D0%BD%D0%B0-%E2%80%9E%D1%81%D1%82%D1%80%D1%83%D0%BC%D0%B0%E2%80%9C-%D0%BF%D1%80%D0%B5%D0%B7-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5", "text": "През следващата седмица ще стартира обществената поръчка за изграждането на лот 3.2 на магистрала „Струма“ през  Кресненското дефиле за над 800 млн. лв., заяви председателят на Управителния съвет на Агенция „Пътна инфраструктура“ (АПИ) инж. Светослав Глосов в ефира на телевизия Bulgaria ON AIR. Крайният срок за завършването на автомагистралата е 2023 година, съобщи инж. Глосов. 2024 г. е срокът за доизграждане на магистрала \"Хемус\". Инж. Глосов припомни, че преди седмица стартира строителството  на участъка Белокопитово – Буховци в посока София, който в рамките на година и половина ще бъде завършен, информира пресцентърът на АПИ. Очаква се следващия летен сезон да е готова и отсечката  от Ябланица до Боаза. Работата на нея  започна в  края на март и досега са изпълнени над 35-38% от строителните дейности. Когато бъде готова \"Хемус\" от София до Варна, при спазване на правилата за движение,  ще  се стига за 4- 5 часа, като с това ще се спестят  поне 2 часа на пътуващите, каза инж. Глосов.  Относно състоянието на мостовите съоръжения по автомагистралите \"Хемус\" и \"Тракия\" инж. Глосов подчерта, че пътната агенция от няколко години работи по обновяването на  съоръженията и всички виадукти по автомагистралите и първокласни и второкласни пътища са обследвани. Направеният   анализ показва, че  17 виадукта се нуждаят от  възстановителни дейности. В момента на „Хемус“ се ремонтират виадуктите \"Потоп“ при 19-ти км, „Коренишки дол“, както и съоръжението  при 33-ти км - преди тунел „Витиня“. На магистрала „Тракия“ се работи на два съоръжения - при км 37, което беше компрометирано след преливането на общински язовир при Ихтиман,  и при км 20-ти. Председателят на АПИ съобщи, че на „Хемус“  предстои да се ремонтират още съоръжението при 37-ми км и виадуктът „Разлив“ при  51-ви км. Отделно вече се работи и на неремонтираната тръба за София на тунел „Витиня“.   Той посочи още, че 8 -10 години е срокът, в който е нужно да се извършват периодични ремонтни дейности.", "date": "2018.08.26", "title": "До дни стартира търгът за участъка на „Струма“ през Кресненското дефиле"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386162-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%B4%D1%80%D0%B8%D0%B0%D0%BD-%D0%B8-%D0%BD%D0%B0%D1%82%D0%B0%D0%BB%D0%B8%D1%8F", "text": "Житие на св. мъченици Адриан и Наталия Император Максимиан в столицата си гр. Никодимия издал заповед грижливо да се издирят християните и да се дадат под съд. Били обещани парични награди на ония, които изпълняват тая заповед и откриват християни. Които пък ги укривали, заплашвали ги със строги наказания. И почнали езичниците да издават познатите християни и да ги довеждат на съд при царя. Веднъж по указанието на някои от жителите на Никодимия войниците на Максимиан намерили в една пещера 23 човека, които заявили, че вярват в Христа. Войниците ги вързали и отвели при царя. Царят в това време отивал в езическия храм за жертвоприношение. Като го срещнали, войниците му представили вързаните християни и му казали: “Ето непокорните на твоите заповеди и хулителите на нашите богове!” Царят сам разпитвал християните, които без страх изповядвали своята вяра, а на заканите на царя, че ще ги подложи на мъчение, отговорили, че не се боят да страдат за името на Иисус Христос. Разгневеният Максимиан заповядал още тук да ги бият най-жестоко. Те търпеливо понесли изтезанието, като казвали, че се надяват да получат на небето безсмъртни венци. - Безумци - казал им Максимиан, - вие очаквате венци на вашите глави, които аз ще заповядам да отсекат! Оставете вашата лъжлива вяра и не погубвайте себе си! Но мъчениците останали непоколебими. След като ги изтезавали до полусмърт, отвели ги в преторията, за да запишат там имената им като на осъдени на смърт. Един от членовете на преторията, по име Адриан, знатен и богат човек, бил свидетел на изтезанията и непостижимото за него, като езичник, търпение на християните. Под влияние на поразилото го впечатление той взел да ги разпитва каква награда очаквате от своя Бог за това чудно тяхно търпение. И в разговора с едва дишащите от телесна изнемога мъченици Божията благодат се докоснала до добрата душа на Адриан. Слушайки и гледайки тия люде, той рабрал божествената истина и като застанал сред преторията, казал на писарите, които записвали осъдените на смърт: “Запишете и моето име заедно с имената на тия светци, защото и аз вярвам в техния Бог Христос и с радост ще умра за Него!” Учуденият писар побързал да уведоми царя, че Адриан се обявил за хриситянин, а царят веднага го повикал при себе си. - Какво ти стана, Адриане? – казал му той. – Побъркал ли си се? Вярно ли е, че си искал да умреш с тия люде, осъдени на смърт? - Не съм се побъркал – спокойно отговорил Адриан, - а напротив – вразумих се от своето предишно безумие. - Стига си приказвал глупости – казал му царят, - а искай прошка и заяви, че си сгрешил и се разкайваш и тогава ще зачеркнат името ти в списъка на осъдените! - От днес моля истинния Бог да ми прости предишните мои езически заблуди – отговорил Адриан. Тогава царят се разгневил, заповядал да оковат Адриан в тежки железни вериги и да го отведат в тъмница, гдето били затворени св. мъченици. Заповедта на царя била изпълнена. Между това един Адрианов слуга, който бил при него в оня ден, побързал да иде у дома му, за да уведоми жена му Наталия за случилото се: “Нашият господар оковаха във вериги и отведоха в тъмница!” Това известие поразило младата жена, която скоро се била омъжила и нежно обичала своя мъж. Тя заплакала и с безпокойство питала слугата, знае ли той за какво престъпление са отвели Адриан в тъмница.     - Аз видях, че в преторията бяха довели няколко човека, мъчени за някой си Христос – отговорил слугата. – Тия люде ги осъдиха на смърт, а нашият господар заповяда да впишат и неговото име с техните имена и каза, че иска да умре с тях. - Ти точно ли знаеш, за какво са мъчили тия люде? – запитала Наталия. - Както вече ти казах, - отговорил слугата, - тях ги мъчиха за някой си Христос и за туй, че не искат да изпълнят царските повели и да се поклонят на боговете. За учудване на слугата Наталия изведнъж престанала да плаче и на лицето й се изразила най-жива радост. Тя била тайна християнка и от всичкото си сърце желаела обръщането на своя мъж към истинския Бог. Тя, разбира се, знаела, че в такъв случай го заплашва смърт. Но спасението на неговата душа било за нея по-скъпо от всичко. След като се облякла в най-хубавите си дрехи в знак на радост, Наталия побързала да отиде при мъжа си в тъмницата. Там тя паднала в нозете му, целунала неговите окови и проливайки радостни сълзи, казвала: “Блажен си ти, съпруже мой, понеже намери истинското, вечното съкровище, като повярва в Христа! Моля те остани докрай в това звание, към което си сега призован чрез Божието милосърдие!” И с всичката пламенност на собствената си вяра и любов към Бога и към своя мъж, с когото тъй малко била в съпружество, младата жена се стараела да го укрепи за подвига на предстоящото му мъченичество. Молила тя и другите затворници – християни да просвещават новообърнатия, като му говорят за Бога и за вечния живот, та да се не поколебае той да пожертва за Него временния живот. И по такъв начин до самата смърт на мъжа си Наталия не преставала да поддържа неговото мъжество и да го въодушевлява сред изтезанията, на които го подлагали заради неговото твърдо изповедание на Христа. Всичкото време тя прекарвала в тъмницата, като прислужвала на мъчениците и измивала раните им. Когато мъжът й заговорил как да се разпореди с имотите им, тя го прекъснала, като му напомнила, че сега нито една мисъл за земното не трябва да го отвлича от размишлениета за вечността, която се открива пред него. И някои други християнки, по примера на Наталия, усърдно прислужвали на затворените в тъмницата мъченици, които спокойно и радостно се готвели за смърт. Наталия, между другото, казвала на мъжа си: “Съпруже мой, когато ти застанеш пред Бога, моли го, щото и аз скоро да те последвам и да се не разделя с тебе в блажената вечност! Боя се, да не би царят да ме принуди да се омъжа. Моли се за мене!” Понеже мъчениците съвършено били отслабнали от страданията и мъченията, а някои от тях били вече и на умиране, заповядано било да се изпълни над тях смъртната присъда. За да продължат обаче страданията им, пречупили им с чук ръцете и нозете и след това ги убили. Адриан, който едничък още не бил изгубил сили, бил предаден на изтезание. Наталия докрай била при него, докрай го ободрявала чрез вярата в Бог и в блажения задгробен живот и имала утехата да го види непоколебим в мъченически подвиг и радостно сред мъчения да предава душата си Богу. Телата на св. мъченици били събрани от християните и препратени в гр. Византион. Там побързала да отиде и Наталия, като по тоя начин се скрила от един знатен човек, който искал да се жени за нея. Като пристигнала във Византион, гдето християните с любов я приели, Наталия се помолила веднъж в храма, където почивали останките на мъчениците, легнала да си почине и в съня си видяла Адриан, който й възвестил за нейната близка смърт. Като разказала на християните за съновидението, Наталия скоро след това безболезнено и тихо се поминала, като заспала вечния си сън при гроба на своя мъж. Тя също така е причислена от св. Църква към лика на мъчениците, защото с душата си пострадала за Христа и послужила с любов на Неговите мъченици.", "date": "2018.08.26", "title": "Св. мъченици Адриан и Наталия"}
{"url": "http://www.classa.bg/%D1%81%D0%B2%D1%8F%D1%82/item/386159-%D0%B7%D0%B0%D1%80%D0%B0%D0%B4%D0%B8-%D1%81%D1%83%D1%88%D0%B0%D1%82%D0%B0-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D0%B4%D1%80%D0%B5%D0%B2%D0%BD%D0%B8%D1%82%D0%B5-%E2%80%9E%D0%BA%D0%B0%D0%BC%D1%8A%D0%BD%D0%B8-%D0%BD%D0%B0-%D0%B3%D0%BB%D0%B0%D0%B4%D0%B0", "text": "Сушата причини появата на така наречените \"Камъни на глада\" в река Елба, която минава през Чешката република, съобщава АП. Това е древно лошо знамение за трудни времена.   Ниските нива на водата, регистрирани през това лято в Елба, която се ражда в Чехия, пресича Германия и се влива в Северно море, остави открити тези камъни по речното й корито. Сега можете да видите повече от дузина от тях в град Децин и околностите му, близо до границата с Германия.   Тези камъни са избрани, за отбелязване ниските нива на водата. Маркирането датира от 1616 г. Един от камъните, считан за най-старият хидроложки паметник в Централна Европа, носи надпис изписан на немски език, който казва: \". Когато ме видиш – плачи!\"", "date": "2018.08.26", "title": "Заради сушата в Централна Европа се появиха древните „Камъни на глада\""}
{"url": "http://www.classa.bg/%D1%81%D0%B2%D1%8F%D1%82/item/386161-%D0%B2-%D0%BA%D0%BE%D0%B8-%D0%B2%D0%BE%D0%B5%D0%BD%D0%BD%D0%B8-%D1%81%D1%84%D0%B5%D1%80%D0%B8-%D1%80%D1%83%D1%81%D0%B8%D1%8F-%D0%BD%D0%B0%D0%B4%D0%BC%D0%B8%D0%BD%D0%B0%D0%B2%D0%B0-%D1%81%D0%B0%D1%89", "text": "Русия надминава САЩ в три ключови военни сфери, разкри за National Interest Лиса Сойер Самп, старши член на Международната програма за сигурност на Американския център за стратегически и международни изследвания. (CSIS).   Според Самп, Русия изпреварва САЩ, на първо място във възможностите си на анти-достъп и отказ на територия (A2 / AD). Това е способността на дадена страна да ограничи възможността други да извършват военни операции в определена област. Освен това, според Самп, руската армия надминава тази на САЩ по отношение на войната с комбинирано военно оръжие, което се стреми да интегрира различни бойни ресурси на военната сила, за постигане на взаимно допълващ се ефект. Накрая, изследователката посочва кибервойната, като област, в която Русия има най-големи предимства пред САЩ.   Според Самп, въпреки че Русия не може да се конкурира със САЩ в целия свят сравнителната изостаналост на северноамериканската страна е \"реална\", особено в Централна и Източна Европа. Самп твърди, че славянската държава е \"напреднала във военните способности, като би могла правдоподобно да предизвика САЩ и техните съюзници в региона.   От своя страна, бившата под-секретар на отбраната за Русия, Украйна и Евразия, Евелин Фаркаш каза, че Русия, в сравнение със САЩ, модернизира въоръжените си сили \"по един много интелигентен начин\" и увеличава военните си способности в определени ключови конвенционални области, като например круизните ракети и противовъздушните системи за отбрана.", "date": "2018.08.26", "title": "В кои военни сфери Русия надминава САЩ"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386160-%D0%BA%D0%B0%D0%BA%D0%B2%D0%BE-%D0%BB%D0%B8%D0%BF%D1%81%D0%B2%D0%B0-%D0%B2-%D0%BF%D0%BB%D0%B0%D0%BD%D0%B0-%D0%B7%D0%B0-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BF%D0%BE-%D0%BF%D1%8A%D1%82%D1%8F-%D0%BA%D1%8A%D0%BC-erm-ii", "text": "След като през юли Еврогрупата даде зелена светлина на България да започне своя път към еврозоната, тази седмица правителството започна да си пише домашното, пише в анализ на икономиста Десислава Николова от Института за пазарна икономика (ИПИ). На заседанието на Министерски съвет в сряда бе приет детайлен   за присъединяване към Валутния механизъм II и към банковия съюз. Паралелно с това на страницата на Министерството на финансите бяха качени и промени в Закона за БНБ, които също са в тази посока, макар и да нямат пряко отношение към банковия съюз и еврозоната[1]. Първото, което прави впечатление, е, че планът за действие всъщност детайлизира всяка от седемте точки в изпратеното официално писмо с ангажименти на българското правителството, изпратено преди споменатото заседание на Еврогрупата през юли и оповестено веднага след него. Срещу всяка точка стоят подточки с конкретни задачи, очаквани резултати, срокове и отговорни ведомства – така, както би следвало да изглежда един добър план за действие. Другото, което се набива на очи, е, че най-много конкретни задачи са разписани за небанковия надзор – около 1/3 от плана за действие са всъщност мерки за подобряване на надзора над небанковия финансов сектор, въпреки че този план за действие трябва да подготви страната за Европейския банков съюз и ERM II (а не, примерно, за някакъв имагинерен небанков съюз). Причината за това очевидно са притеснения на страни от еврозоната по отношение именно на този сегмент от финансовия сектор, включително практиките в него и надзора над него. Ето и по-важните моменти в плана: 1/  що се отнася до подготовката за банковия съюз, то там мерките са в две посоки: Законодателни стъпки Ще се правят промени в няколко закона (Закона за БНБ, Закона за кредитните институции, Закона за възстановяване и преструктуриране на кредитни институции и инвестиционни посредници) и подзаконовата уредба, включително и за въвеждане на инструменти за т.нар. макропруденциален надзор[2]. Промените са свързани и с даването на съответните правомощия на ЕЦБ след присъединяване към банковия съюз, както и с бъдещото участие на България и българските банки в единия фонд за преструктуриране. Този фонд е част от втория стълб на банковия съюз, който касае именно преструктурирането на проблемни банки[3]. Нова оценка на активите и стрес тестове на банките Допреди публикуването на плана за действие нямаше яснота дали такива ще се правят отново, след като неотдавна българската банкова система бе подложена на такива (пролетта на 2016 г.). Сега разбираме, че ще се наложи отново да се направят – според плана целият процес трябва да се случи във времевия отрязък между септември-октомври тази година и юни-юли следващата. 2/ небанковия надзор Тук мерките са много и най-вече в посока промени в подзаконовата уредба за надзора над сектора. Някои от мерките адресират притесненията за оценката на активите на пенсионните фондове и застрахователните компании, като тук се включват изисквания за професионален опит на оценителите и нови методики за оценка на определени видове активи (включително и недвижими имоти). Други са насочени към одиторите и ежегодния одит на тези предприятия, а трети – към въвеждане на риск-базиран надзор на пенсионните дружества и застрахователите. Интересното е, че друго основно притеснение, що се отнася до активите на небанковите финансови институции, а именно – експозициите към свързани лица[4], не е адресирано в плана за действие. Вероятно има причини за това, но самият факт, че на другите важни препоръки от докладите на ЕК (а и не само на ЕК) е отговорено с конкретни действия, още повече набива на очи този пропуск. 3/ рамката по несъстоятелността и управлението на държавните предприятия Тук подходът на българската администрация е бил сходен, като и за двете теми е предвиден проект по Програмата за подкрепа на структурните реформи (ППСР) на ЕС. По първата тема вече има одобрен проект и се работи по него, а по втората – подаден проект. Разликата е в това, че по първата тема, несъстоятелността, дейностите ще се извършат от работна група на самата администрация, а по втората – от ОИСР, като вече има изготвена концепция на ОИСР за целта. Доколко тези проекти ще успеят да доведат до реални промени, обаче, особено по отношението управлението на държавните предприятия, не е ясно. Резултатът от втория проект е заложен като предложени и приети законови промени. Доколко обаче със законови промени може да се адресират големите проблеми при управлението на държавните компании – източване, безхаберно управление, корупция и шуробаджанащина, политически назначения на некадърни управители, опорочени обществени поръчки и прочие разпространени практики – е спорно. 4/ прането на пари В тази посока са предвидени, отново, законодателни промени. Едните са в посока изчистване на проблеми при транспонирането на европейска директива от 2015 г., „идентифицирани от ЕК”, а другите – в посока транспониране на друга, нова директива. Включването на тези мерки в плана за действие обаче изглежда като „пълнеж”, предвид това, че България така или иначе има задължение да транспонира новата директива. Отстраняването на проблемите при транспонирането на старата директива също би трябвало да не е въпрос на добра воля на българското правителство. Другото, което очевидно липсва от плана за действие, е мерки в сферата на правосъдието и борбата с корупцията. За да бъдем коректни, тази тема не присъстваше и в изпратеното на българските власти писмо до Еврогрупата. Въпреки това, в официалното съобщение на Еврогрупата след срещата от юли месец тази година изрично се споменава Механизмът за сътрудничество и проверка в сферата на правосъдието.  Конкретно, съобщението на Еврогрупата завършваше със следното: ”Ние призоваваме българските власти да изпълнят напълно реформите, наблюдавани от Комисията по Механизма за сътрудничество и проверка в сферата на съдебната реформа и борбата с корупцията и организирана престъпност в България, в светлината на тяхното значение за стабилността и целостта на финансовата система”. Към момента отговорът на българската администрация по този въпрос е по-скоро да си затвори очите и да се надява, че ще ѝ се размине. Предвид настояването на част от министрите в Еврогрупата за включването на този текст в прессъобщението, обаче, тази стратегия може и да не проработи. Като цяло, мерките от плана, ако бъдат изпълнени, със сигурност ще доведат до положителни промени, като конкретиката и обемът на дейностите при небанковия надзор са най-убедителни и създават най-сериозните очаквания.  Предвид гореспоменатите пропуски, а вероятно и други, които могат да бъдат съзрени от сегашните членове на еврозоната, нищо чудно този списък да се разшири в следващите месеци. Най-важното на този етап, обаче, е българското правителство да покаже, че е решено да прави фундаментални реформи, за да достигне високата цел за членство в еврозоната. Този план със сигурност е първата стъпка в тази посока, но вероятно няма да е последната. 1] Както четем в мотивите, проектът има за цел да отрази изискванията на законодателството на ЕС към регулаторната рамка за БНБ  и е изготвен на основата на оценката и препоръките за България, съдържащи се в Докладите за конвергенцията на ЕК и на ЕЦБ. Основно касае независимостта на централната банка и по-конкретно – членовете на нейните управителни органи. [2] Макропруденциалният надзор цели минимизиране на системния риск за цялата банкова система. [3] Първият стълб е единият надзор над банките. [4] Виж,  например, стр. 53 от последния доклад на ЕК за България (2018 г.) по процедурата за макроикономически дисбаланси.", "date": "2018.08.26", "title": "Какво липсва в плана за действие по пътя към ERM II?"}
{"url": "http://www.classa.bg/%D1%81%D0%B2%D1%8F%D1%82/item/386157-%D1%83%D0%BB%D0%BE%D0%B2%D0%B8%D1%85%D0%B0-%D1%81%D1%82%D1%80%D0%B0%D0%BD%D0%BD%D0%BE-%D0%B0%D0%BD%D1%82%D0%B8%D0%B3%D1%80%D0%B0%D0%B2%D0%B8%D1%82%D0%B0%D1%86%D0%B8%D0%BE%D0%BD%D0%BD%D0%BE-%D1%80%D0%B0%D1%81%D1%82%D0%B5%D0%BD%D0%B8%D0%B5,-%D1%81%D0%BF%D0%BE%D1%81%D0%BE%D0%B1%D0%BD%D0%BE-%D0%B4%D0%B0-%D1%81%D0%B5-%D0%B8%D0%B7%D0%BA%D0%B0%D1%87%D0%B8-%D0%BF%D0%BE-%D0%B2%D0%BE%D0%B4%D0%B5%D0%BD-%D0%BF%D0%BE%D1%82%D0%BE%D0%BA", "text": "В мрежата бе пуснато видео на странно растение, което прилича на змия, която е в състояние да се издига по воден поток, изливан от една кофа и \"да плува\" срещу течението на потока, съобщава Daily Mail.   Растението, чието тяло е подобно на дърво, е известно като Guaruda Sanjivani и се намира в горските райони на Индийските Хималаи, където местните жители му приписват лечебни сили срещу ухапване от змия.   Снимките показват как растението започва да се \"изкачва\" по струята от вода, изливана на един от върховете му, в пълно противоречие със закона за гравитацията.", "date": "2018.08.26", "title": "Уловиха странно \"антигравитационно\" растение, способно да се изкачи по воден поток"}
{"url": "http://www.classa.bg/%D1%81%D0%B2%D1%8F%D1%82/item/386158-%D1%80%D1%83%D1%81%D0%B8%D1%8F-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D0%BA%D0%BE%D1%81%D0%BC%D0%BE%D1%81%D0%B0,-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B0-%D1%81%D0%BB%D0%B5%D0%B4-%D1%80%D0%B0%D0%B7%D0%BF%D0%B0%D0%B4%D0%B0-%D0%BD%D0%B0-%D1%81%D1%81%D1%81%D1%80", "text": "Специалисти от Института по приложна математика Келдиш, към Руската академия на науките, са създали мрежа от телескопи за контрол на Космоса, разпространени по целия свят, заместващи системата на съвместно наблюдение, която спря да работи след разпадането на СССР.   Според документите, станали достъпни на медиите, работата е възобновена в 10 обсерватории в Боливия, Русия, Монголия, Узбекистан, Таджикистан, Грузия, Украйна и Швейцария. Организирани са и осем нови мониторингови пункта, разположени в Русия, Молдова, Мексико и другаде.   Специалистите подчертават, че след разпадането на Съветския съюз, повечето от обсерваториите са били в чужбина и на практика са престанали да функционират. Това включва и почти цялата научна мрежа, създадена за наблюдаване на космическите обекти в геостационарната орбита за целите на Центъра за космически контрол.   Сега вече, реставрирани и нови телескопи под контрола на Института Келдиш ще получават данни за изстрелването на спътници и ще наблюдават потенциално опасни сближавания на космически летателни апарати, както и космическите боклуци.", "date": "2018.08.26", "title": "Русия възстановява системата за контрол на Космоса, изоставена след разпада на СССР"}
{"url": "http://www.classa.bg/%D1%81%D0%B2%D1%8F%D1%82/item/386153-%D0%BE%D0%B3%D0%BD%D0%B5%D0%BD-%D0%B0%D0%B4-%D1%82%D0%BE%D0%B2%D0%B0-%D0%BB%D0%B8-%D0%BD%D0%B8-%D0%BE%D1%87%D0%B0%D0%BA%D0%B2%D0%B0-%D0%B7%D0%B0%D0%BD%D0%B0%D0%BF%D1%80%D0%B5%D0%B4", "text": "Изпепелени горски площи, евакуирани селища, затворена магистрала. Големият пожар край Берлин увеличи тревогата, че опасността от пожари драматично се засилва. Не само в Германия. И не само в Европа.           В околностите на Берлин бе обявено извънредно положение. Стотици хора от околните села бяха евакуирани. В нощта срещу петък изгоряха 400 хектара гори. Димът от пожара достигна и до столицата. Властите призоваха гражданите да затворят всички прозорци, за да бъдат предотвратени отравяния. В гасенето на големия пожар се включиха и хеликоптери. Гасенето на пожара бе възпрепятствано, тъй като в земята на засегнатия регион има невзривени боеприпаси. Те са още от Втората Световна война. Освен това в същия регион още от 19-и век е имало много военни полигони. Около Берлин са разположени и много военни бази и летища, в които са складирани боеприпаси. Според изчисленията на вътрешното министерство, на площ от 5000 квадратни километра все още има неизбухнали боеприпаси.   Огнена стихия като в Гърция   Изглежда, че този проблем може да бъде овладян. Въпреки това Германия и големи части от Европа са изправени пред редица проблеми, които трудно могат да се решат. Дали това е цената за големите горещини и суши през това лято? Дали пожарите са логична последица от климатичните промени и затоплянето на Земята? Дали Германия няма да пострада в бъдеще от огнен ад, подобен на този в Гърция? Дали пожарната команда е достатъчно добре оборудвана и подготвена за подобни крайно унищожителни пожари? И най-накрая: какви изводи ще си направят политиците? Досега се казваше, че подобни излизащи извън контрол големи пожари като в Гърция, са малко вероятни в Швеция и в Германия. Председателят на сдружението на германската пожарна команда Хартмут Цибс посочва, че германските лесничеи имат съвсем друг подход при залесяването на горите: \"Още преди залесяването са предвидени протовопожарни просеки. Затова лесничеите не са принудени да контролират толкова големи горски площи\", казва той в разговор с ДВ. Други експерти не оспорват тези аргументи, но предупреждават за опасностите от климатичните промени, които ще ни принудят да преосмислим поведението си и да вземем обхватни мерки. \"Покрай климатичната промяна ще трябва по-често да се занимаваме с екстремни промени на времето, отколкото преди. Също и с екстремни пожари\", казва експертът Александър Хелд, мениджър в Европейския изследователски институт. Геерт Ян ван Олденбург от Кралския метеорологичен институт на Холандия споделя опасенията на Александър Хелд. \"Климатичната промяна удвои вероятността от появата на горещи вълни\", казва той. Как реагират германските политици на рисковете от горски пожари? Както се очакваше, Зелените настояват за повече инвестиции в превенцията и специално оборудване за пожарникарите. Говорителят за горската политика на зелените Харалд Ебнер заяви, че за евентуални големи горски пожари Германия има нужда от достатъчно специалисти и от оборудване с противопожарни самолети.   Опасност за Южна Европа и Южна Азия   Експертът по пожарите Георг Голдамер твърди, че Южна Европа е застрашена от големи пожари по други причини. По-рано овцете и козите изяждаха тревите и храстите, казва той. Там, където местността е оголена, рискът от опустошителен пожар е много по-малък. През последните десетилетия обаче животновъдството западна. Вместо това във вилните зони бяха засадени дървета, които са като прахан за пожарите. \"По-рано нямаше толкова опустошителни пожари\", казва Голдамер. Той е разтревожен от ситуацията в Сибир. В Евразия се намира най-голямата свързана горска площ в света. Климатичните промени и тук оказват своето влияние. \"Всяка година в Русия изгаря площ, голяма колкото цялата горска площ на Германия\", казва експертът. Пожарите предизвикват отделянето на въглероден двуокис в атмосферата, който от своя страна дава тласък на парниковия ефект\", казва Голдамер. Експертите обаче са единодушни по един въпрос. Няма съмнение, че повечето големи огнени катастрофи са предизвикани от хората- чрез палежи.", "date": "2018.08.26", "title": "Огнен ад - това ли ни очаква занапред?"}
{"url": "http://www.classa.bg/%D1%81%D0%B2%D1%8F%D1%82/item/386154-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8,-%D0%B7%D0%B0-%D0%BA%D0%BE%D0%B8%D1%82%D0%BE-%D0%BD%D0%B5-%D1%81%D0%B5-%D0%B7%D0%BD%D0%B0%D0%B5-%D0%BF%D0%BE%D1%87%D1%82%D0%B8-%D0%BD%D0%B8%D1%89%D0%BE", "text": "В историята фигурират имена на бележити личности, за които ние не знаем почти нищо или те са били не онова, за което ги мислим. Днес лесно се научава за живота на всяка публична персона от интервюта, блогове, сайтове и пр. Сидхарта Гуатама – Буда  Сидхарта Гуатама, който впоследствие се превърнал в просветения Буда Шакямуни, не бил нито първият, нито последният буда. От един от будитските текстове научаваме, че кобрата, с раздутата си „качулка“ укривала Гуатама Буда от тропическите дъждове, а охлюви покривали бръснатата му глава със слуз и така го пазели от слънчевите лъчи.  Учените и до днес не са научили в кое време е живял Буда. Светското му име – Сидхарта, което означава „онзи, който постигна целта си, който постигна праведност“, липсва в ранните будистки писания. Може би преди просветлението да се е наричал по друг начин.  Корените на рода Гуатама Шакямуни според една версия идват от брахмана Гуатама – един от седемте най-велики мъдреци на Индия, живял в епохата на Ведите. Гуатама станал съпруг на Ахаи, за ръката на която претендирал самият ведистки бог Индра, като го побеждава в едно спортно състезание.  Според друга версия родът Гуатама няма нищо общо с брахманите, а прадедите на Буда били скотовъдци. Лао Цзъ  Личността на мъдреца, на когото се приписва класическият даоски философски трактак „Дао Де Цзин“ – Лао Цзъ, не е само легендарна, но и загадъчна. Името му означава „стар, вечен, изначален“. Официално биографията му е написана от древния историк Сима Цян, който разказва в нея за трима различни хора. Конфуций  Някогашнит Кун Цю станал Учителят Кун, в латинизираната форма – Конфуций. Неговите съвременници не се интересували от миналото му, затова до наше време са стигнали малко сведения за него. За тях по-важен бил ритуалът от личността на Конфуций.  Най-ранните известни източници за учението на Питагор се появили 200 години след смъртта му. Според един от биографите му Питагор живял в шести век преди нашата ера. До нас не са дошли съчинения на Питагор, а само сведения от неговите невинаги безпристрастни последователи. Омир  Името „Омир“ се превежда като „заложник“ или „слепец“. На него се приписва голяма част от авторството от репертоара на изпълнителите на епоса. По-късно античната критика определила Омир като автор на епическите поеми „Илиада“ и „Одисея“, но Омировият въпрос не е решен и днес.  Ако за честта да са родно място на Омир претендират седем града, то за ролята на Шекспир претендират поне трима англичани – Френсис Бейкън, Бен Джонсън и Кристофър Марлоу.  В списъка с най-легендарните персони влизат и Свети Христофор, крал Артур, Робин Худ, Вилхелм Тел, Жана Д’ Арк и папеса Йоана.", "date": "2018.08.26", "title": "Знаменитости, за които не се знае почти нищо"}
{"url": "http://www.classa.bg/%D1%81%D0%B2%D1%8F%D1%82/item/386155-%D0%BE%D1%87%D0%B0%D0%BA%D0%B2%D0%B0%D1%82-%D0%B2%D0%B7%D1%80%D0%B8%D0%B2%D0%B5%D0%BD-%D0%B5%D1%84%D0%B5%D0%BA%D1%82-%D0%BE%D1%82-%D0%BF%D1%80%D0%B8%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D0%BB%D0%BE%D0%BA%D1%87%D0%B5%D0%B9%D0%BD-%D0%B2-%D0%B1%D0%B8%D0%B7%D0%BD%D0%B5%D1%81%D0%B0", "text": "Бизнес ефектът от използване на блокчейн технологии в компаниите ще нарасне 800 пъти до края на следващото десетилетие, прогнозира анализаторската компания IHS Markit. През 2017 г. бизнесът е спечелил около 2,5 милиарда долара от блокчейн. Тази сума се формира от спестявания и ефективност, постигнати от компаниите при използване на технологията. Към 2030 г. ефектът от блокчейн ще достигне 2 трилиона долара, смятат анализаторите. „Блокчейн въведоха първо фирмите от пазара на финансови услуги, които използват предимствата на технологията най-вече в областта на платежните решения. Технологията обаче е готова да набере скорост в почти всяка индустрия, обхващайки всички  организации през следващите години”, казва старши анализаторът по изследване на пазара на блокчейн в IHS Markit – Дон Таит. Блокчейн е система за организиране на бази данни. Към момента тя се използва основно като хранилище на информация за сделки с криптовалута (Bitcoin, Ethereum и др.), но може да бъде приложена и в банковия сектор, тъй като крипто-технологията намалява времето за извършване на мащабни сделки. Това се отнася не само до финансовите транзакции и криптовалутата. Наскоро IBM и логистичната компания Maersk създадоха съвместно предприятие, което ще развива първата в света блокчейн платформа за превоз на товари. Технологията ще позволи използване на дигитални вериги за доставка и ще проследява движението на стоки по целия свят в реално време. Повечето анализатори са съгласни, че с блокчейн е свързано бъдещето на съвременната електронна търговия. Според прогнозите, публикувани от IBM, до края на 2020 г. около две трети от банковите операции ще бъдат осъществявани чрез тази технология. Банковият сектор не е единственият, който може да се възползва напълно от всички предимства на блокчейн, тъй като основните принципи на технологията са подходящи за използване в почти всяка сфера на дейност. Според експерти, прозрачността на блокчейн, както и възможността за извършване на транзакции в реално време дават основание да се предполага, че технологията тепърва ще разкрива истинския си потенциал. Според прогнозите на IHS Markit, внедряването на блокчейн ще играе важна роля за подобряване на технологиите за логистика и управление на веригите за доставки. Световната търговска организация (СТО) заяви, че намаляването на пречките по веригите на доставки има потенциал да увеличи световния БВП с 5%, а търговският оборот – с 15%.  ", "date": "2018.08.26", "title": "Очакват взривен ефект от прилагане на блокчейн в бизнеса"}
{"url": "http://www.classa.bg/%D1%81%D0%B2%D1%8F%D1%82/item/386156-%D1%81%D1%82%D0%B8%D0%B2%D1%8A%D0%BD-%D1%81%D0%B5%D0%B3%D0%B0%D0%BB-%D1%81%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%B2-%D0%BF%D0%BE%D0%B4%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%BE%D1%82%D0%BE-%D0%B4%D0%B0%D0%BD%D1%8A%D1%87%D0%BD%D0%BE-%D0%B1%D1%8E%D1%80%D0%BE-%D0%BA%D0%B0%D1%82%D0%BE-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87", "text": "Актьорът Стивън Сегал се регистрита в подмосковската данъчна инспекция “Электростал” в качеството си на индивидуален предприемач, който възнамерява да припечелва от спортна, актьорска и музикална дейност, съобщиха руски медии. “ИП Сегал” е регистрирана в “Электростал” в края на август. Една от дейностите, указани от собственика на фирмата, е “звукозапис и издаване на музикални произведения”. Представителят на актьора Анар Рейбанд потвърди, че Сегал възнамерява да запише албум. По негови думи той вече има два блус албума, а третият отново ще бъде в този стил. “За момента се натрупаха много материали, стотици записани песни, и сега гледаме кои от тях можем да вземем за новия албум. Така че има такива планове, но вероятно не за тази година”, заяви Рейнбанд. Сегал е готов да излезе на частните пазари в Русия в качеството си на музикант или водещ. По думите на Рейнбанд актьорът “има материали за двучасов концерт”. “Но все още не е разбрано колко може да струва неговото представление. Всичко ще зависи от мястото, времето, датата и положените усилия”, добави представителят на актьора. Представянето на Сегал не е свързано и не влияе на новата му обществено-политическа длъжност в руското външно министерство, отбеляза Рейнбанд. А именно това, че в началото на август актьорът беше назначен на длъжност специален представител на МВнР по въпросите за руско-американските отношения в хуманитарната сфера.  ", "date": "2018.08.26", "title": "Стивън Сегал се регистрира в подмосковското данъчно бюро като предприемач"}
{"url": "http://www.classa.bg/%D1%81%D0%B2%D1%8F%D1%82/item/386152-%D0%B5%D0%B2%D1%80%D0%BE%D0%BF%D0%B0-%D1%81%D0%BF%D0%BE%D1%80%D1%8A%D1%82-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D1%81%D0%B5-%D0%B8%D0%B7%D0%BE%D1%81%D1%82%D1%80%D1%8F", "text": "Италия се опитва да принуди другите страни от ЕС да приемат мигрантите от един кораб на италианската брегова охрана. Правителството в Рим заплашва, че няма да плаща вноските си в европейския бюджет.             Говорителят на Европейската комисия Александър Винтерщайн беше смаян. \"Заплахите не вършат работа\", заяви той по адрес на италианското правителство. Вицепремиерът Луиджи Ди Майо обяви, че Италия ще спре да плаща вноските си за ЕС, ако други страни от Съюза не приемат мигрантите от кораба \"Дичиоти\" на италианската брегова охрана. \"Изнудването не е категория, с която можем да се занимаваме в тази връзка\", заяви раздразнено Александър Винтерщайн. По покана на ЕК в петък вечерта в Брюксел се събраха представители на 12 страни от ЕС, за да обсъдят миграцията и процедурите за предоставяне на убежище. На конференцията стана въпрос и за 150-те мигранти, които са заклещени от италианските власти в пристанището на Катания на кораб от италианската брегова охрана. Съгласие за тяхното разпределяне между други страни от ЕС не беше постигнато. Участник в конференцията заяви, че другите държави искали да разговарят по принципни въпроси, а не да се занимават с единичния случай с кораба \"Дачиоти\". Дяснорадикалният италиански вътрешен министър Матео Салвини не иска да допусне на италианска територия спасените преди седмица мигранти. Европейската комисия вече много пъти се е опитвала да посредничи за решаването на подобни случаи. Говорителка на Комисията заяви, че става въпрос да се намери дълготраен механизъм за разпределяне на мигрантите. Популисткото правителство в Рим отхвърля категорично приема на нови мигранти. Министърът на икономиката Луиджи Ди Майо, който е лидер на популисткото движение Пет звезди, заплаши по телевизията, че Италия няма да плаща повече членската си вноска в ЕС в размер на 20 милиарда евро, ако не бъде намерено решение на миграционния въпрос. Цифрата, която назова Ди Майо обаче не е вярна. Според официалните статистики, през 2017 година Италия е внесла в бюджета на ЕС точно 13, 2 милиарда евро. Ако от тази сума извадим безвъзмездните средства за Италия, остават нето 3, 5 милиарда евро.   \"Досега подобно нещо не е имало\"   Заплахата от една страна-членка да не плаща членските си вноски е новост в тактиката на преговорите. \"Досега не е имало подобно нещо\", заяви говорителеят на ЕК Александър Винтерщайн. Ето защо той на пожела да отговори на въпроса дали в такъв случай ЕС ще открие наказателна процедура срещу Италия за нарушаване на европейските договори. Той допълни, че ЕС се базира на сътрудничество и правила, възприети от всички страни-членки. В Лисабонския договор е залегнало задължението на страните да плащат членските си вноски всеки месец. ЕК не пожела да отговори веднага на въпроса дали ще спре безвъзмездните финансови средства за Италия, ако страната откаже да плаща вноските си. Твърдата политика на вътрешния министър Салвини е оспорвана и в самата Италия. Говорител на долната камара на парламента от движението \"Пет звезди\" заяви, че мигрантите от кораба \"Дичиоти\" трябва да бъдат допуснати на сушата. Нали става дума за собствен кораб от бреговата охрана. Същото становище изрази и католическата църква в Италия. А вътрешният министър Матео Салвини отправи нови обвинения към страните от ЕС. В личния си профил във Фейсбук, той пише че обещанията за приемане на мигранти от други спасителни кораби не били изпълнени. ЕК от своя страна посочва, че Италия е получила стотици милиони евро като спешна помощ за подслона на мигрантите и осъществяване на процедурата по предоставяне на убежище. Брюксел все още не е потвърдил информациите, че вътрешното министерство е финасирало прехвърлянето на мигранти в Испания с европейски пари. Испания репатрира африканските граждани   Испанското правителство пък промени курса си по отношение на миграционния въпрос. То веднага репатрира 116 мигранти, които се прехвърлиха през граничната ограда в испанския ексклав Сеута. Досега мигрантите разчитаха все някога да бъдат прехвърлени на испанска територия. До края на юли в Испания са пристигнали 18 000 мигранти. На второ място се нарежда Италия със 17 800 души. Общият брой на мигрантите в ЕС обаче е намалял драстично в сравнение със същия период на миналата година. Броят на мигрантите в Италия е с около 80 на сто по-нисък в сравнение с първото полугодие на 2017 година.", "date": "2018.08.26", "title": "Европа Спорът за бежанците се изостря?"}
{"url": "http://www.classa.bg/%D1%81%D0%B2%D1%8F%D1%82/item/386148-%D0%B3%D0%B0%D0%BB%D0%B0-%D0%B4%D0%B0%D0%BB%D0%B8-%D0%B0%D0%BB%D1%87%D0%BD%D0%BE-%D0%B8-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5-%D0%B8%D0%BB%D0%B8-%D0%BC%D1%83%D0%B7%D0%B0-%D0%BD%D0%B0-%D0%B3%D0%B5%D0%BD%D0%B8%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "Гала Дали отдавна е смятана поравно за муза и чудовище. В кръговете на сюрреалистите се е твърдяло, че ако някой творец създава добри творди - вероятно е влюбен в Гала. Омъжва се първо за поета Пол Елюар, а сред любовниците й е бил Макс Ернст, преди да срещне Салвадор Дали, да се влюби в него и да прекара остатъка от живота си с него. Но нейният труден характер е дразнел другите. Андре Бретон я е презирал, а Луис Бунюел дотолкова я е мрази, че веднъж се опитва да я удуши. С нарастването на успехите на Дали Гала започва да се прочува като мегаломанка и маниачка на тема слава, пари и поредица от млади жигола. Въпреки че несъмнено има известна истина в това твърдение, изложба в Каталунския национален музей на изкуствата (MNAC) в Барселона се опитва да покаже, че пикантните истории, носещи се около нея, са засенчвали факта, че тя е била иновативен творец сама по себе си. Много повече от просто муза, тази изложба загатва, че всъщност тя е била концептуален артист и автор на пърформанси, изпреварил времето си, който е изиграл решаваща роля в изграждането на творческия проект на Дали. Родена под името Елена Ивановна Дяконова през 1894-а в Русия, тя получава прякора си Гала от Елюар, с когото се е запознала в швейцарски санаториум, когато и двамата са на 17 години и се възстановяват от туберкулоза. С Елюар тя за първи път осъзнала способността си да подкрепя и насърчава таланти.  Тя го насърчава в поезията му и пише предговора на една от най-ранните му книги - разбира се, под псевдоним. \"Тя решила да играе невидима роля, въпреки че тази роля била важна и за творчеството на Елюар, и за това на Дали\", казва кураторът Естрела де Диего. Двамата имат отворен брак и Елюар се забавлява да запознава Гала с нови любовници, включително Ернст, който напуснал съпругата си, за да се присъедини към тях в понякога нестабилна тройка. Ернст я включва в картината си от 1922-а на водещите лица на сюрреализма, Les Rendez Vous des Amis, единствената жена сред група мъже. Гала гледа от платното с величествен поглед, който се оказал способен да омайва мъжете чак докато била на 70 години. Ернст и Елюар може и да са я обичали, но Бретон я приема за конкурент, който краде част от влиянието му върху мъжете в групата. Неговата антипатия безспорно допринесла за лошата репутация на Гала, особено след раздялата й с Елюар. Тази раздяла в много отношения била по вина на Елюар, тъй като именно той я запознава с Дали при пътуване до каталунския Кадак през 1929-а.  Без съмнение той е смятал, че каквато и да е връзка между тях, би била нещо временно, но страстта на Гала се оказала трайна. Тя притежава необичайната способност да погледне отвъд истеричния смях и тоалетния хумор на странно красивия младеж, които се оказват крайно уморителни за другите гости. Дали по-късно твърдял, че тя видяла в него гениалността. Но извън това той признава, че тя искала \"нещо, което да бъде реализация на нейния собствен мит. И това, което тя искала, било нещо, което тя започнала да мисли, че вероятно само аз мога да й дам\".     Нейното решение да изостави богатия и успешен Елюар заради бедния Дали предизвиква съмнения в имиджа й като просто златотърсачка. Както коментира де Диего: \"Защо някой, който би се интересувал само от пари и слава, който е живял с най-невероятния поет в Париж, би отишъл да живее с някой друг, който тогава е бил никой? Може би защото тя е смятала, че може да изрази креативността си с Дали\". Гала разменя луксозен парижки апартамент за примитивна каменна колиба в каталунското рибарско селце Порт Лигат. Утехата идва под формата на местните рибари, с които Гала постига сексуалното удовлетворение, което Дали с неговото отвращение от конвенционалния секс не може да й осигури. Там двамата поемат по пътя на това, което директорът на MNAC Пепе Сера приема за \"колаборативен проект\", който продължава през целия им живот. Мнозина приемат Гала за създател на Дали, който по думите на Сера бил \"нейната най-голяма творба\", но де Диего вярва, че нейната роля е нещо повече от това. Гала \"участвала в проекта на Дали като изпълнител на творбите, които Дали рисувал\". В продължение на десетилетия Дали продължава да я рисува - като гигантска глава, усмихваща се ведро сред пустинен пейзаж, с парче агнешко на рамото й като военен еполет, като разчупена Мадона в духа на Рафаел, или спокойно разтворила ризата си, за да разкрие лявата си гърда.     Много е трудно да си представим пасивна Гала, просто седяща на стол и подчиняваща се на Дали, докато той й казва къде да се разположи или каква рокля да носи. Най-малкото те са решавали заедно. Осъзнаването от Дали на нейната творческа роля се потвърждава от решението му да подпише много от творбите си с \"Гала- Салвадор Дали\", факт, който мнозина смятат за неразбираем по това време, но според Сера е по-обясним за съвременната аудитория, свикнала с колаборативни проекти. Въпреки че като цяло тя предпочитала да се крие зад ролята на муза, приносът на Гала е по-очевиден в Dream of Venus, несъмнено един от най-ранните примери на инсталации в изкуството. Създаден за Световния панаир в Ню Йорк през 1939-а, това е сюрреалистичен свят, в който хората влизат през женски крака, преди да се изправят пред серия от странни \"живи картини\" на фона на рисунки на Дали. оредица от фотографии показва Гала да обсъжда проекта с Дали, да работи по костюмите и дори да му помага в инсталирането на различните части. Тя е можела да бъде моделът за Dream of Venus, но е решила да бъде творецът. С нарастването на славата и богатството на Дали, Гала постоянно е до него като животът им е неспирна поредица от внимателно хореографирани изяви, които са били част от \"проекта Дали\".     Но успехът на Дали води до това той да бъде смятан за \"комерсиализирал се продажник\" от сюрреалистите, които му дали презрителния прякор-анаграма Avida Dollars (жаден за долари). Любовта на Гала към хазарта и щедрото харчене за млади мъже са обвинявани за привидно ненаситния стремеж на двойката към парите. Нейното поведение на моменти със сигурност е било скандално.  Тя кара Дали да се подпише на хиляди празни платна, на които фалшификатори създават фалшиви картини на Дали, които тя после продава срещу огромни суми. И тя не приема особено добре отхвърляне от потенциални любовници, дори когато въпросният млад мъж бил тийнейджърът син на Макс Ернст, младежът, бракът на чийто родители тя съсипва. И все пак много различна нейна страна може да бъде видяна в замъка \"Пубол\", който Дали й подарява през 1969-а, който Сера намира за \"сюрреалистичен обект\" сам по себе си. Замъкът е строг, аскетичен и почти празен с изключение на няколко картини и детайли. Той има атмосферата на някой, който е отхвърлен и изгонен и донякъде това отговаря на стила на Гала. Това може да изглежда изненадващо за тези, които познават повече тезата за \"музата и чудовището\", но както казва де Диего: \"По-лесно е да се повтаря нонстоп ‘Гала е била ужасна и виновна за всичко нередно, което е правил Дали', отколкото да седнем и преосмислим нейния образ\". Може би е крайно време да го сторим.", "date": "2018.08.26", "title": "Гала Дали - алчно и похотливо чудовище или муза на гениалността?"}
{"url": "http://www.classa.bg/%D1%81%D0%B2%D1%8F%D1%82/item/386149-%D0%B8%D0%BC%D0%B0-%D0%BD%D0%B5%D1%89%D0%BE-%D0%B3%D0%BD%D0%B8%D0%BB%D0%BE-%D0%B2-metoo", "text": "Малко предистория: Прав е бил великият Шекспир да пише, че има нещо гнило в Дания. В родината на неговия датски принц Хамлет, в кралският двор, се случват с главоломна бързина убийства, братоубийства, полудявания, самоубийства, кръвосмесителни връзки - и всичко това в името на запазването или домогването до едноличната власт. Който е чел пиесата, знае колко трагично завършва всичко. По нашите географски ширини е валидна поговорката, че рибата се вмирисва откъм главата. И с нея съм напълно съгласен. Ето малко хронология, която не претендира за тотална изчерпателност. Събитията от миналата 2017 година се развиха шеметно. С неподправен ужас разбрахме, че човекът, който продуцираше великолепно кино и печелеше десетки „Оскар\"-и, Харви Уайнстийн, е брутално, отвратително, зло чудовище, което е насилвало, изнасилвало, тормозело, унизявало и оскърбявало десетки холивудски актриси. Чудовището Уайнстийн се оказа и физически непривлекателно - грозно и дебело, ние си казахме „какъвто отвътре, такъв и отвън\". Заваляха обвинения срещу него, жена му го напусна, беше изключен от Американската киноакадемия, заведени бяха дела, беше арестуван, чака го процес, може да получи доживотна присъда. По това време се появиха и всички смели жени, надмогнали страха, срама, унижението си, те се изправиха пред очите на целия свят, и заявиха, че „аз също, me too\" съм жертва на сексуално насилие. Салма Хайек, Азия Ардженто, Мира Сорвино, Ума Търман , и още, и още жени, разказаха историите си - истории на заплахи, насилие, принуда, безпомощност. И светът се отврати. И с право. Защото това да насилваш някого сексуално, е травма, която не минава цял живот, не изчезва, не избледнява, скритите белези остават, жертвата е осакатена, насилникът е задоволил нагона си. Жертвата е белязана чак до последния си дъх. Зная отлично какво говоря - самият аз съм бил жертва на форма на насилие, случило се много години назад, в детството ми. Тогава дори не съм съзнавал, че е насилие, било ми е представяно като игра. Белезите не минават, уверявам ви. Всяка от жертвите се справя както може, най-често не се справя. После... после нещо се обърка, нещо се изроди в главите на лидерките на движението #Metoo. Обърка се, или така е било заложено, не зная, няма да изпадам в конспиративни теории. Справедливото движение някак бързо, неусетно и полека се превърна в лов не вещици. Във вещици бяха превърнати мъжете. Не само мъжете от развлекателната индустрия, а и политици, адвокати, философи, университетски професори. Стигна се до абсурди - правни и морални. Беше достатъчна само думата на предполагаемата или реална жертва, взимаше се предвид казус, както нов, така и с четвъртвековна давност, и мъжът биваше обругаван, унизяван, лишаван от работа, пенсия, звания, титли. При това дори без някой да си направи труда да чуе неговата гледна точка. После Уди Алън каза, че това е лов на вещици и на следващия ден беше активирана осиновената му дъщеря, Дилан Фароу, която твърди, че е насилвана от него. А прокурор и съд са се произнесли, че няма достатъчно доказателства, за да бъде обвинен. И после абсурдът доби нови висоти. Куентин Тарантино се извини. Публично. Не на насилвана от него жена, той не е насилник. Извини се за това, че навремето не се е досетил какви точно ги върши Уайнстийн, а е предполагал и не го е спрял. После се появи смешката, че на следващите \"Оскари\" ще се поканят само мъже ненасилници. Имаше снимка, на която в празна зала седи Том Ханкс. Сам-самичък.  После водата, по която се носи корабът на движението, малко се поразпени, стана кална. Една жена, актрисата Роуз Макгоуън, обвини \"вечната и святата\" Мерил Стрийп в лицемерие. Нарече я лицемерка заради появата на Стрийп на церемония по раздаване на големи кино награди, облечена в черна рокля. Уж всички жени в черно, уж солидарност с пострадалите, но не всички бяха в черно, не всички актриси искаха да ловят вещици. Мерил Стрийп беше наречена лицемерка, а пред дома й цъфнаха билборди с надпис \"She knew\" (Тя знаеше). Знаела е какви ги върши Уайнстийн и си е траела. Пазела е кариерата си. Това е посланието на билбордовете. После Опра Уинфри се изказа от гневно по-гневно и от осъдително по-осъдително срещу Уайнстийн, но на следващия ден се появи нейна снимка, тяхна снимка, щастливо ухилени и прегърнати на лъскаво парти, на което той е домакин, а тя се забавлява искрено. И Опра замлъкна. И светът си каза, че това е очистителен, очистващ процес, че това цялото нещо е добро, е за добро, да се изчисти Холивуд от насилници. И после започнаха да се повяват тихи, разумни, женски гласове. Гласове на жени, които казваха, че цялата тази истерична полемика е вредна, че не е честна. Моника Белучи защити Торнаторе и каза, че има разлика между „насилие и закачка\", а #metoo я погна с епитети.  Катрин Деньов и още сто френски актриси, писателки, изследователки и журналистки написаха и подписаха писмо, в което заявиха, че „Насилието е престъпление. Настойчивите и неумели сексуални аванси обаче не са престъпление, нито галантно поведение. Те са мачистка агресия.\" И добавиха, че „макар да е налице осъзнаването на извършвано над жени сексуално насилие, говоренето по този въпрос има противоположен ефект днес - карат ни да изберем правилния тон за разговор, да не споменаваме неща, които дразнят, а онези, които отказват да се съобразят с тези изисквания, са смятани за предателки и съучастнички\". Това писмо, мислено и премисляно дълго време, ясно очерта тънката червена линия, отвъд която не е редно да се преминава. Но посестримите на французойките отвъд Океана реагираха превратно. Приеха това писмо за лична атака, и контраатакуваха, опитаха се да извъртят казаното от Деньов в нейна вреда, и успяха. Нарочиха я за защитничка на сексуалните насилници, принудиха я да се извини за начина, по който е била разбрана. И годината от 2018 рязко се оказа „1984\". Мира Сорвино основа и оглави ново женско движение, „Времето изтече/Time's Up\". Движението се отчете с това, че под натиск и на негови активистки за първи път не беше позволено на актьор, носител на „Оскар\", да връчи награда на своя колежка, отличена в същата категория при жените. Кейси Афлек, обвинен в сексуално насилие беше големият отсъстващ. Падна жертва или си получи заслуженото, въпрос на интерпретации. Звучен шамар отнесе и Джеймс Франко, който бе изрязан от корицата на списание Vanity Fair - корица, която от десетилиетия е посветена на номинираните за „Оскар\". Бишвата му приятелка го обвини, че той й натиснал главата, докато му правела фелацио в колата. И... това е. Тя е била там доброволно, имали са връзка, не е била насилвана. Няма съд, няма присъда, няма дори чута негова версия. Жената е права и е жертва. Мъжът е крив и е насилник, чудовище, звяр, изрод. Затова - Франко да е аут от корицата. И не всички мъже по света са похотливи свине, и някои от тях видяха безкрайна омраза у жените към мъжете, и някои мъже заподозряха холивудските звезди в нещо повече от избирателност при обвиненията в насилие. Някои мъже, но също така и жени, вероятно с право, се запитаха как така нито една, нито една от насилваните жени не се оплака в полицията, не заведе дело веднага след като е излязла от дома или от хотелската стая на Уайнстийн . Да, има срам, има страх, но има и още нещо - тънка сметка. Да, именно това. Всяка от тях е знаела, че ако се оплаче, ако заведе дело, независимо от развоя му, с кариерата й е свършено. И всяка от тях отчаяно, неистово, повече от всичко на света е искала да стане холивудска актриса. И всяка от тях си е направила сметката. И всяка от тях е станала холивудска актриса. В началото на текста споменах, че има нещо гнило в #Metoo. Има. Много. Движението уж имаше идеалната цел да помага, да дава гласност на всички, претърпели сексуални насилие. Нищо такова не се случи. Движението се превърна в херметически затворен клуб за богати, красиви, успели, предимно бели жени. Превърна се в извратен клуб по интереси, в оръжие срещу мъже и неудобни жени. Списание Time обяви #MeToo за \"личност на годината\" и постави на корицата си берачка на ягоди и анонимна служителка на болница, рамо до рамо с Тейлър Суифт и Ашли Джъд. С това приключиха 15-те минути слава на бедните, грозните, изнасилените, непопулярните жени. Написах по-горе, и че рибата се вмирисва откъм главата. Така е. Преподписвам . Така се вмириса главата на тази риба, че направо засмърдя на гнило, на мърша, на труп. Буквално преди дни стана ясно, че докато е двала пресконференции, на които е обвинявала Харви Уайнстийн в сексуално насилие, в същото време Азия Ардженто се е договаряла. Договаряла се е да не стигне до съд, да не бъде изправена пред съдебно жури, т.нар голямо жури от дванайсет независими съдебни заседатели. Договаряла се е да плати. Шестцифрено обезщетение. И се е пазаряла здравата. Било е поискано седемцифрено. И нека да е ясно, подсъдим, обвиняем сключва финансово споразумение в САЩ, когато иска да избегне съдебен процес, който може да го прати в затвора или да съсипе репутацията му. Тук лъсва с пълна сила не просто и не само двойният морал на една от лидерките на #Metoo. Не! Картината е много по-мрачна, и много по-страшна. Азия Ардженто плаща почти половин милион долара на младия си колега Джими Бенет. Когато той е на 17 години, тоест - непълнолетен, а тя е на 37 години, го завежда в хотелската си стая, където му предлага алкохол, съблича го и преспива с него. Двамата се познават отдавна, снимали са заедно, но фактът е факт, Азия Ардженто е сексуален хищник, прави секс с непълнолетно момче. Има и селфи, приложено в делото. Ъпсурт биха казали за тази ситуация, че „селото се оказА тъкмо във града\". Иронията е повече от убийствена. #Metoo може много скоро да се окаже колос на глинени крака, с постъпката си Ардженто му нанася смъртоносен удар, изстрел право в сърцето. Не стига това, ами собствената й адвокатка й праща писмо, станало публично, в което пише  „Надяваме се, че никога повече няма да ти се случи подобно нещо. Ти си силен и вдъхновяващ творец, и е отвратително, че живееш сред гадни хора, които се възползват от силите и слабостите ти\". Не става ясно кое не трябва да се случва никога повече на госпожа Ардженто? Да спи с малки момченца в хотелски стаи или да я изобличават, че го е правила? Часове след като новината обиколи света, тя обяви себе си за невинна и прехвърли отговорността за споразумението на мъртъв човек. Да. Невинна била, не искала да дава пари, но я склонил самоубилият се световно известен американски ресторантьор и ТВ-личност  Антъни Бурдейн , с когото тя тогава живяла. Той я уговорил да плати. Все едно е непълнолетна или слабоумна, има нужда от попечител. Тази смрадлива история, тепърва ще бъде разрявяна още, ще вони дълго време. За финал - не съм съдник, зная, че „истината е някъде там\", и в главата ми продължава да звучи парчето на Джъстин Тимбърлейк „What goes around comes around\". Ще преведа на български заглавието му: „Каквото повикало, такова се обадило\".", "date": "2018.08.26", "title": "Има нещо гнило в #MeToo"}
{"url": "http://www.classa.bg/%D1%81%D0%B2%D1%8F%D1%82/item/386150-%D0%BD%D0%BE%D0%B2%D0%B8%D1%82%D0%B5-%D1%80%D0%BE%D0%B1%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Чрез заплахи и насилие те са превърнати в роби, полагащи принудителен труд. Не само в третия свят - търговията с хора и робският труд са в настъпление и в Европа. Включително в Германия.           По данни на австралийската организация \"Walk Free Foundation\", в света днес има над 40 милиона души, които живеят при робски условия. 167 000 от тях - в Германия. Това отговаря на около 0, 2 на сто от местното население. Докато историческото робство се основава на законно признатата собственост на един човек върху друг, съвременното робство функционира другояче. \"Робството вече не е легално, но то е като хамелеон и продължава да съществува тайно\", казва Дитмар Ролер, изпълнителен директор на германското бюро на правозащитната организация \"International Justice Mission\". Основната отличителна черта на съвременното робство, според \"Walk Free Foundation\" е това, че хората \"не могат да избегнат или да предотвратят експлоатацията посредством заплахи, насилие, принуда и злоупотреби с властта\". Понятието \"модерно робство\" се използва за различните форми на подчинение и експлоатация като търговия с хора, принудителен труд или принудителни бракове. Много често границите на това, което наричаме модерно робство, са размити.     Модерното робство засяга при това не само страни като Либия, Катар, Конго. Още през април Съветът на Европа предупреди , че търговията с хора и робският труд са в настъпление и в Европа. Особено търговията с хора с цел експлоатация на работна ръка. По данни на германската криминална служба, това се отнася най-вече до мигрантите в строителния бранш, гастрономията, месопреработването, селското стопанство и транспорта. През миналата година властите са регистрирали 180 жертви на съвременно робство в 11 приключени разследвания. Повече от жертвите произхождат от Източна Европа. Сексуалната експлоатация е широко разпространена в Германия. \"Германия е публичният дом на Европа\", казва Дитмар Ролер. Особено голям е броят на жените, принудени да проституират. По данни на федералната криминална служба, през миналата година са регистирани 500 жертви на принудителна проституция. Докато в сферата на принудителния труд повечето жертви са мъже, мнозинството от жертвите на сексуална експлоатация са жени, главно от България, Румъния и Германия.   \"Вие колко роби държите?\"   Дитмар Ролер обръща внимание и върху една сравнително нова форма на сексуална експлоатация: чрез интернет. \"Германските клиенти могат да си наемат за един час дете от Филипините, което трябва пред камерата да прави това, което те искат\", казва той. Тези примери, както и чуждестранният произход на много от жертвите, показват, че модерното робство не признава държавните граници. Много повече става дума за един глобален феномен със свързани по цял свят участници. Преди две години икономистката Еви Хартман разбуни духовете с книгата си \"Вие колко роби държите?\" Нейната теза е, че всеки среден германец държи косвено около 60 роби само чрез потребителското си поведение. \"Дори чрез покупката на дрехи, или стоки, които съдържат суровини от конфликтни региони, човек насърчава робските условия на труд в другите части на света\", посочва Дитмар Ролер. Малолетните са най-силно застрашени   Говорейки за модерното робство, не бива да изпускаме из очи, че малолетните са най-силно застрашени да станат жертва на подобни структури. Също и в Германия. Наскоро един скандал в Щауфен щокира германската общественост. В продължение на две години едно семейство систематично изнасилва днес десетгодишния си син и го предлага на други клиенти за пари. През последните години и принудителните бракове са във фокуса на властите. Германската полиция регистрира годишно между 50 и 60 случая на принудителни бракове. Тъмните цифри във всички сфери на модерното робство са значително по-високи. \"Затова трябва енергично да се борим срещу подобни структури. Германия също трябва да направи още много в това отношение\", казва Дитмар Ролер. \"International Justice Mission\" работи активно в други страни от Азия и Африка, където модерното робство е широко разпространено и хората нямат достъп до правните системи. \" В повечето случаи става въпрос за пари. Затова трябва да направим бизнес-модела неатрактивен за участниците\", изтъква Ролер. Така например \"International Justice Mission\" търси филипински полицаи за преследване на детската проституция и изправя престъпниците пред съда. По този начин може да открие и някой германец, който чрез интернет задоволява педофилските си наклонности.", "date": "2018.08.26", "title": "Новите роби на Европа"}
{"url": "http://www.classa.bg/%D1%81%D0%B2%D1%8F%D1%82/item/386151-%D0%BA%D0%B8%D1%82%D0%B0%D0%B9-%D0%BA%D1%83%D0%BF%D1%83%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D1%81-%D0%BD%D0%BE%D0%B2%D0%B8%D1%8F-%D0%BF%D1%8A%D1%82-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0", "text": "Китай засилва политическото си влияние чрез глобалния проект \"Нов път на коприната\". Включително в Европа. Европейците трябва да намерят отговор на тази експанзия - за да не изпадат в зависимост.             От пет години насам Китай разработват т. нар. \"Нов път на коприната\". Китайците възнамеряват да инвестират един трилион долара в инфраструктурни проекти по цял свят, за да разширят търговските пътища. Китай инвестира и в страни като Унгария, Гърция, Черна гора и Сърбия. Как може да отговори Европа на тази експанзия? Експертът по въпросите на Китай Мориц Рудолф твърди, че Европа е проспала много време и сега бавно започва да се събужда от летаргията. Дълго време европейците мислеха, че могат да се осланят на изпитаните средства. Сега обаче ЕС работи върху конкретен отговор на проекта \"Новият път на коприната\", който също се базира на инфраструктурни инвестиции. В документите на \"Новият път на коприната\" е записано, че Китай \"иска да заложи на глобални стандарти, по които да се ориентира светът\". И тази точка е голямо предизвикателство за Европа. В повечето инфраструктурни проекти, които реализира Китай в различни страни, е залегнала и клаузата, че при възникване на спорове се прилага китайското законодателство. Повечето икономически проекти се осъществяват изцяло според китайските условия, от китайски фирми, китайски работници и споровете се решават от китайски арбитражни съдилища. \"И всичко това се случва под носа ни\", казва Мориц Рудолф, и допълва, че Китай е една авторитарна държава и има друг поглед върху света. Индивидуалните човешки права играят второстепенна роля и изобщо не се споменават в официалните документи на китайското правителство. Китайската стратегия е пълна противоположност на европейския модел. Освен това от известно време китайското правителство говори дори за това, че иска да разпространи \"китайската мъдрост и опит\" по целия свят. Какъв е отговорът на Европа   Китайците обаче много добре знаят, че имат нужда от европейците. Но им е все по-трудно да убедят много европейски държави и преди всичко ЕС в необходимостта от тази инициатива. Китайските конкуренти на германските и европейски фирми имат пълната подкрепа на държавата.   Пристанището в Пирея - вратата на Китай към Европа?   Интересите на китайската държава и на китайските фирми са идентични и се насърчават взаимно. Тази връзка между държава и фирми не е така силно изявена в Европа. Затова за европейските фирми е по-трудно да се противопоставят. Освен това европейците критикуват правилата за раздаване на обществени поръчки за проектите в трети страни, които ощетяват европейските фирми и не отговарят на европейските стандарти за прозрачност. Китай е наясно, че много трудно може да убеди европейските държави в ползата от инициативата за \"Нов път на коприната\". \"За китайците би означавало да спечелят шестица от тотото, ако успеят да привлекат Европа на своя страна\", казва Мориц Рудолф. От друга страна, китайците не искат да спазват европейските изисквания за прозрачност. Понастоящем няма обща основа, на която да се базира сътрудничеството между европейската и китайската страна в трети страни, твърди експертът. Съществува ли тогава опасност от засилване на политическото влияние на Китай в ЕС посредством инвестиции? Мориц Рудолф казва, че Черна гора например вече е силно зависима от Китай. Унгария също използва инициативата \"Нов път на коприната\" и умело противопоставя ЕС и Китай един срещу друг. Миналата година Гърция беше единствената страна от ЕС, която не критикува китайските стандарти за човешки права пред съвета за човешки права на ООН. Китайските инвестиции в пристанището на Пирея са огромни. В рамките на формата 16+1 Китай преговаря и със страните от Централна и Източна Европа за инвестиции. Може ли Китай да се опита да разедини ЕС? \"Не вярвам, че китайците целенасочено се опитват да разединят ЕС, за да го отслабят. Страните от Съюза го отслабват сами. Разбира се, че Пекин използва слабостта на Европа, за да разшири иницитивата си. За китайското ръководство би било голям успех, ако постигне компромис с Брюксел. Но понастоящем лично аз гледам скептично на такъв вариант. Европа има нужда от координиран отговор на китайската инициатива. И това е крайно необходимо след петте години от началото на инициативата\", заключава Мориц Рудолф.", "date": "2018.08.26", "title": "Китай купува Европа с \"Новия път на коприната\"?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386143-%D0%BF%D0%B5%D0%B2%D0%B8%D1%86%D0%B0-%D0%B7%D0%B0%D0%BF%D0%B8%D1%81%D0%B0-%D0%BA%D0%B0%D0%BA-%D1%81%D0%B5-%D1%81%D0%B2%D0%B8%D0%B2%D0%B0%D1%82-%D0%BC%D1%83%D1%81%D0%BA%D1%83%D0%BB%D0%B8%D1%82%D0%B5-%D0%B9-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BE%D1%80%D0%B3%D0%B0%D0%B7%D1%8A%D0%BC-%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D0%B5%D1%81%D0%B5%D0%BD", "text": "Американската певица, известна с под псевдонима си Von, реши да запише песен по доста необичаен начин. Веднъж по време на разговор с приятели на нея ѝ хрумнало да запише парче с използването на вибратор. Все пак, за целта тя трябвало да проучи последователността на вибрациите и да на прави от тях музикално съчетание. Фото: Соцсети Момичето започнало да звъни на компаниите производители на секс играчки и да моли за програмния код на електронните устройства, но всички ѝ отказали. Въпреки безрезултатния експеримент, тя отишла в магазин и си купила вибратор, който записва съкращаването на мускулите на жената по време на оргазъм и чрез специално приложение съставя тяхна графика. Фото: Соцсети  Така тя успяла да направи диаграма на колебанията и да ги превърне в баси за запис на новото парче, което е получило името Action. По думите на Von, целта ѝ е да покаже женския оргазъм не такъв, какъвто той се вижда отвън. Тя смята, че по този начин ще помогне на жените да разберат, че какво те искат и към какво те може да се стремят заедно с партньора. След усилена работа момичето възнамерява да завърши Институтът за музика и запис Клайв Дейвис. Но роднините ѝ не подкрепят нейната идея тя да се потопи сериозно в света на музиката. Von обаче смята, че в бъдеще ще може да записва още много тракове с подобен характер, благодарение на които партньорите ще могат да подобрят своите отношения. Аудио:     ", "date": "2018.08.26", "title": "Певица записа как се свиват мускулите й по време на оргазъм и направи песен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386144-%D0%BB%D0%B5%D0%BA%D0%B0%D1%80%D0%B8-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%B2-%D0%BE%D1%82%D0%B2%D0%B5%D1%80%D1%81%D1%82%D0%B8%D1%8F%D1%82%D0%B0-%D0%BD%D0%B0-%D1%81%D0%B2%D0%BE%D0%B8-%D0%BF%D0%B0%D1%86%D0%B8%D0%B5%D0%BD%D1%82%D0%B8", "text": "Учените от Държавния медицински университет в Перм са проучили какво най-често лекарите откриват в ректума на пациентите си. Както се вижда от научната разработка, в продължение на 30 години в Клиничната болница в са попаднали 40 пациенти с много странен асортимент от предмети в ануса.      Сред тези продукти (краставици, моркови, ябълки), бутилки дезодорант (което е особено опасно: аерозолът може да експлодира директно в пациента, предупреждават учените), стъклени бутилки, пластмасови бутилки, вибратори, шишарки, дървена дръжка на чук, крушка, червило.      Най-популярни са краставиците - такива били измъкнати от петима пациенти. От четирима души лекарите извадили вибратори, а от още четирима - пластмасови бутилки. Повечето от пациентите (34 от 40) са мъже. \"Чужди тела били открити в ректума по различни причини\", се казва в проучването.      \"18 мъже са ги използвали за анална мастурбация, повечето от тях са имали хомосексуални наклонности при липса на постоянен сексуален партньор\". При една от четири жени, субектът попада в \"екстаза на перверзен сексуален контакт\". Случвало се е да става въпрос за неумело поставени клизми по вина на медицинските сестри.", "date": "2018.08.26", "title": "Лекари направиха списък на нещата, които откриват в отверстията на свои пациенти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386145-%D0%BA%D1%81%D0%B5%D0%BD%D0%B8%D1%8F-%D1%81%D0%BE%D0%B1%D1%87%D0%B0%D0%BA-%D0%B2%D0%B1%D0%B5%D1%81%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Журналистът и политик Ксения Собчак е публикувала авторска фотография в Instagram, на която е покрила гениталиите си с книга за Хитлер - \"Политика на престъпността \"на Себастиан Хафнер. Под поста си водещата пита последователите си какво четат това лято. Много абонати изразиха негативно мнение от снимката и я критикуват за литературата, която харесва.      Част от феновете й я похвалиха за смелостта в избора на книгата. Въпреки това, повечето коментари са негативни, но заради голотата. \"Ксения, защо качвате такива снимки?\", попита потребител на Instagram и призова журналистката, която бе и кандидат за президент на Русия, да обясни палавото си фото. Превод: БЛИЦ", "date": "2018.08.26", "title": "Ксения Собчак вбеси мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386146-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BC%D0%B5%D0%B4%D0%B8%D0%B8-%D1%81%D1%8A%D0%BE%D0%B1%D1%89%D0%B0%D0%B2%D0%B0%D1%82-%D0%B7%D0%B0-%D1%81%D1%82%D1%80%D0%B0%D1%88%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Най-малко 15 загинали, много пострадали в резултат на страшна катастрофа в България, в района на Искърското дефиле. Световните медии съобщават, че шофьорът на автобуса е изгубил контрол върху автобуса. в резултат транспортното средство е напуснало пътя, преобърнало се е и е паднало от 20 метра височина на циментова площадка. На мястото на инцидента са пристигнали голям брой линейки. Пострадалите са хоспитализирани. Някои от тях са в критично състояние. Премиерът на България Бойко Борисов обяви 27 август за ден на траур.    AFP: Петнайсет души са загинали в автобусна катастрофа в България     Петнайсет души са загинали в автобусна катастрофа в България, предава AFP за станалата по-рано днес тежка катастрофа с пътнически автобус в района на Своге. Агенцията посочва, че катастрофиралият автобус е превозвал туристи. Превозното средство е ударило четири автомобила и е излязло от пътното платно в района на град Своге. Посочва се също така, че България е най-бедната страна в Европейския съюз и части от пътната мрежа се поддържат лошо, а много от МПС са относително стари. Агенцията пише, че всяка година загиват по около хиляда души в пътни инциденти.  \"Сън\":  Катастрофа на Ужаса! Автобусна катастрофа уби 15 души, 27 са ранени     Автобус се преобърна в България. Загинаха 15 души. Други 27 са ранени, след като транспортното средство се е преобърнало близо до София. От полицията заявиха, че автобусът е превозвал туристи до разположен близо до София курорт, когато се е преобърнал и е паднал от 20 метра височина. Здравният министър на страната потвърди за трагедията и заяви, тя е станала около 17:00 часа на около 18 километра от София. Най-малко 15 линейки от София, Монтана и Враца са били изпратени на мястото на инцидента. Лекарите заявиха, че някои от пострадалите са в критично състояние. Според първоначалните данни, автобусът е излязъл извън контрол на мокрия асфалт, ударил е две коли и е изскочил от пътя.    „Ню Йорк Таймс\":    Автобус с туристи катастрофира в България, 15 са загинали Здравният министър на България съобщи, че туристически автобус се е преобърнал до София. При инцидента са загинали най-малко 15 души. Ранените са 27. Броят на загиналите бе обявен от здравния министър Кирил Ананиев. Информация за националността на жертвите на катастрофата не се съобщава. Правителството обяви понеделник за ден на траур.    Фокс Нюз:     15 загинаха при автобусна катастрофа в България Властите в България съобщиха, че туристически автобус се е преобърнал в събота и в резултат са загинали най-малко 15 души. 27 души са ранени.    Рен ТВ :    Автобусна катастрофа в България отне живота на 15 души Телевизията разпространява и кадри от ужасната трагедия. Според медията, инцидентът е станал около 17:10 часа в Искърското дефиле. „В болницата работят както дневни, така и нощни екипи, които правят всичко необходимо за оказването на помощ на пострадалите. Осигурена е кръв за преливане на пострадалите\", цитира телевизията здравния ни министър Кирил Ананиев. Според предварителната информация, автобусът е паднал от 20 метра височина. В автобуса са се намирали български поклонници, ходили на екскурзия до манастир. Във връзка с трагедията президентът на България Румен Радев отмени участието си в тържествени мероприятия, посветени на 141-та годишнина от героичните боеве на Шипка в Руско-турската освободителна война 1877-1878 година.  „Мирър\": Автобусна катастрофа в България:     15 мъртви и десетки ранени след „скок в урва\" Най-малко 15 души са загинали и десетки са ранени в резултат на автобусна катастрофа в България. Съобщава се, че автобусът е паднал в урва в западната част на България. Ранените са около 27 седем. Според местни медии, автобусът е излязъл извън контрол поради лоши метеорологични условия, ударил е две коли, преди да изскочи от пътя.  Макфакс: Катастрофира автобус с туристи в България – 15 са загинали и 27 са ранени.    Най-малко 15 души са загинали, а 27 са били ранени при преобръщане на туристически автобус на шосе недалеч от София, съобщиха българските власти. 13 души са загинали на място и двама по пътя към болница, съобщиха медиите в България. Инцидентът е станал на 20 км северно от София, предава Макфакс. На мястото на инцидента са изпратени 15 линейки от София, 3 от Враца и 3 от Монтана, съобщават властите. Според информация от българските медии автобусът по неизвестни причини е ударил няколко коли, обърнал се е и е паднал в дере в страни от пътя. Поради инцидента трафикът е прекъснат. Четири болници в столицата са мобилизирани, за да приемат ранените. Полицията заяви, че автобусът превозва туристи, които са пътували до близък манаститр. Ранените са хоспитализирани, а някои са в критично състояние, каза медицинският персонал. Все още няма информация за самоличността на пътниците. Правителството обяви 27 август понеделник за Ден на национален траур.", "date": "2018.08.26", "title": "Световни медии съобщават за страшната българска трагедия край Своге"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386147-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви безоблачен ден, който ще ви донесе много приятни новини. Само с финансовите проблеми, ще трябва да се справяте сами, но вечерта може да получите аванс за работата си. Независимостта е в кръвта ви, въпреки че това, може да ви пречи в любовната сфера. Дайте възможност и на партньора си, да се докаже. ТЕЛЕЦ ( 21 април - 21 май )  Предстои ви, в неофициална атмосфера да подписвате, някои договори и документи. Е, ако сте обмислили всичко, рискувайте. В любовта, не трябва да се заричате за нищо, така ще решите и вие и ще се пуснете по течението. Ако сте семейни, тогава се бойте от Всевишния. Флирт, дори и невинен, може да стане \"последната капка\". БЛИЗНАЦИ ( 22 май - 21 Юни ) Не се захващайте с нови и непознати неща, в противен случай няма да имате време да изпълните старите дела. Нека всичко върви, според установения ред. Неуравновесеността ви е свойствена, затова не давайте воля на импулсивността и гнева. Вечерта, ще общувате с роднини, ще им помагате в ежедневието и ще решавате здравословни проблеми.   РАК ( 22 юни - 23 юли ) Трябва да се заемете с полезни неща и постепенно да изчиствате натрупалите се задачи. Това се отнася до дома, живота и финансите. Ще има толкова много ярки събития около вас , че дори няма да искате да се занимавате с вашите въпроси. Но имайте предвид, че ако сте твърде мързеливи, тогава стотици пъти ще съжалявате. За кариера и грандиозен успех, все още може само да мечтаете. ЛЪВ ( 24 юли - 23 август ) Поставете в ред личните и финансовите си въпроси, в противен случай, ще висят над вас като Дамоклев меч. Това ще изисква не само ум и интелигентност, но и мъдър подход. Възможни са смущаващи новини от далеч - от възрастен роднина. Вечерта, ще трябва да седите на компютъра дълго време, за да завършите работата си. ДЕВА ( 24-ти август - 23 септември ) Очаква ви успех не само в работата, но и в учението. Вие се захващате с всичко, с което може да помогнете. Но не трябва да се притеснявате за хора, които сами могат да решат проблемите си. Ако навсякъде се проявявате като месия, тогава в замяна ще получите само усмивки. В преследването на \"лесни\" пари, може да загубите това, което имате. ВЕЗНИ( 24 септември - 23 октомври) Разкривайте талантите си в творчеството и също така се включвайте в големи проекти. Достатъчно вече сте страдали и стеснявали, вие заслужавате много повече. Приятни новини от стар приятел, ще повдигнат настроението ви. Дори ще забравите за лошото здраве и ще решите драстично да промените плановете си за следващия месец.   СКОРПИОН ( 24 октомври - 22 Ноември ) Очаква ви един изключително интересен ден, в който, не само ще може да се запознаете с правилните хора, но и да поставите всичко на своето място в работата. Ще бъде трудно да реагирате на всичко, което се случва спокойно, но задължително ще трябва да го направите . В противен случай, може да нарушите правилата си и да подставите другите.   СТРЕЛЕЦ ( 23 Ноември - 21 Декември ) Днес е възможно в личните ви дела и работата, да цари непрекъснат хаос. Дори систематичният контрол върху задълженията ви, няма да помогне за нормализиране на ситуацията. С финансовите въпроси, бъдете по-внимателни, особено при прехвърляне на пари и работа с клиенти. Вечерта ще се развие идеално, благодарение на неочакваното посещение на приятел. КОЗИРОГ (22 Декември - 20 януари ) Препоръчва се, да бъдете по-упорити и бързи, за да успеете с всичко. Планирането обаче няма да бъде излишно. В любовта разчитате на късмет, което вреди на отношенията с избраника. Трябва да работите върху всичко свързано с вътрешния си свят. Не мислете, че някой вместо вас, ще изпълни плановете ви за бъдещето.  ВОДОЛЕЙ ( 21 януари -  19  февруари ) Трябва да се откажете от екстремните спортове и дългите пътувания. Особено ако времето, не позволява такива развлечения. В колектива бъдете с тези, на които най-много се доверявате. Ако се окажете виновни за неизпълнение на задължение в работата, не спорете с вашите началници. Трябва да покажете търпение и мъдрост.   РИБИ ( 20 февруари - 20 март ) Днес трябва да се постараете, да изгладите конфликтите с другите хора. Може би ви смятат за истински мъдрец? Е, тогава не разочаровайте хората около вас. Ще бъде добра идея също, да си починете извън града, в кръг на приятели. Само трябва да бъдете по-внимателни на пътя, за да не се стигне до злополука или други проблеми.  ", "date": "2018.08.26", "title": "Дневен хороскоп 26 август"}
