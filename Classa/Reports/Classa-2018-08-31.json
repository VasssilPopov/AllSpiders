{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386497-%D0%B7%D0%B0%D0%B3%D0%B0%D0%B4%D0%BA%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D0%BB%D0%B5%D0%BD%D0%B8%D0%BD", "text": "Преди сто години в Москва е извършено покушение срещу Ленин. Болшевиките обвиняват за него Фани Каплан, която е подложена на разпит и скоро след това - разстреляна.  Действително ли обаче именно тя е стреляла срещу вожда?               Фактите са известни. В края на август 1918 е извършено покушение срещу Ленин - след митинга в московския завод Михелсон, на който вождът държи реч. На местопрестъплението е задържана Фани Каплан. Тя признава, че е стреляла по Ленин, че това е било акт на индивидуален терор, че не е член на никоя партия и не е свързана с никого. Фани Каплан отказва да каже, откъде е взела оръжието. \"Има вид на луда или някаква екзалтирана\", казва един от следователите. Протоколът от разпита е публикуван.     Изяснено е, че истинското име на Фани Каплан е Фейга Хаимовна Ройтблат. На 16 годишна възраст тя се присъединява към анархистите. Подготвя терористичен акт в Киев, но самоделното врзивно устройство, предназначено за киевския генерал-губернатор, избухва в хотелската стая, където тя живее със законния си съпруг, също терорист. Властите я арестуват през януари 1907 година. Военен съд я осъжда на смърт. Тъй като Каплан не е пълнолетна, смъртната присъда е заменена с доживотна каторга. В Акатуйската каторга тя е окована във вериги като особено опасна терористка, склонна към бяство. Излиза на свобода благодарение на Февруарската революция. През август 1918 година, след разпитите, които не изясняват нищо, Каплан е разстреляна и тялото ѝ е положено в железен варел. После са разнасят упорити слухове, че тя е останала жива. Ленин лично бил заповядал да я помилват. Говори се, че през 1930-те години Фани Каплан е била видяна в различни лагери... Всичко това е само мит. Запазени са спомените на бившия комендант на Кремъл, балтийският матрос Малков, по чудо оцелял от \"големия терор\" на Сталин. Той лично е участвал в разстрела на Каплан. Живеещият тогава в Кремъл пролетарски поет Демян Бедний сам пожелал да присъства на разстрела. Накрая в седмичника ВЧК е публикуван списък с имената на разстреляните хора от 90 семейства. Под номер 33 е записано: \"Каплан. За покушение срещу другаря Ленин. Дясна есерка\".   Куршуми, гилзи, свидетели   Непосредствено след покушението тръгват слухове, че Каплан изобщо не е стреляла и заговорниците били много повече. През годините се появяват най-различни версии. Според една от тях, покушението срещу Ленин било организирано от неговия брат Дмитрий Улянов, който имал любовна връзка с Фани Каплан. Говори се също, че зад атентата стоял Яков Свердлов, който искал да премахне съперника, чиято сестра уж била приятелка на Фани Каплан и т.н. и т.н. Слуховете се поощряват включително от факта, че всъщност никой не провежда сериозно разследване. Вярно, че са разпитани 17 свидетели, но те, включително и шофьорът на Ленин - Гиля Свердлов, дават противоречиви показания. Някой чул четири изстрела, друг пък - три. Един от свидетелите заявява, че Каплан е стреляла от упор, друг казва, че се била скрила зад едно момче, непосредствено до Ленин. Според трети свидетел пък, Фани Каплан стояла на 15-20 крачки от вожда. Браунингът, с който е стреляно, изобщо не е намерен. Налага се да бъде публикувана обява във вестник \"Известия\". След това някой си работник Кузнецов донася пистолета и казва, че го е намерил на местопрестъплението и го взел със себе си като скъп спомен.   17-годишната Фани Каплан   Браунингът е с пълнител от седем патрона. В пълнителя са останали четири патрона. На мястото на покушението обаче са открити четири гилзи. Значи ли това, че е стрелял и още някой? Загадката се разплита бързо. Седем партона са били в пълнителя и един в цевта. Между другото приказките, че един от куршумите, извадени от тялото на Ленин, бил с друг калибър, не се потвърждават. Всички патрони са били калибър 7,65. Освен това през 1990-те години е извършена балистична експертиза, която доказва, че извадените от тялото на Ленин патрони са изстреляни именно от този пистолет. Нека да кажем също, че куршумите не са съдържали отрова, както се твърдеше дълги години. И каква отрова кураре би могла да издържи на температурата на праховите газове от 2 500 градуса в цевта при произвеждането на изстрела?   Братът на Ленин, Яков Свердлов и другите заподозрени   Що се отнася до другите доста популярни версии за покушението, и те не издържат на критиката. Любовният роман на Фани Каплан с Дмитрий Улянов, който уж се развил в санаториума Евпатория за бивши политически затворници, е измислен. Те са били в този санаториум по различно време. Фани Каплан е познавала съвсем бегло сестрата на Свердлов и освен това между Ленин и Свердлов не е имало никакви сериозни конфликти. Дори и по повод на оспорвания в болшевишките среди Брестки мир. Не си заслужава да обсъждаме версията, че всъщност никой не е стрелял по Ленин и че всичко е било инсценировка за оправдание на \"червения терор\". А Ленин, падайки, си счупил ръката. Това е смешно. Защото болшевиките никога не са се затруднявали да намират поводи за своя терор.   Ленин в открит саркофаг, 1924 г.   Въпреки това, някои аспекти остават неясни. Мнозина се питат, как е могла полусляпата, болна и уж напълно неопитна в боравенето с оръжие Каплан да извърши покушение срещу вожда? Защо Ленин е бил изпратен в завода Михелсон без охрана? Отговорът на последния въпрос е много лесен. Навремето никой не е охранявал нито вождовете, нито царете. Нека да припомним, че едно от покушенията срещу Александър Втори е предотвратено не от охраната, а от случаен минувач. Бившата анархистка обаче е имала опит в боравенето с оръжие. През 1906 година полицията я залавя с оръжие в ръка. Съществуват различни версии и за евентуалните съучастници на Фани Каплан. Споменават се дори конкретни имена. Първоначално била заподозряна шефката на Павловската болница Попова, която след митинга заговорила Ленин пред колата му. Тя обаче е била ранена от изстрела на шофьора на Ленин. Болшевиките устройват и очна ставка с арестувания английски посланик Брус Локърт, заподзарян в организацията на заговора. Двамата обаче нямат нищо общо с покушението. Организаторът на атентата - болшевишки провокатор?   През 1922 година на процеса срещу есерите боецът Григорий Семьонов подробно разказва как самият той организирал покушението срещу Ленин. Само че някои детайли от тогавашните му показания си противоречат. Той е бил по-скоро болшевишки провокатор. ЧК дори го изпраща в чужбина, за да дискредитира един от лидерите на емигрантите - Борис Савинков. Руският историк Константин Морозов твърди, че \"не бива да се вярва на Семьонов! Зад показанията, дадени през 1921-1922 година отчетливо се вижда ръката на чекистите и ръководителите на болшевишката партия, които са искали на всяка цена да очернят партията на есерите\". Семьонев е разстрелян доста по-късно, през 1938 година. И то не за организирането на покушението срещу Ленин, а защото възнамерявал да убие Сталин и Молотов. Обичайно обвинение за онези времена.", "date": "2018.08.31", "title": "Загадката около покушението срещу Ленин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386491-%D1%8E%D0%BD%D0%BA%D0%B5%D1%80-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BC%D0%B5-%D0%B7%D0%B8%D0%BC%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5", "text": "Председателят на Европейската комисия Жан-Клод Юнкер обяви в интервю за германската обществена телевизия ZDF, че Комисията ще предложи да бъде премахнато преминаването към зимно часово време и да се запази само лятното часово време, съобщават световните агенции. \"Направихме допитване до общественото мнение по въпроса. То протече от началото на юли до средата на август. Милиони хора отговориха на въпросите, те са на мнение, че в бъдеще трябва да остане за постоянно лятното часово време и ние ще направим това\", каза Юнкер. \"Когато се допитваме до гражданите по даден въпрос, трябва после да направим онова, което те искат\", допълни още председателят на ЕК. Днес бяха обявени и предварителните резултати от обществената консултация за преминаването към лятно часово време в Европа. Допитването се проведе между 4 юли и 16 август 2018 г. и в него участваха 4,6 милиона души от всичките 28 държави членки - най-големият брой отговори, получаван някога при обществена консултация на Комисията. Съгласно предварителните резултати 84% от отговорилите предпочитат да бъде прекратено преместването на часовниците два пъти годишно. Предварителните резултати показват също, че повече от три четвърти (76%) от отговорилите смятат, че опитът им с преместването на часовниците два пъти годишно е много отрицателен или отрицателен. Изтъкнатите от участниците в допитването основания за прекратяване на смяната на времето са свързани с отрицателните последици за здравето, увеличения брой пътни произшествия или липсата на икономия на енергия. Европейският комисар по транспорта Виолета Булц представи предварителните резултати на колегиума на Комисията, който проведе първата си дискусия за възможните следващи стъпки. \"Милиони европейци използваха нашата обществена консултация, за да бъде чут гласът им. Посланието е много ясно: 84 % от тях не желаят повече часовниците да бъдат премествани. Ние ще предприемем съответните действия и ще изготвим законодателно предложение до Европейския парламент и до Съвета, които след това заедно ще вземат решение\", заяви комисар Булц. От хората, които предпочитат да спре смяната на часовото време, повечето се обявяват за това лятното часово време да се запази за постоянно. Сред водещите аргументи в полза на лятното часово време са удължаването на използваемата светла част от денонощието, която дава допълнителни възможности за работа на земеделските стопани, както и на повечето трудещи се и  ученици да се прибират у дома по светло. Целогодишното лятно часово време обаче означава зимните сутрини слънцето да изгрява с час по-късно. Аргументи в полза на зимното часово време също не липсват. Ако то се превърне в основно, няма да се налага да ставаме по тъмно от октомври до март. Освен това, ще можем да си поспиваме малко повече. Открай време животновъдите твърдят, че въвеждането на зимно часово време разстройва биоритъма на животните, но Европейската комисия не смята, че това е сериозен аргумент, поради наличието на изкуствено осветление в оборите и автоматизация на доенето. Важен момент в случая е, че преди да се стигне до каквато и да е промяна по въпроса в Европейския съюз, първо решението трябва да бъде взето от ЕП, а след това да се ратифицира от отделните страни членки. Критици изтъкват, че практиката да се местят стрелките причинява здравословни проблеми, особено сред малките деца и възрастните хора. Окончателното решение ще бъде взето обаче от Европейския парламент. В миналото той се обяви като цяло за премахване на смяната на времето в страните от ЕС. Първоначалната идея за смяната на часовото време е да се спестява енергия. В България лятното часово време се въвежда за първи път през 1979 година. От години обаче то предизвиква дебати и критики, а според мнозина експерти смянатата на времето води до физиологически смущения. През февруари тази година в дебата се намеси и Европейският парламент, който призова Еврокомисията да проучи предимствата и недостатъците и евентуално да отмени съответната разпоредба, което в крайна сметка доведе и до общоевропейското допитване.", "date": "2018.08.31", "title": "Юнкер: Премахваме зимното часово време"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386492-%D1%85%D0%BE%D1%82%D0%B5%D0%BB%D0%B8%D0%B5%D1%80%D1%8A%D1%82-%D0%B2%D0%B5%D1%82%D0%BA%D0%BE-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8", "text": "Собственикът на хотел \"Маринела\" в София Ветко Арабаджиев е разследван за данъчни престъпления и пране на пари. Това обяви зам.-главният прокурор Иван Гешев часове след като следователи от Спецпрокуратурата направиха обиски в два от хотелите на семейство Арабаджиеви. В първоначалното съобщение се твърдеше само, че са извършени следствени действия във \"фирми с офиси с хотелите \"Маринела\" в София и \"Марица\" в Пловдив\". Иван Гешев обяви, че до момента са задържани близо 10 души, като разследването продължава на територията на София и Пловдив. Ветко Арабаджиев и семейството му не са сред арестуваните, тъй като се намират извън България от 10 август. Още двама души от фамилията на хотелиера са сред заподозрените. \"Насоката на разследването е, че е извършено пране на пари, като престъплението е данъчно такова, което не изключва да има обвинение и в посока организирана престъпна група\", казва още Иван Гешев. Очаква се в събота да стане ясно на колко души ще бъдат повдигнати обвинения и ще се издават ли за тях международни искания за задържане, съобщава БНР.", "date": "2018.08.31", "title": "Хотелиерът Ветко Арабаджиев е разследван за пране на пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386493-%D0%BA%D1%8A%D0%B4%D0%B5-%D0%B5-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0,-%D0%B7%D0%B0%D1%89%D0%BE-%D0%BD%D0%B5-%D0%B5-%D0%B2-%D1%81%D0%BB%D0%B5%D0%B4%D1%81%D1%82%D0%B2%D0%B8%D0%B5%D1%82%D0%BE-%D0%B8-%D0%B7%D0%B0%D1%89%D0%BE-%D0%BD%D0%B5-%D1%8F-%D1%80%D0%B0%D0%B7%D0%BF%D0%B8%D1%82%D0%B2%D0%B0%D1%82", "text": "Къде е Лиляна Павлова, защо не е в следствието и защо не я разпитват. Това попита на брифинг зам.-председателят на БСП Кирил Добрев, предаде репортер на Агенция „Фокус“. „Гледам Николай Нанков и всички шефове на АПИ се изредиха в следствието, да направим припомняме и освежаване на паметта. През 2011 година Росен Плевнелиев прави обществената поръчка и дава изпълнението на тази фирма. Защо той не е в следствието“, коментира той.     „Тогава при Росен Плевнелиев зам.-министър е Лиляна Павлова. През 2016 година тя е министър и пуска в експлоатация с акт 16 пътя“, заяви Кирил Добрев. „Или чакаме днес да я „изперем“ и заедно с Лазар Лазаров да ги върнем, и керванът да продължи да си върви и схемата да си работи“, попита зам.-председателят на партията. „Има ли взаимовръзка между строителни фирми и политически лица – това е въпросът“, заяви той. „Докато не отговорим няма да намерим отговора и на това защо пътищата ни са некачествени и защо хората умират“, попита още Добрев. Камилите се сменят, керванът си върви. От 10 години този керван се води от един и същи човек. Оставка на цялото правителство е единственият изход от политическата криза, коментира още Добрев. „Днес трима министри от правителството на стабилността си отиват“, коментира той. „Това се нарича правителствена криза. Не сме изненадани от оставките, намираме ги за доста закъснели. Те са предизвикани от други събития, не от политически“, обяви Кирил Добрев. „Задължителна е оставката на Цецка Цачева заради изчезнали и избягали затворници и заради срива на Търговския регистър“, заяви зам.-председателят на БСП.  Според него задължителна е и оставката на Румен Порожанов заради оставката в Странджа. „Оставките са признание за провала на 10-годишната политика на рязане на ленти“, каза още Добрев. „Ще подкрепим оставките на тримата министри, изисквали сме ги многократно. Това, че тези хора си тръгват, не е отговор на големия въпрос ще има ли качествена промяна в политиката, която те водеха“, заяви зам.-председателят на ПГ на БСП Крум Зарков. Зам.-председателят на БСП Кирил Добрев допълни: „БСП е единствената опозиционна сила в този парламент и единствена през всички тези години е била близо до хората“. „Дали ще има вот на недоверие – ще решим. Хубаво е обаче да се вслушат в аргументите ни, защото с времето се оказва, че те са правилни. Въпросът за отговорността несъмнено е много важен. Кой носи отговорност и каква. Призоваваме за пълна прозрачност. Истината е, че всички знаят, че в страната големи обществени поръчки се отдават порочно“, коментира още Зарков. „В понеделник предстои извънредно заседание на ПГ на БСП. Всички решения, които касаят действията ни в парламента, ще бъдат обсъдени в нашите формати“, обяви зам.-председателят на партията Кирил Добрев. Цялото трасе е 80 км. и е правено на участъци. БСП няма абсолютно никакво участие в този път, добави зам.-председателят на ПГ на БСП Георги Свиленски. „БСП е присъствала в управлението в периода, който се е строял пътят. Нито на пускането, нито при стартирането, нито след това при констатациите, че този участък е опасен и там е проблема – не сме“, обяви той. „Понеже няколко пъти се задава въпросът за 2014 година и участието на БСП във властта. През 2014 година този участък се пуска в края на юли, правителството беше сменено на 4 август“, коментира Свиленски. „Може би имаме участие в друг път, някъде през годините назад. Може би има вина за виадуктите на АМ „Хемус“, които сега ги разбиват с хидравлични чукове, за да могат да разбият колоните на мостовете. За този участък не търсете вина – няма“, посочи депутатът. „Ако имаше такава, самият аз да съм ви я казал“, допълни той. „Проблемът е 2017 година, когато 7 пъти министерството на регионалното развитие си е пишело писма с фирмата, за направят нещо. През това време автобусите и колите летят в пропастта“, каза още Георги Свиленски.", "date": "2018.08.31", "title": "Къде е Лиляна Павлова, защо не е в следствието и защо не я разпитват?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386494-%D0%BF%D1%80%D0%B5%D0%B4%D1%81%D1%82%D0%BE%D0%B8-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D0%B7%D0%B0%D0%BA%D0%BE%D0%BD%D0%B8", "text": "Сериозен ремонт на данъчните закони подготвят от министерство на финансите. И този път, по обичайния за това управление тертип, с преходните и заключителни разпоредби на един норматив се изменят текстовете във всички данъчни закони. В случая - с корекции в Закона за корпоративното подоходно облагане (ЗКПО), докато миналата година беше с промени в Закона ДДС. Според мотивите към ЗКПО промените са във връзка с необходимостта от въвеждане в националното данъчно законодателство на Директива 2016/1164 от 12 юли 2016 г. за установяване на правила срещу практиките за избягване на данъци, които пряко засягат функционирането на вътрешния пазар, както и във връзка с усъвършенстване на данъчното законодателство и прецизиране на разпоредбите на закона с цел отстраняване на неясноти и улесняване на практическото му прилагане. Промените ще засегнат всички данъкоплатци, които подлежат на облагане с корпоративен данък. Заедно с това обаче ще има промени в данъците за моторните превозни средства, в облагането на награди от игри, както и корекции в данъчните декларации на физическите лица. Предвижда се отпадане на данъчното облекчение за основно жилище и нови задължения на нотариусите при сделки с движимо и недвижимо имущество. Промените в директивата са отговор на завършването на проекта за борба със свиването на данъчната основа и прехвърлянето на печалби (BEPS) на Г-20 и Организацията за икономическо сътрудничество и развитие (ОИСР), както и на исканията от страна на Европейския парламент, бизнеса и гражданското общество за по-мощен и посъгласуван подход на Европейския съюз (ЕС) срещу злоупотребите в сферата на корпоративното данъчно облагане. С въвеждането на директивата в националното данъчно законодателство България ще изпълни ангажиментите си към ЕС и към ОИСР и ще спази препоръките във връзка с предотвратяване на свиването на данъчната основа и прехвърлянето на печалби. Правило за ограничаване на приспадането на лихвите В директивата има правило, чиято цел е да се предотвратят практиките, водещи до свиване на данъчната основа и прехвърлянето на печалби чрез прекомерни лихвени плащания, като се ограничи приспадането на превишението на разходите по заеми. С промените в ЗКПО се отменя действащото правило за регулиране признаването на разходите за лихви на данъчно задължените лица, съгласно чл. 43, и се предлага да бъде въведено изцяло ново правило за ограничаване на приспадането на лихви, което е в съответствие с чл. 4 на Директива 2016/1164. Така на практика всички разходи по заеми от 1 януари 2019 г. ще се регулират по реда на новото правило. На регулиране ще подлежи превишението на разходите по заеми, т.е. сумата, с която общият размер на признатите за данъчни цели разходи по заеми, превишава общия размер на признатите за данъчни цели приходи от лихви и други икономически еквивалентни приходи. В годината на отчитането им ще се признава за данъчни цели превишението на разходите по заеми само до 30% от печалбата на данъчно задълженото лице преди лихви, данъци и амортизации (EBITDA). Дефакто EBITDA ще се изчислява по съвсем различен начин.     Извън регулация остават разходите за наказателни лихви за закъснели плащания и неустойки, но само тези, които не са свързани с финансиране. С цел намаляване на административната тежест за данъчно задължените лица се въвежда праг, при който ограничението не се прилага, когато превишението на разходите по заеми, определено за текущата година, не надвишава 500 хил. лева.  Със законопроекта е предвидено пренасяне за бъдещ период, без ограничение във времето, на превишението на разходите по заеми, които не могат да се приспаднат през текущия данъчен период. За разлика от действащото правило на слабата капитализация, съгласно което непризнатите разходи за лихви се признават за данъчни цели през следващите пет години, с новото правило се предлага неограничено в годините пренасяне напред до пълното изчерпване на регулираните разходи по заеми. Въвеждането на пренасяне през следващи години на непризнатото ограничение без допълнителни условия и срокове до пълното им изчерпване е в полза на лицата и ще позволи признаване в дългосрочен план за данъчни цели на разходите за лихви във връзка с направени инвестиции. За непризнатите разходи за лихви по реда на режима за регулиране на слабата капитализация, действащ до 31 декември 2018 г., е предвидена преходна разпоредба, съгласно която същите се приспадат по реда на новото правило за ограничаване на разходите по заеми до изтичане на 5 години след годината на непризнаването им за данъчни цели, става ясно още от мотивите. Правило за контролираните чуждестранни дружества Заради правилото в директивата за облагане на контролираните чуждестранни дружества чрез промените в ЗКПО се въвежда нов режим за облагане на чуждестранни образувания и места на стопанска дейност, които отговарят на условията за контролирано чуждестранно дружество. По-конкретно с цел прилагане на новия данъчен режим данъчно задължените лица първо определят своите свързани предприятия в съответствие с определението, въведено за целта, след което на базата на пряко или косвено участие в над 50 на сто от правата на глас, или пряко или косвено участие в над 50 сто от капитала, или на базата на правото да получи 50 на сто от печалбата, определят дали определено лице попада в обхвана на правилото. Едновременно с това, за да бъдат спазени основните свободи, както и за да не се поставят пречки пред осъществяването на реален бизнес, със законопроекта е предложено правилата за облагане на контролирани чуждестранни дружества да не се прилагат в случаите, когато се извършва съществена стопанска дейност с помощта на персонал, оборудване, активи и помещения, което е доказано от съответните факти и обстоятелства, с изключение на случаите, в които контролираното чуждестранно дружество е установено в юрисдикция с преференциален данъчен режим. Със законопроекта се въвеждат и правила за изчисляване на дохода на контролирано чуждестранно дружество. С цел недопускане на двойно данъчно облагане със законопроекта са предвижда намаляване на данъчната основа на данъчно задължено лице с размера на включената преди това печалба от чуждестранно контролирано дружество, в случаите на получено разпределение на печалба от чуждестранно образувание, както и при разпореждане на данъчно задълженото лице с участието си в него. Също така, предвижда се и ползването на данъчен кредит от данъчно задълженото лице за данъка, платен от контролирано чуждестранно дружество.", "date": "2018.08.31", "title": "Предстои сериозен ремонт на всички данъчни закони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386495-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D0%B2%D0%B8%D0%BA%D0%B2%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D1%84%D1%81%D0%B1,-%D1%80%D0%B5%D1%88%D0%B0%D0%B2%D0%B0%D1%82-%D0%B4%D0%B0%D0%BB%D0%B8-%D0%B4%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE", "text": "\"Не чух никакви аргументи за уволненията на министрите, коалицията отдавна не функционира. Ние нямаме парламентарна група, мога да говоря само за депутатите от НФСБ“, заяви председателят на партията и вицепремиер За утре съм насрочил Национален изпълнителен комитет на партията, за да решаваме какво ще правим оттук нататък и дали ще продължаваме да участваме в управлението. Това каза за Агенция \"Фокус\" вицепремиерът и председател на НФСБ Валери Симеонов във връзка с поисканите от премиера и впоследствие депозирани оставки на министрите Николай Нанков, Валентин Радев и Ивайло Московски.  \"Оставките абсолютно не са съгласувани с нас и не само тези оставки, а доста оставки вече\", коментира той. \"Имаме Национален изпълнителен комитет. Не съм казвал коалиционен съвет, тъй като отдавна коалицията не функционира\", допълни Симеонов.  \"Не чух никакви аргументи за уволненията на 3-мата министри, коалицията отдавна не функционира. Ние нямаме парламентарна група, мога да говоря само за депутатите от НФСБ“, заяви Симеонов.  Попитан дали вече има яснота кой ще заеме освободените постове, вицепремиерът отговори: „Ще питате този, който ги е уволнил“.  \"Трябва да си идиот, за да смяташ, че с подаването на тези оставки се решава някакъв проблем. Тези хора нямат абсолютно никаква вина за това, че шофьорът не си е вършил работата и е блял настрани. Само на изключително ограничено мислещи хора не е ясно, че катастрофата е в резултат на шофьорска грешка. Това не означава, че няма дефекти по повърхността на пътното платно, но да се прехвърля всичко на това, просто е идиотско. Основната вина, заявявам го пред цялата държава, е на шофьора, на никой друг. Там същият са минали над 70 автобуса, защо другите не са се обърнали. Цялата тази история беше толкова глупаво подведена и то от медиите, и като гледам как премиера с лека ръка уволнява хора, които имат достойнство, професионална кариера и качества, просто не виждам докъде ще стигне държавата“, заяви още той.  \"Това не са оставки, това са уволнения, къде е съгласуването с коалиционните партньори? Това са уволнения, прикрити като оставки. Вече като че ли от доста време използват специално НФСБ като параван за всичко. По тази причина утре съм насрочил национален изпълнителен комитет на партията, за да решаваме какво ще правим оттук нататък и дали ще продължаваме да участваме в управлението. Оставките абсолютно не са съгласувани с нас и не само тези оставки, а доста оставки вече\", коментира той.  \"Така беше с ген. Николай Петров навремето, така беше с уволненията в Министерството на земеделието, храните и горите, които бяха под паважен натиск – за нула време. С това лесно разпиляване на административен потенциал, граден с десетилетия аз не виждам каква държава може да има. Да, Бойко Борисов ще оцелее, но не знам дали държавата ще оцелее“, заяви още той.              ", "date": "2018.08.31", "title": "Валери Симеонов свиква ръководството на НФСБ, решават дали да остават в управлението"}
{"url": "http://www.classa.bg/%D1%81%D0%B2%D1%8F%D1%82/item/386496-newsweek-%D1%81-%E2%80%9E%D0%BC%D0%B8%D1%80%D0%BD%D0%B0-%D0%BC%D0%B8%D1%81%D0%B8%D1%8F%E2%80%9C-%D0%BC%D0%BE%D1%81%D0%BA%D0%B2%D0%B0-%D0%B8-%D0%BF%D0%B5%D0%BA%D0%B8%D0%BD-%D1%81%D0%BA%D1%80%D0%B5%D0%BF%D0%B8%D1%85%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%B0%D0%BD-%D1%88%D0%BE%D1%81", "text": "Русия и Китай все по-активно се сближават във военно отношение. Така, по време на провеждането на съвместните учения под егидата на ШОС „Мирна мисия -2018“ в Москва, се състоя среща на висшето военно командване на двете страни. Според Newsweek, това говори за стремежите на Москва и Пекин да засилят военния потенциал на организацията на фона на засилващия се натиск от страна на САЩ и техните съюзници. Русия и Китай провеждат първите по рода си съвместни антитерористични военни учения „Мирна мисия – 2018“ в рамките на Шанхайската организация за сътрудничество (ШОС). През годините на своето съществуване групата, която в момента наброява осем страни членки, вече е провела шест съвместни маневри. Но тази година за първи път в ученията участват едновременно всички страни, включително и дългогодишните съперници Индия и Пакистан.     Впрочем, преди всичко, както подчертава авторът на статията Том О‘Конър, тук следва да се обърне внимание на линията Русия-Китай. Скоро след церемонията по откриването на ученията в Москва пристига началникът на Обединения щаб на централните въоръжени сили на Китай генерал-полковник Ли Цзочен – на среща с командващия Генералния щаб на ВС на Русия генерал Валерий Герасимов. На преговорите на висшето военно командване китайската страна предложи  Също така, както съобщават китайските медии, на церемонията по откриването представителя на щаба на Западното обединено командване на Китайската народна република старши полковник Ма Цисян отбеляза важната роля на „Мирната мисия“ и укрепването на ШОС в условията на сложната международна ситуация. Общо на ученията участват 3000 военни от Китай, Индия, Казахстан, Киргизстан, Пакистан, Русия, Таджикистан, а също така наблюдатели от Узбекистан. Том О‘Конър подчертава, че като водещи сили в ШОС, искащи да ограничат влиянието на НАТО в Азия, Русия и Китай се стремят да укрепят военната страна от сътрудничеството в рамките на организацията. При това САЩ и техните съюзници нерядко обвиняват Пекин и Москва в опити да дестабилизират ситуацията в региона и по другите части на света.", "date": "2018.08.31", "title": "Newsweek: С „мирна мисия“ Москва и Пекин скрепиха военното засилване ан ШОС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386488-%D1%82%D1%80%D0%B8-%D0%BE%D1%81%D1%82%D0%B0%D0%B2%D0%BA%D0%B8-%D0%B5-%D0%BF%D0%BE%D0%B8%D1%81%D0%BA%D0%B0%D0%BB-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82", "text": "Във връзка с полотическата отговорност, която трябва да бъде понесена заради тежката катастрофа край Своге, премиерът Бойко Борисов е поискал оставките на трима министри – на вътрешния Валентин Радев, на регионалния Николай Нанков и на транспортния Ивайло Московски. И тримата още в неделя сутринта след катастрофата са заявили, че са готови да понесат политическа отговорност. Това е станало на свиканото спешно от Борисов заседание в Министерския съвет. Днес на излизане от Националното следствие, Валентин Радев е заявил, че по-късно ще има информация за поисканите оставки.", "date": "2018.08.31", "title": "Три оставки е поискал премиерът"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386489-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D0%BF%D0%B0%D0%B4%D0%B0-%D0%BE%D1%89%D0%B5", "text": "Турската лира продължи да пада, след като заместник-управителят на централната банка на Турция Еркан Килимчи подаде оставка. Доларът спечели около 5.8% срещу лирата, чийто курс падна до 6.8427 за долар – най-лошото представяне на валута от развиващите се пазари – в слабата търговия по време на официалния празник в Турция. Спадът се задълбочи, след като заместник-управителят на централната банка Еркан Килимчи съобщи, че ще подаде оставка, за да се присъедини към Банката за развитие на Турция, според източници на Bloomberg. Турската валута е в 4-дневен период на загуби, въпреки мерките на централната банка в последните седмици, чиято цел е да прекъснат над 40%-ия спад на валутата през тази година, пише money.bg. Банкерите отново въведоха лимити за заеми по овърнайт транзакции на междубанковия паричен пазар в сряда, затягайки ефективно ликвидността, въпреки че инвеститорите очакват увеличения на лихвите, за да възстановят доверието си в пазара. „Лирата се търгува по-слабо заради новината за заместник-управителя. Тя така или иначе се търгуваше по-слабо, изглежда оставката добавя към инерцията\", заяви Нийл Джоунс, директор продажби на хедж фондове в Mizuho Bank. Инвеститорите са загрижени от двуцифрената инфлация и задълбочаването на дефицита по текущата сметка, както и санкциите на САЩ, обявени по-рано през август, заради задържането на американския пастор. Централната банка е подложена на натиск от страна на президента Реджеп Тайип Ердоган, за да избегне увеличението на лихвите. Новините на оставката показват, че страната все още е „напълно в криза\", заяви Джорджет Боеле, валутен стратег в холандската банка ABN Amro. „Пазарът все още очаква централната банка да повиши лихвените проценти значително на 13 септември, вместо да затваря задните вратички\", заяви Пьотр Матис, валутен стратег за развиващите се пазари в Rabobank. „Това би трябвало да бъде придружено от фискални затягания и икономически реформи, а може би още по-важно е, че Анкара трябва да положи усилия да разсее дипломатическото напрежение с Вашингтон\", препоръча Матис.", "date": "2018.08.31", "title": "Турската лира пада още"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386490-%D0%BD%D1%8F%D0%BC%D0%B0-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB", "text": "Проби са взети от четири пункта: непосредствено над потъналия кораб Мопанг, до боновото заграждение, на един километър от брега на плажа „Черноморец\" и на „Централен плаж-Созопол\". Анализът на пробите показва, че непосредствено извън ограждението на разлива и до морския плаж няма замърсяване на морската вода. Останалите изследвани показатели са под границата за определяне на метода за изпитване и отговарят на стандартите за качество на околната среда, информираха от дирекцията. Има минимално локално замърсяване с нефтопродукти единствено в района на разлива, непосредствено над потъналия кораб в акваторията на острова. Извършено е изследване за наличие на нефтопродукти, бензен, етилбензен, флуорен и др. Резултатите от взетите проби от морската вода от плажовете „Корал\" и „Алепу\" отговарят на стандартите за качество на околната среда по всички изследвани показатели.", "date": "2018.08.31", "title": "Няма замърсяване край Созопол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386487-%D1%82%D1%80%D0%B5%D0%B9%D1%81-%D0%B0%D1%81%D1%84%D0%B0%D0%BB%D1%82%D0%BE%D0%B2%D0%B0%D1%82%D0%B0-%D1%81%D0%BC%D0%B5%D1%81-%D0%B5-%D0%BF%D0%BE-%D0%B1%D0%B4%D1%81", "text": "ългарските държавни стандарти за асфалтовата смес допускат тя да съдържа варовиков скален материал под различни форми. Това пишат в позиция до медиите от строителния холдинг „Трейс\" във връзка с разкритията на регионалното министерство, че ниското сцепление на положения от компанията асфалт на пътя Мездра – Своге – Нови Искър може да е сред причините за тежката катастрофа на него в събота. От компанията допълват, че сред условията в обществената поръчка за рехабилитация на пътя е било изпълнителят да разполага с лаборатория, която да потвърди качеството на асфалта. От „Трейс\" още уточняват, че съгласно гаранционната си отговорност, са отговорили на всички безспорни претенции за дефекти по пътя, които са били коректно претендирани, съгласно договорните условия.", "date": "2018.08.31", "title": "Трейс: Асфалтовата смес е по БДС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386483-%D1%81%D1%8A%D1%80%D0%B1%D0%B8-%D1%8F-%D1%88%D0%BE%D0%B2%D0%B8%D0%BD%D0%B8%D0%B7%D0%BC%D1%8A%D1%82", "text": "Хищните и окървавени ръце на   отново посегнаха към озлочестената българска снага. \"Цялото население до Кюстендил, Самоков и Искърското дефиле в България, което нарича себе си шопи, е чисто сръбско\", \"Шопите открай време са се считали за част от сръбското племе\" - тези и подобни разсейки от тумора на сърбошовинизма личат в публикация на белградското издание \"Телеграф\". Български държавници, извадете червен картон за евроинтеграцията на сърбите, дето още ги сърби за български земи. Именно сега, а не към 2025 г., която в Брюксел са фиксирали за прием в ЕС. Тогава вече може да е късно. Нашият цивилизационен душманин бе Османската империя. Но нашият съседски и исторически душманин бе сръбският шовинизъм. Именно той през годините по кървав начин отмъкваше Македония от България, впоследствие и Западните покрайнини. Но невидимата ръка на историята жестоко наказа сърбите (и заради злочестините, които ни е сторила). Загубиха Косово, люлката на държавността си. Немалко у нас са склонни да им съчувстват. Но вместо да се кротнат, сърбите пак ги сърби шовинизмът - искат нашия Шоплук. Като компенсация за Косово ли? Затова да видят червения ни картон - евроинтеграция само след отказ от Шоплука ни.  ", "date": "2018.08.31", "title": "Сърби я шовинизмът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386484-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BA%D1%8A%D0%BB%D0%BD%D0%B0-%D1%81%D0%B5,-%D0%BD%D0%B5-%D1%81%D1%8A%D0%BC-%D0%BD%D0%B0%D1%80%D0%BA%D0%BE%D0%BC%D0%B0%D0%BD", "text": "Дългия се кълне, че никога през живота си не е употребявал кокаин или каквато и да било друга дрога, а хора от екипа му потвърждават, че шефа им е заклет трезвеник.  Преди 4 години в \"Шоуто на Слави\" шоуменът направи сензационно разкритие, че се е страхувал да не му подхвърлят наркотици. Слави получавал предупреждения, че е взет на мушка от спецслужбите по времето на  , но не обръщал внимание на сигналите. \"Целта очевидно е била да бъда дискредитиран и да ми излезе име на наркоман\", предполага Дългия.  Той бил във фитнес зала, когато непознат човек го заговорил. Представил се за бивш служител на МВР. Мъжът, който бил доста добре облечен, му казал, че му се готви провокация, да го спрат с колата и да му подхвърлят наркотици. \"Между другото, аз често съм чувал слухове, че съм наркоман. Което винаги ме е изумявало. Аз и кафе не пия, камо ли алкохол или каквито и да било стимуланти. Плюс това един човек, който ползва наркотици, той има ясни психически и чисто визуални отклонения от един момент нататък.  . В биографичната си книга \"За мен е чест\", шоуменът се изповядва пред главния си сценарист на \"Шоуто на Слави\" и е отделил отделено специално внимание на мълвата, че шмърка кокаин. Слуховете се носят от години, но през 2005 г. плъзва мълвата, че от редовна употреба на бял прах носа му е изтънял и той си е поставил златна ноздра. Такава публикация се появява и на първа страница на несъществуващия днес вестник \"Папарак\", който в крайна сметка бе осъден за клевета от Трифонов.  \"Реших обаче да си направя всякакви изследвания, за да докажа, че не съм наркоман и не ползвам дрога. Взимаха ми проби откъде ли не, ходих в Пловдив в психодиспансера заедно с всички наркомани на метадонова диета. Те ме питаха момчетата там: \"Ти кат’ нас ли си?\", викам: \"Бе, не съм, пък и в крайна сметка к’во значи \"кат’ нас ли си?\", нали, вие трябва да се лекувате\". После един доктор ми вкара 20 сантиметра сонда в носа, с камера, за да види имам ли златна ноздра\", описва живописно Слави проучванията. В крайна сметка той доказва с прецизни лабораторни изследвания, че никога не е ползвал наркотици.", "date": "2018.08.31", "title": "Слави Трифонов: Кълна се, не съм наркоман!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386485-%D1%82%D0%B0%D1%82%D1%8F%D0%BD%D0%B0-%D0%B4%D0%BE%D0%BD%D1%87%D0%B5%D0%B2%D0%B0-%D0%B4%D0%BE%D0%BA%D0%B0%D1%82%D0%BE-%D1%81%D0%B5-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D0%BC-%D0%BE%D1%82-%D0%BB%D0%B0%D0%BA%D0%BE%D0%BC%D0%B8%D1%8F%D1%82%D0%B0-%D0%B8-%D0%B3%D0%BB%D1%83%D0%BF%D0%BE%D1%81%D1%82%D1%82%D0%B0-%D1%82%D0%BE%D0%B2%D0%B0-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0%D1%88%D0%B0%D1%82%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D1%8A%D0%B4%D0%B1%D0%B0", "text": "„Търсят се дежурни виновни, но не виждам желание на гражданството да мрази виновния. За първи път се поставя въпроса защо пътищата са в лошо състояние. Защо АПИ сега се разбърза да прави пътя след тежката катастрофа? Колко писма трябва да се изпратят, за да си свърши фирмата работата? Нашите пътища такива ли са, че колите трябва да карат бавно?“ пита Дончева. Тя попита защо за ремонта на трасето гаранцията е само 2 г., колкото е за ел. уредите, които си купуваме от магазина и защо нпрекъснато се говори за намаляване скоростта у нас при положение, че се произвеждат все по-мощни коли. \"Ами направете така технологично, че колите у нас да карат с до 50 км в час\", каза лидерът на „Движение 21”. „Ние като нация се водим от две основи в нашия живот - лакомията и глупостта. Докато се ръководим от тях това ще бъде нашата национална съдба. Трябва да преосмислим принципите, по които живеем“, категорична е тя. „Защо правим постфактум протест? Когато са започнали колите да поднасят при дъжд е трябвало да излязат хората. Може ли да е държавна политика да сложим табели? Може ли след като е станало в събота вечер, в неделя да вадиш катастрофа с бащата на президента и пиарски да захлупиш инцидента? Ние не сме хора едни към друга. Имаме някаква повреда в отношенията едни срещу други. Глупостта ни движи в последните 15 години и ни тласка необратимо към пропастта“, смята Дончева.", "date": "2018.08.31", "title": "Татяна Дончева: Докато се ръководим от лакомията и глупостта това ще бъде нашата национална съдба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386486-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D0%B7%D0%B0%D0%BA%D0%BE%D0%BD%D1%8A%D1%82-%D0%B5-%D0%BD%D0%B0%D1%80%D1%83%D1%88%D0%B5%D0%BD-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D0%BF%D0%BB%D0%B0%D0%B6-%E2%80%9E%D1%81%D0%B8%D0%BB%D0%B8%D1%81%D1%82%D0%B0%D1%80%E2%80%9C", "text": "Решението на общинския съвет на Царево да гласува план за застрояване за терен край  нарушава Закона за устройство на територията. Тъй като плажът е на територията на природен парк Странджа, предварително е трябвало да бъде уведомена Регионалната инспекция по околна среда (РИОСВ) в Бургас. Това стана ясно от интервю на екоминистъра Нено Димов пред bTV.  Запитан дали там всъщност е планирано изграждането на вилно селище вместо път, както твърди общината, Димов каза: в момента не сме запитани, ако процедурите продължат по тази начин, те от наша гледна точка са незаконни. „Трябва да бъдем конкретно запитани, за да дадем конкретен отговор. Там не е забранено всичко, но не е разрешено всичко“, каза Димов. Няма постъпило инвестиционно намерение и за  , но бяха изхвърлени боклуци на нерегламентирано място, които са почистени от общината, обясни той.  За  на курорта „Златни пясъци“ Нено Димов декларира, че за момента няма риск да прелее непречистена вода към плажа. В България през последните две години водата по плажовете е много по-чиста след построяването на нови пречиствателни станции, заяви той. По думите му хорото в  Рилските езера,  което възмути потребителите на социалните мрежи, е недопустимо и ще бъде наложена глоба от 10 хил. лв. на нарушителите. „Това предизвика възмущението на толкова много хора, защото беше показано по този начин. Защо не беше показан случаят с нерегламентираното сметище на Корал? И двете ги приемам за ненормални, и двете ги приемам за нарушение, и към двете трябва да имаме еднакъв подход”, заяви Димов. За  потъналия кораб „Мопанг”  край Созопол той заяви, че преди дни е бил на проверка на мястото, където се намират останките от кораба. „Виждат се остатъчни петна около 25 см в диаметър, но очевидно пробойните са запушени”, категоричен е Димов. Той уточни, че операцията по източване на мазута от потъналия преди почти 100 години кораб може да започне след около седмица. Министърът припомни, че правителството гласува 2,5 млн. лева за източване на мазута от кораба. Не е ясно дали парите ще стигнат, защото подобна операция българските власти организират за първи път.", "date": "2018.08.31", "title": "Нено Димов: Законът е нарушен по отношение на плаж „Силистар“"}
{"url": "http://www.classa.bg/%D1%81%D0%B2%D1%8F%D1%82/item/386477-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D0%B4%D0%B5%D0%BA%D1%80%D0%B5%D1%82%D0%B8,-%D0%BE%D0%B1%D0%BB%D0%B5%D0%BA%D1%87%D0%B0%D0%B2%D0%B0%D1%89%D0%B8-%D0%B2%D0%BD%D0%BE%D1%81%D0%B0-%D0%BD%D0%B0-%D1%81%D1%82%D0%BE%D0%BC%D0%B0%D0%BD%D0%B0-%D0%B8-%D0%B0%D0%BB%D1%83%D0%BC%D0%B8%D0%BD%D0%B8%D0%B9-%D0%BE%D1%82-3-%D1%81%D1%82%D1%80%D0%B0%D0%BD%D0%B8", "text": "Президентът на САЩ Доналд Тръмп подписа два декрета, които за някои страни свалят митата, наложени върху вноса на алуминий и стомана, съобщава Белия дом. Според Ройтерс, тези мерки на Тръмп подкрепят вноса на стомана от Аржентина, Бразилия и Южна Корея, както и вноса на алуминий от Аржентина. От своя страна Министерството на търговията изясни, че компаниите от северноамериканската страна могат да \"поискат изключения\" да внесат продукт без митническо облагане, когато изискваната суровина е недостатъчна в САЩ или няма същото качество като чуждестранния продукт. \"В такива случаи може да бъде отпуснато изключение от квотата и да не се плащат мита\", добави той. През март Тръмп наложи мита от 25% върху вноса на стомана и 10% на вноса на алуминий от няколко държави, като изтъкна, че мярката е в интерес на националната сигурност на САЩ.", "date": "2018.08.31", "title": "Тръмп подписа декрети, облекчаващи вноса на стомана и алуминий от 3 страни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386479-%D0%BD%D0%BE%D0%B2%D0%B0-%D0%BE%D0%BF%D0%B0%D1%81%D0%BD%D0%B0-%D0%B8%D0%B7%D0%BC%D0%B0%D0%BC%D0%B0-%D0%BF%D0%BB%D1%8A%D0%B7%D0%BD%D0%B0-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D0%B8-%D1%88%D0%B5%D1%84%D1%8A%D1%82-%D0%BD%D0%B0-%E2%80%9E%D0%BA%D0%B8%D0%B1%D0%B5%D1%80%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%E2%80%9C-%D1%81%D1%82%D0%B0%D0%BD%D0%B0%D0%BB-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B8%D0%B7%D0%BD%D1%83%D0%B4%D0%B2%D0%B0%D1%87%D0%B8%D1%82%D0%B5,-%D0%BD%D0%BE", "text": "Онлайн ясновидци предлагат да ни направят милионери срещу скромната сума от 85-90 лева. Мошениците продават амулети, които според тях помагат „парите да завалят над главата ви\", пише „Монитор\". Продажбите се осъществяват от профил на „сляпата баба Гинка\", чиято снимка е на руска астроложка. Описанието в сайта пък е неграмотно, но въпреки това достатъчно подробно за всяка зодия. Като бонус желаещите могат да си свалят снимка на продаваните амулети, които докато седят на компютрите им, ще им носят пари. Ако искат обаче да стигнат до милионите, то те трябва да си го закупят. За по-голяма тежест под статиите в сайта има нереални коментари от уж доволни хора, които само за седмица са натрупали пачките. „Ще увеличат заплатата ви. Ще ви предложат повишение или нова работа. Неочаквано ще ви върнат стар дълг. Ще намерите пари, които отдавна са изчезнали във вашия дом. Изведнъж ще намерите пари, за да си купите това, за което отдавна сте мечтали. Неочаквано ще дойде при вас успехът в бизнеса\", са само част от нещата, които вълшебния амулет може да ви подсигури, се казва в описанието под продукта. Нереални хора със снимки дори на холивудски звезди, но с имена като Пенка и Иринка коментират, че бижуто ги е направило несметно богати.      „За първи път пиша коментар, хороскопът от баба Гина и съветите й как да привлека повече пари и късмет ми помогнаха да изляза от един черен период на лош късмет, надявам се все така да е занапред\", „Добър ден, винаги съм бил скептичен към хороскопите, но този път не се сдържах и си поръчах. Получих го преди 2 седмици, заедно с още няколко съвета как да привлека към себе си финансов късмет. Не знам дали е от хороскопа или просто съм имал късмет, но преди 3 дни ме повишиха. След такова нещо как да не вярваш на вашите хороскопи?\", казват измислените потребители. Заради множеството подадени сигнали към отговорните органи вече са направени десетки проверки към подобни сайтове, които откровено мамят хората. Според статистиката на ГДБОП за последната година са извършени 500 реализации срещу мошениците. От там правили проверка и на сайт, който предлагал магически кутии. Уловката била, че ако платиш 70 лева, можеш да получиш кутия, в която има последен модел телефон, 5 хил. лева в брой или комплект чорапи. Интересното е, че повечето потребители получавали само и единствено чорапи. При направена проверка обаче се оказвало, че имало един човек, който взел големия кеш, както и такъв, който получил телефон, което моментално спасявало организаторите от квалификацията „измама\". Друго подозрение на разследващите е, че подобни сайтове, към които има препратки в социалните мрежи, държат единствено да трупат лайкове и посещения, които след това да продадат. Причина е, че в много от измамните страници нямало данни как може да се поръча нещо. Въпреки това буквално хиляди потребители споделяли, коментирали и харесвали публикациите, дори да го правели с негативно чувство. Според агентите от киберотдела на ГДБОП подобни измами били ежедневие, а при първата опасност някой да бъде заловен всички сайтове и страници се изтривали. За това време обаче мошениците успявали да натрупат солиден капитал, който бил трудно проследим. Въпреки това от отдела по киберпрестъпления се хвалят с десетки реализации и издадени присъди срещу подобни измамници.    НАП предупреждава за фалшиви мейли от тяхно име    Фалшиви имейли за потвърждаване на банкова сметка за възстановяване на данък от името на НАП се разпространяват отново в интернет, предупреждават от агенцията. В електронното писмо се съобщава, че адресатът му трябва да получи обратно известна сума пари от надвнесени данъци и се приканва да последва линк, на който да потвърди своята банкова сметка. Като подател на фалшивото електронно писмо се визуализира електронният адрес на самия получател, обръщат внимание от агенцията. От НАП заявяват, че не са изпращали имейли с подобно съдържание до своите клиенти. Според приходната агенция най-вероятно става въпрос за т. нар. фишинг или опит за кражба на лична информация чрез интернет - потребителски имена за достъп, пароли, банкови сметки, и т. н. От приходната агенция са сигнализирали специализираните служби и работят съвместно с тях за издирването на извършителите.  Изнудвали шефа на „Киберпрестъпност\"    Шефът на отдел „Киберпрестъпност\" Явор Колев също е бил станал жертва на изнудване онлайн. Това разказа самият той, след като получил мейл, според който трябва да плати 3 хил. долара, които да бъдат издължени в криптовалутата биткойн. „Разпращат се писма по електронните пощи в България, с които се прави опит хората да бъдат изнудвани. До десетки хиляди у нас вече са получили такива. Става дума за поредна спам кампания. Огромен брой сигнали получихме. И аз получих на служебната си поща писмо със съдържание за изнудване – искат между 2000 и 3000 долара, които да бъдат платени в биткойни. Хубаво е, че поне сметката, която посочват, бе празна. Тази форма обаче може да бъде преобразувана към форми за бързи плащания и тогава може да стане по-опасно. Изнудват хора, че са хакнали компютрите им и са изтеглили данните на техни близки и познати и ако не платят, те ще бъдат публикувани\", обясни Колев пред Нова телевизия. Той заяви още, че има няколко схеми, които интернет измамниците работят. „Престъпленията в интернет пространството, като се има предвид, че онлайн средата завладява живота ни, е нормално да се увеличават. Появяват се непрекъснато нови схеми. Противодействаме ефективно. От март сектор „Киберпрестъпност\" бе развит в отдел и щатът бе тройно увеличен. Имаме трудности с привличане на качествени служители, но щата е почти запълнен с млади и компетентни хора, които работят добре. Сигналите и случаите обаче продължават да ни заливат\", каза Колев. Шефът на сектор „Киберпрестъпност\" към ГДБОП заяви още, че извършителите на компютърните измами обикновено са в страни от африканския регион, където няма добро взаимодействие с органите на реда и полицейско сътрудничество. „Отделно там органите на реда явно не са достатъчно компетентни. Водим една превантивна компания, като опитваме да информираме чрез всички средства. Провеждаме срещи в училищата, където говорим за сексуалните престъпления в интернет с деца. Важно е повишаване на степента на международно сътрудничество там. Към момента имаме чудесно взаимодействие с повечето страни по света. Изпращаме сигнали до нашите партньори и работим съвместно\", каза още Колев.", "date": "2018.08.31", "title": "Нова опасна измама плъзна в мрежата! И шефът на „Киберпрестъпност“ станал жертва на изнудвачите, но..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386480-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BF%D0%BE%D0%B8%D1%81%D0%BA%D0%B0%D0%BB-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Премиерът Бойко Борисов е поискал оставката на трима министри заради трагедията край Своге. Това съобщава \"Фокус\", позовавайки се на пресцентъра на Министерския съвет. Министрите, на които е поискана оставката са: Николай Нанков – министър на регионалното развитие и благоустройството, Валентин Радев – министър на вътрешните работи и Ивайло Московски – министър на транспорта. Очаква се в 12.30 часа в сградата на Министерския съвет министрите да направят изявление. Припомняме, че след инцидента край Своге регионалният министър Нииколай Нанков заяви готовност да поеме политическа отговорност за трагедията.", "date": "2018.08.31", "title": "Борисов е поискал оставките на трима министри заради трагедията край Своге"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386481-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2%D0%BB%D0%B5%D0%B7%D0%B5-%D0%B2-%D0%BE%D1%84%D0%B8%D1%81%D0%B8%D1%82%D0%B5-%D0%BD%D0%B0-%D1%85%D0%BE%D1%82%D0%B5%D0%BB%D0%B8%D1%82%D0%B5-%E2%80%9C%D0%BC%D0%B0%D1%80%D0%B8%D0%BD%D0%B5%D0%BB%D0%B0%E2%80%9D-%D0%B8-%E2%80%9C%D0%BC%D0%B0%D1%80%D0%B8%D1%86%D0%B0%E2%80%9D", "text": "Специализираната прокуратура извършва следствени действия в офиси в столичния хотел „Маринела“ и в пловдивския хотел „Марица“, съобщи бТВ. Те са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи, уточниха от прокуратурата. Офисите са ползвани от физически и юридически лица. Установено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа „липсващи търговци“. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения. В периода 2016 – 2018 г. пък са били извършвани финансови операции и е прикриван произход на имущество, придобито чрез тежко умишлено престъпление.", "date": "2018.08.31", "title": "Спецпрокуратурата влезе в офисите на хотелите “Маринела” и “Марица”"}
{"url": "http://www.classa.bg/%D1%81%D0%B2%D1%8F%D1%82/item/386482-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BF%D1%80%D0%BE%D1%85%D0%B0%D0%BD%D0%BE%D0%B2-%D0%BF%D0%BB%D0%B0%D0%BD%D1%8A%D1%82-%E2%80%9E%D0%B5%D0%BB%D1%86%D0%B8%D0%BD-%D0%B1%D0%B0%D1%80%D0%B1%D0%B0%D1%80%D0%BE%D1%81%D0%B0%E2%80%9C", "text": "Елцин имаше нищожно малък речников състав. Толкова малък речник имат хората, които не четат книги. Елцин не чете книги, той не знаеше руските класици, не бе изучавал и едно стихотворение на Пушкин, не чете книги, свързани с политиката, философията, икономиката, не познаваше Данилевский. Той бе невеж и може би именно заради това обладаваше чудовищно властолюбие. Той блестящо води апаратната игра и използвайки съветите на западните референти, надигра Горбачов. Неговото невежество му изигра зла шега. Когато той разруши СССР, той не се замисляше, че правейки така, той остава извън пределите на Русия 30 млн. руснаци, дава ги на разкъсване на новопоявилите се държави. След това руснаците се оказаха най-големият разделен народ на света. Руснаците, останали в традиционна Русия, се почувстваха осакатен народ, загубиха волята си за историческо творчество. Такъв народ не е способен да осъществява големи исторически преобразования. И днешна Русия, спряла развитието си, твърде бавно възстановява в своя народ увереността, подбуждаща към историческо творчество. Разрушавайки Съветския съюз, Елцин не се замисли, че изпадналите от СССР републики ще започнат да строят своите самостоятелни суверенни държави и в това строителство те ще започнат да се отдалечават от своето скорошно минало, да се отдалечават от СССР, от Русия. Това отдалечаване получи формата на неприязън, а след това на ненавист, отгледа в съзвездието на отново образуваните държави растящи антируски настроения. Елцин, разрушавайки Съветския съюз, обкръжи съвременна Русия с пръстен от русофобски държави. Уповавайки се на стратегическия съюз със Запада след разрушаването на Съветския съюз. Елцин със своето неизмеримо невежество не отчете, че между Запада и Русия съществуват непреодолими противоречия, основани на геостратегията и метафизиката. Целият огромен исторически опит на общуването на Русия със Запада е изпъстрен с дълбоки несъвпадения, които само понякога стихват, но най-често изпъкват под формата на непримирима борба, взаимно неприемане и открита военна конфронтация. Именно това неприемане се откри веднага след като Русия направи първите крачки по засилването на собствения си суверенитет и се опита да отхвърли от себе си външното управление. Конфронтацията на съвременна Русия със Запада придоби формата на нова Студена война. Тази Студена война в много отношения повтаря първата, но се води от съвременна Русия в условия, които са многократно по-лоши от тези, в които някога стои Съветския съюз. Студената война иска за своето водене най-мощна историческа, философска, културно-религиозна школа, които почти напълно са загубени от съвременна Русия. Студената война се съпровожда със засилване на отбранителната способност, понякога се съпътства от локални конфликти с употребата на военна сила. Отбранителната способност на Русия почти напълно е унищожена от Елцин, днес се възстановява с огромен труд и жертви. Ресурсите за вторичната отбранителна индустриализация вече не могат да се получат, както по времето на Сталин, чрез авторитарни и силови методи за експлоатация на населението. Ресурсите се изземват от населението с помощта на финансови инструменти, които намаляват доходите на населението. Получените от тези изземания пари се прехвърлят на отбранителната индустрия. Населението беднее и това поражда недоволство в него. Недоволството расте, готово да прерасне в социални вълнения. За избягването на тези вълнения властта използва силови методи, увеличава редиците на националната гвардия, засилва наказателното преследване на блогъри за некоректно поведение в интернет, преследва по членове, опериращи с категориите „екстремизъм“. Така отбранителната индустриализация на Русия, съпроводена от Втората студена война, довежда до своеобразни форми на насилие, до своеобразен мобилизационен проект, който определено напомня този на Сталин. Днес Русия е близо до чертата, на която свършва ресурсът, необходим за водене на студени войни. Основното препятствие за победата на Русия е присъствието в страната на огромна общност, симпатизираща на западния противник. За това прозападно общество днешната руска държава е враждебна и неприемлива. Тази общност се увеличава, разпространява се на практика сред всички обществени слоеве, включва целия икономически елит, културен елит и немалка част от политическия. Русия води студена война със Запада, имайки в собствения си тил мощен контингент западники, тоест на практика воюва на два фронта. „Ехото на Москва“, тази газпромовска, а по същество правителствена радиостанция, води чудовищна по своята интензивност подривна дейност. А лидерите на либералната интелигенция стават съветници на видни представители на държавата. Студената война, както и всяка друга война, не приключва с добър мир, а с поражение за една от страните. Можеше ли да си представи всичко това невежият и непросветен Елцин, страдащ от психически недъг? Елцин, който днес либералната общественост на Русия се стреми да канонизира, създавайки по големите градове „Елцин центрове“ – мемориални центрове за този човек, който напълно реализира плана на Адолф Хитлер по разрушаването на Съветския съюз. „Планът Барбароса“ – по неговите чертежи действаше Елцин, унищожавайки комунистическата идеология, разсичайки великата територия, унищожавайки отбранителната промишленост и армията, изтривайки от лицето на земята великата руска съветска култура. Всички днешни драми и трагедии на младата Руска държава се гнездят в този отдавнашен план, който бе провален от Сталин и от победоносната Съветска Армия, но с тайнствените черни сили на историята бе осъществен от Елцин .", "date": "2018.08.31", "title": "Александър Проханов: Планът „Елцин-Барбароса“"}
{"url": "http://www.classa.bg/%D1%81%D0%B2%D1%8F%D1%82/item/386476-%D1%80%D1%83%D1%81%D0%B8%D1%8F-%D0%BE%D1%81%D1%8A%D0%B6%D0%B4%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0%D1%82%D0%B0-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B8%D1%80%D0%B8%D1%8F", "text": "Руският посланик в САЩ Анатоли Антонов заяви, че британското разузнаване и частна британска военна компания участват в подготовката на \"химическа атака\" в Сирия. Посланикът посочи, че е информирал специалния представител на САЩ за Сирия, Джим Джефри и американския помощник държавен секретар, Дейвид Сатърфилд, по време на последната си среща тази седмица, за доставката от терористи на осем контейнери с хлор в селище в близост до сирийския град Джиср ал-Шугур. Според Антонов, в селището също е пристигнала група милиции, специално обучени под ръководството на британската частна военна компания Олива, които ще симулират спасяването на жертви на химическа атака. Дори е планирано да бъдат използвани деца, взети като заложници, каза руският дипломат. Антонов също изрази загриженост, че тази провокация, която се подготвя с активното участие на британските специални служби, може да се превърне в претекст за Вашингтон, Лондон и Париж да нанесат още един въздушен удар с ракети срещу военни и граждански инфраструктури на Сирия. Руският дипломат също призова Вашингтон незабавно да предостави фактите, въз основа на които отново се повдига въпросът за използването на химическо оръжие от Дамаск. \"Ние сме предупредили САЩ за нова незаконна и необоснована агресия срещу Сирия. Обостряне на ситуацията в Сирия няма да отговаря на националните интереси на никого. Само терористите ще се възползват от това\", завърши Антонов.", "date": "2018.08.31", "title": "Русия осъжда британското участие в подготовката на \"химическа атака\" в Сирия"}
{"url": "http://www.classa.bg/%D1%81%D0%B2%D1%8F%D1%82/item/386474-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B2%D1%8F%D1%82-%E2%80%93-%D0%B8%D0%B7%D0%BC%D0%B8%D1%81%D0%BB%D0%B8%D1%86%D0%B0,-%D0%BF%D1%80%D0%B8%D0%BA%D1%80%D0%B8%D0%B2%D0%B0%D1%89%D0%B0-%D1%82%D0%BE%D1%82%D0%B0%D0%BB%D0%BD%D0%B0-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0", "text": "Във френския вестник Atlantico излезе статия, в която авторът представя аргументи в подкрепа на тезата, че либералният световен ред всъщност е измислица. Така ли е всъщност и как се променя глобалната система? Френското издание Atlantic публикува интервю с експерта по международните отношения Бенжамен Адад. В него той твърди, че либералният световен ред, за който говорят в последно време, всъщност е фикция, която произтича изключително от външнополитическите амбиции на САЩ. Съответстват ли думите на Адад с действителността и как се случи промяната в световната система на управление? Раждането на реда Въпреки разпространената заблуда, че глобализмът е обективен процес на развитието на света, фактите говорят за обратното. Глобализмът и системата на наднационалните институции са създадени от хора, които виждат в подобна система свое лично благо. Действайки чрез манипулации им се отдаде да създадат илюзията, че глобализацията е исторически обоснована. Но така ли е всъщност?     Можем да се съгласим с твърдението, че подобна система е изградена с цел да се увеличи обогатяването на елита, който стои зад кулисите в САЩ. Известният политолог Имануил Валерстайн говори за това така: САЩ, както всички знаят, са един от стълбовете за развитие на икономиката и политиката след Втората световна война. И те са, в крайна сметка от 1945 до 70-те години, на практика хегемон. Хегемонът като функция има възможността да създава световен ред, при който капитализмът набира обороти, печалби. И наистина, Америка всъщност поражда Бретън-уудската система за организация на паричните отношения, която унищожава системата на „златния стандарт“, осигурява суверенността на националните държави и не дама на разрушителните сили на глобализма да унищожат традиционните идентичности. В резултат на тази конференция са създадени такива организации като МВФ и МБРР. Те действат, а и досега действат, изключително според логиката на глобалисткия неолиберализъм, в ядрото на който е заложена идеята на универсализацията на света с цел създаване на идеалния потребител. Унищожаването на идентичността трябва да служи на една цел – вечно обогатяващ се елит. Но в момента ние можем да говорим за това, че либералният световен ред, който ако и да можем да го смятаме единствено за мит, изхождайки от теориите, че е работил в интересите на една-единствена държава , а по-точно за хората, стоящи зад нея, започна да се видоизменя и да придобива черти на истински нов феномен, който ние едва ли можем да наречем мит. Пренастройване на системата Сега можем да наблюдаваме трансформация на системата на световния ред. Тя влиза в постамериканския стадий на своето развитие, именно в този стадий, когато носителят вече не е нужен на вируса, епохата на внедряване на глобализма вече е преминала. В момента той е съсредоточен повсеместно по такъв начин, че националната държава повече не се нуждае като проводник на системата. Президентът на САЩ Доналд Тръмп извърши редица заявления, как му е противен глобализмът и че свободната търговия не е абсолютно благо. Но всъщност реалните промени, дори въпреки различните търговски мита, не ги виждаме. Всъщност това е следствие от трансформацията на световната система. Философите Негри и Хард в своя съвместен труд, наричан „Империя“ пишат за тази смята на полюсите на периферията и центъра по следния начин: Пространственото разделяне на света на три свята става толкова объркано, че ние непрекъснато откриваме третия свят в първия, а първия в третия, докато вторият свят на практика престана да съществува. И днес се е случило видоизменяне на световната система, тоест такава система на капиталистическия строй, която провъзгласява разграничението на света на центъра, полупериферия и периферия (терминът е въведен от известния политолог Иманюел Валерстайн). Епохата на контролираното заразяване се сменя с епохата на контролирания глобален хаос, основната цел на който се състои в ускоряването на процесите на унификация. Новият свят и „Империята“. Както е очевидно, глобалната система се състои в създаването на изключително удобни условия за свободното движение на капитали, които по свой начин заличават всички бариери, независимо дали става дума за национални държави (формирането на Европейския съюз), хора, които не са готови да играят според определените правила на подчинение на империализма (Кадафи, Кенеди) или традиционните форми на колективна идентичност (нацията - възраждането на космополитизма, унищожаването на институцията на семейството и т.н.). По този начин глобализмът създава изцяло нова култура или по-скоро антикултура. Изтриването на националната и всяка друга традиционна форма на идентичност създава атмосфера, в която капиталът, който в този случай може да се използва като синоним на глобализма, стана абсолютно тотален. Има система от контролиран хаос, която ускорява унищожението на човечеството. В същото време се променят и методите за управление на общността. Вместо да действат по обичайните методи за диктуване на волята си чрез държавните глави, те започнаха да използват методите на политическа технологична манипулация, съзнателно полагайки система на нагласи на психическо ниво чрез пропагандиране на идеи и ценности чрез масова култура, реклама и т.н. Създава се съвършено уникално състояние на самоунищожение. Хората сами отричат своята традиция и забравят родството, те сами разрушават привичните йерархии, които са неизгодни за глобалните елити. Контролът на „Империята“, именно така наричат тази система, става всеобхващащ и не спиран от пространството за свободно действие. Обобщение Наблюдаваме процес на промяна на тактиката на глобализацията. Нейната тоталност започна да се изразява в нови форми. Така се осъществява престрояване на реда под нова система на политически контрол, в който всички класически форми и институционални разработки започват да губят смисъл, защото се провъзгласява ускоряване на темповете на разрушения. Такава е диагнозата на съвременния свят. Въпросът се заключва в това дали е възможно да се унищожи болестта, преди тя окончателно не унищожи организма.", "date": "2018.08.31", "title": "Либералният свят – измислица, прикриваща тотална диктатура"}
{"url": "http://www.classa.bg/%D1%81%D0%B2%D1%8F%D1%82/item/386472-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BA%D0%BE%D1%81%D0%BC%D0%BE%D1%81%D0%B0-%D0%BF%D0%B5%D1%80%D0%B8%D0%BE%D0%B4%D0%B8%D1%87%D0%B5%D0%BD-%D1%81%D0%B8%D0%BB%D0%B5%D0%BD-%D1%81%D0%B8%D0%B3%D0%BD%D0%B0%D0%BB-,-%D0%B8%D0%B4%D0%B2%D0%B0%D1%89-%D0%BE%D1%82-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0", "text": "Непалски астроном откри мистериозен ритмични трептения от един от най-ярките обекти в небето, с гама-лъчи с много високо ниво на енергия: блазар Маркарян 501. Именно в гама емисиите, Гопал Бхатта, който работи за обсерватория в Полша, е възприел \" силен сигнал \", който има периодичност от приблизително 332 дни. Колебанията се записват от 10 години: от август 2008 г. до юни 2018 г., се посочва в изявление на уебсайта phys.org. Източникът на данни е космическият телескоп Fermi, управляван от НАСА, а самият източник на емисии е на разстояние 456 милиона светлинни години. \"Това, което ние наблюдавахме, може да бъде първият интересен случай, в който ставаме свидетели на преходни периодични модулации гама лъчи, във високо - енергийното излъчване на блазар\", отбелязва в статията Бхатта. Става дума за около 7 цикъла, а след това периодичните излъчвания започнали да избледняват постепенно. Маркарян 501 (Mrk 501) е един от блазарите - или активните галактически ядра - най-близо до Млечния път. Според по-раншната хипотеза за това ново откритие, колебанията се дължат на релативистична струя (или \"джет\", на езика на астрофизиците) насочена към Земята. Това явление е свързано с наличието на супермасивни черни дупки в галактическото ядро. Възможните обяснения, предложени от автора, за движещата сила на тези ритмични трептения, подчертават двоичната система на черната дупка, т.е., че в центъра й има не един отвор, а два. Друго обяснение е прецесията на джета и на акреционния диск, насочен към Земята, под въздействието на гравитационния въртящ момент.", "date": "2018.08.31", "title": "Откриха в космоса периодичен \"силен сигнал\", идващ от галактика"}
{"url": "http://www.classa.bg/%D1%81%D0%B2%D1%8F%D1%82/item/386473-%D0%BE%D1%82%D0%BF%D0%B5%D1%87%D0%B0%D1%82%D0%B0%D1%85%D0%B0-3d-%D0%B1%D0%B8%D0%BE%D0%BD%D0%B8%D1%87%D0%BD%D0%BE-%D0%BE%D0%BA%D0%BE", "text": "Група учени от университета в Минесота (САЩ) отпечатва на 3D принтер първия прототип \"бионично око\" с полусферична повърхност, което в бъдеще може да излекува слепотата или да помогне слепи хора да виждат по-добре, според проучване, публикувано тази седмица в списание Advanced Materials. В развитието на това устройство, неговите автори използвали полимерни полупроводникови материали за печат на фотодиоди, които преобразуват светлината в електрически импулси, точно както в човешкото око светлината се превръща в леки нервни импулси, които пътуват до мозъка. Използвайки персонализиран 3D принтер, учените успели да отпечатат светлинните рецептори в стъклен купол. Днес 3D отпечатването върху плоски повърхности е обичайно, но отпечатването на деликатните светлинни рецептори на извитата повърхност е истинско предизвикателство. \"Обикновено биологичните очи се смятат за научна фантастика, но сега сме по-близо от всякога до реализацията й, чрез използването на мулти-материален 3D принтер\", казва Майкъл МакАлпин, съавтор на изследването. Според него, следващите стъпки на неговия екип, ще са да се създаде прототип с повече и по-ефективни приемници на светлина и да се намерят начини те да се отпечатат на мек полусферичен материал, който може да се имплантира в човешката орбитална кухина.", "date": "2018.08.31", "title": "Отпечатаха 3D \"бионично око\""}
{"url": "http://www.classa.bg/%D1%81%D0%B2%D1%8F%D1%82/item/386475-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BD%D0%B8%D1%86%D0%B8%D0%B8%D1%80%D0%B0-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%B8-%D0%B3%D0%BE%D0%BB%D1%8F%D0%BC%D0%BE%D0%BC%D0%B0%D1%89%D0%B0%D0%B1%D0%BD%D0%B8-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D1%81%D1%8A%D1%81-%D1%81%D0%B5%D1%83%D0%BB-%D0%B8-%D1%82%D0%BE%D0%BA%D0%B8%D0%BE", "text": "Белият дом обясни решението да преустанови военните маневри с Южна Корея, заявявайки, чрез декларация, че президентът на САЩ, Доналд Тръмп, има \"много добри и топли отношения с лидера на Северна Корея Ким Чен-ун и няма причина да изразходват парите на данъкоплатците за упражнения със Сеул\". \"Президентът смята, че отношенията му с Ким Чен-ун са много добри и топли и засега няма причина да се харчат много пари в съвместни военни учения на САЩ и Южна Корея\", се казва изявлението на Белия дом, цитирано от Доналд Тръмп в личния си профил в Twitter. Същото съобщение обаче посочва, че американският президент може незабавно да започне нови съвместни военни учения в голям мащаб с Южна Корея и Япония, ако той реши така. \"Президентът може незабавно да рестартира ученията с Южна Корея и Япония, ако реши, и ако го направи, те ще бъдат много по-големи от предишните\", се казва в изявлението. Изявлението идва часове, след като секретарят на отбраната на САЩ Джеймс Матис заяви, че в момента страната му няма планове за спиране на допълнителните военни учения с Южна Корея. На 12 юни, президентът на САЩ, Доналд Тръмп, след срещата си в Сингапур с лидера на Северна Корея Ким Чен-ун, обяви че ще спре \"военните игри\" - съвместните военни учения със Сеул, в контекста на нормализирането на отношенията между Вашингтон и Пхенян. През последните години Северна Корея осъжда съвместните военни маневри на САЩ и Южна Корея като \"провокативни\".", "date": "2018.08.31", "title": "Тръмп може да инициира \"незабавни\" голямомащабни военни учения със Сеул и Токио"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386478-%D0%BA%D0%B0%D0%BA%D1%8A%D0%B2-%D1%89%D0%B5-%D0%B1%D1%8A%D0%B4%D0%B5-%D0%BA%D1%80%D0%B0%D1%85%D1%8A%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Банката за международни разплащания заплашва света с „идеалната буря”: увеличаващият се протекционизъм ще прекъсне всички връзки, ще ни застигне смъртоносна криза и ние всички ще умрем. Но, съдейки по всичко, оглавяващият банката мексиканец просто иска да ядоса Доналд Тръмп. Августин Корстенс, главният управляващ Банката за международни разплащания (БМР) на 25 август произнесе програмна реч на симпозиум на Федералната резервна банка на Канзас сити. Симпозиумът този път не се проведе в Канзас, а на запад в съвсем провинциален Уайоминг, на мястото с поетичното название Jackson Hole (Дупката на Джаксън”. Между другото банката за международни разплащания не е периферна организация, а я наричат също „Централната банка на централните банки”. Нашата родна ЦБ е също клиент на БМР. Това е наднационална организация, която базираща се в Базел, не е просто неподчинена на правителството на Швейцария, но и не плаща никакви данъци, а също така има собствена полиция. БМР също е един от най-големите притежатели на златен запас в света – към собствените си запаси от 11 тона жълт метал тя е натрупала 575 тона, намиращи се на съхранение. Ръководителите обикновено предпочитат да остават в сянка: парите, както е известно, обичат тишина. Мнозина от вас да са чували за Хайме Каруано, който управляваше от 2009 до 2017 г? Но гражданинът на Мексико Агустин Карстенс, който оглавява тази организация 1 дек. 2017 г., изглежда, е решил да промени традицията. Неговата страстна реч се съпровождаше от нехитри графики и целеше да разруши мита, че протекционизмът може по някакъв начин да донесе някаква полза към националните икономики. Само глобализация, само СТО, само ниски митнически бариери. Той само веднъж назова името на президента на САЩ Доналд Тръмп, но пред нас, безспорно, обвинителната реч бе насочена именно срещу американския лидер. Според Карстенс, при продължаване на протекционистката политика на САЩ „съчетаването на негативните последствия може да доведе до идеалната буря”. Най-точния цензурен еквивалент на този романтичен език е „пълно пре__ване”.     Доверието в пламените аргументи Агустин, обаче, се топи при елементарен статистически анализ на текста (той може да се прочете на интернет страницата на Банката за международни разплащания). По-често в Съединените щати (осем пъти), там се споменава само ... Мексико (девет пъти), родината Карстенс, Националната банка на което той оглавява преди този пост. Но нали Мексико е основната жертва от избирането на Тръмп и началото на прилагането на неговите антимигрантски и протекционистки политики. А фактът, от избора на БМР е Карстенс - човек, известен а като основен опозиционер на главния политик на света, се показва, че собствениците на световните пари също са откровено недоволни от Тръмп и готови да използват срещу него дори слабичкият мексикански фактор. Аргументи срещу фактите „След десетилетия стремеж към отворените пазари виждаме опити да ги затворят“, страда говорителят. „Ако се притесняваме за олигополите и доходите на доминиращите фирми, трябва да се замислим два пъти, преди да подкопаем системата на отвореност“( Това е един много странен аргумент: именно „системата на откритост“ е довела до абсолютната власт на транснационалните корпорации, всички видове „Кока Кола“, „Нестле“, „Самсунг“ и други подобни. Те финансираха борбата за „откритост“, за да получат нови пазари. Сравнете етикетите на продуктите в руските магазини сега и преди 40 години и въпросите за бенефициентите на „системата за откритост“ изчезват. „Оттеглянето на глобализацията заплашва реалните икономически ползи, които се получават чрез близки търговски и инвестиционни връзки“. Абсолютно. Но ползите от тях, за съжаление, се ползват от много ограничен брой страни и компании. В допълнение, такова отстъпление няма да доведе до загуба, а до преразпределение на ползите. Иновациите и по-отворените пазари коренно промениха глобалното производство, заменяйки местно разделеното производство с глобалните вериги за създаване на стойност. Трудно е да се спори. Но добре ли е? Глобалната верига е глобален риск. Ако саламджията ЕТ Василий Алибабаев от Ростовска област купува свинско месо от „Фунтик“ ООД от Краснодарски край, и соя (нека си го кажем) - от белгородското „Месо и алтернативи“ АД, той, като цяло, не се интересува от световната политика: наденички ще има почти във всякаква форма в ростовските магазини. „Световната верига на стойността“, показва на Васирилий Алибабаев, че свинското месо в Бразилия все още е по-евтино, а соя най-добре да се купува от най-големия производител, тоест от САЩ. Тук се въвежда режимът „ответни мерки“ (по народному „ембарго“) и отговор на санкциите, а „Росселхознадзор“ открива в бразилското свинско ректопамин. Наденичките поскъпват и изобщо изчезват. „Разбира се, разпределението на печалбите от глобализацията трябва да бъде по-равномерно“, признава Карстенс, но не посочва един начин да накараме собствениците на този свят да отхвърлят супер печалбите. Къде е този глобален Андрей Белоусов, който ще дойде и ще каже: „Споделяйте!“  \"Струва ми се, че донякъде е парадоксално, че САЩ пускат палки в спиците, когато американската икономика работи на пълен капацитет“, чуди се Карстенс. Той води проста логическа верига: увеличаването на митата ще доведе до по-високи цени, а Федералният резерв на САЩ ще повиши основния лихвен процент и това ще доведе до увеличение на стойността на долара. Един скъп долар ще удари американски износители, които вече страдат от глобалните тарифни увеличения. И развиващите се икономики „ще бъдат под троен удар“, смята банкерът. Само че на Доналд Тръмп във висша степен му е през онази работа за развиващите се икономики. А своите износители той има намерение да преориентира на вътрешния пазар, затова и маха от там вносните стоки. Not gain but pain „But in the long term, protectionism will bring not gain, but only pain. Not just for the United States, but for us all“, не без поетичност приключи речта си Агустин Карстенс. Тоест „в дългосрочен план протекционизмът няма да донесе ползи, а болка. Не само за Съединените щати, но и за всички нас.“. В това е убеден главния управител на Банката за международни разплащания, съвместно с това гражданин на държава, която е най-силно засегната от преминаването на САЩ в режим на защита на собствените си производители. И в този момент гражданинът радостно скача по костите на финансиста. Тъй като финансистът Карстенс не е глупак. И той ясно вижда как американската икономика се разраства буквално по време на речта му. На първо място е по поскъпване на технологическите компании, на второ по общ подем на икономиката. В скобки за Русия. Русия в този доклад не е спомената: нашата страна има много слаби връзки с Мексико. Но трябва да кажа, че изминахме любопитен път. Разформировхме съветската система, уж излязохме от колхозите, провъзгласихме развитието на фермерството, прославихме пазарния стопанин… и с радост влязохме в световния колхоз с преразпределение в полза на председателя и неговото семейство. Вписахме се дори не като работник, а източник на евтина енергия, товарно добиче, на което понякога му хвърлят сено – зелени хартийки, за да се грохне преди времето. Да приемем, че в идеалния свят сътрудничеството наистина е по-изгодно от конкуренцията. Утопианците виждаха бъдещето на нашата планета като общност на гражданите с едно, дори не правителство, а по-скоро фокусна точка, говорещи на един и същи език, споделящи едни и същи алтруистични ценности ... И реалистите уточниха, че членовете на такава общност биха били лесни жертви за всички амбициозни мошеници. Както, според мен, това се случва в глобалната икономика. *** Да, няма да има „идеална буря“. Ще има адаптация на националните икономики към новите реалности, ориентация към собствените предприятия, на локални производствени вериги. Процесът не е безболезнен, но друг в икономиката няма.", "date": "2018.08.31", "title": "Какъв ще бъде крахът на световната икономика"}
{"url": "http://www.classa.bg/%D1%81%D0%B2%D1%8F%D1%82/item/386468-%D0%BA%D0%B8%D1%82%D0%B0%D0%B9-%D0%B8%D0%BC%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87", "text": "Китай завърши морските изпитания на първия самолетоносач - собственото производство. Tе са били успешни. Това съобщиха на Министерството на отбраната на страната, съобщават местни медии. Тези тестове бяха втори за китайския кораб. Според представител на китайския военен отдел, по време на плаването са проведени тестове за проверка на платформата и оборудването на военния кораб.      Той също така отбеляза, че изграждането на втори китайски самолетоносач е в график. \"Морските изпитания са били успешни \", заключи представителят на министерството на отбраната на Китай. По-рано беше съобщено, че най-големият амфибиен самолет в света успешно е завършил тестов полет в Китай.", "date": "2018.08.31", "title": "Китай има собствен самолетоносач"}
{"url": "http://www.classa.bg/%D1%81%D0%B2%D1%8F%D1%82/item/386469-%D0%B3%D1%80%D0%B0%D0%B4%D1%8A%D1%82,-%D0%BA%D0%BE%D0%B9%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D0%BA%D0%BE%D1%82%D0%BA%D0%B8%D1%82%D0%B5", "text": "Малко градче на южното крайбрежие на Нова Зеландия планира да приложи радикален план за защита на местната дива природа - забрана на всички домашни котки. Съгласно инициативата, предложена от Environmental Southland, собствениците на котки в Омауи ще трябва да кастрират, да им сложат микрочип и да ги пред местните власти. А след като домашният любимец умре, любителите на котките в общността няма да могат да си вземат нов. Защо обаче се прави това? Това звучи крайно, но може би е нещо, върху което повече общности трябва да помислят. В края на краищата, котките са отговорни за смъртта на милиарди малки птици и бозайници всяка година, а според някои това е грешка именно на хората. Д-р Петър Мара, ръководител на Центъра Смитсън за миграция на птиците, е автор на списания и книги по този въпрос. Противно на очакванията на мнозина спрямо него, той твърди, че не е нито против котките, нито против притежаването на котка като домашен любимец. \"Котките са наистина чудесни домашни любимци. Но те не бива да могат да се разхождат свободно навън, това е наистина очевидно решение. Не позволяваме на кучетата да го правят. Време е да започнем да се отнасяме и към котките по същия начин\", казва той пред BBC. В Омауи официалните лица твърдят, че мярката е оправдана, защото камерите за наблюдение са показали разхождащи се свободно котки, които ловуват птици, насекоми и влечуги в района. \"Котката ви ще може да изживее естествения си живот щастливо и да прави това, което прави, в Омауи, но когато умре, няма да можете да я замените с нова\", обяснява Али Меад, отговорник по био сигурността към общината в града. Според плана, всеки, който не спазва ограниченията, ще получи известие от властите, а ако продължава да не следва правилата, като последна мярка е въведено отнемането на домашния любимец. И все пак оттам обясняват, че това ще е само \"абсолютна последна мярка\". Инициативата е част от предложения от регионалния съвет регионален план за борба с вредителите, който бе открит за консултации във вторник.     Джон Колинс, председател на благотворителния фонд Omaui Landcare, защитава забраната, която по думите му цели да защити ценните природни запаси от изчезващи животински видове там. \"Ние не мразим котките. Просто искаме в природата да се запази разнообразието от различни животни\", коментира още той. Колко сериозен обаче е проблемът на природозащитниците с домашните котки?  Дебатът за популациите на котки и местните екосистеми не е уникален за Омауи. Учените, занимаващи се с темата за опазването на околната среда и животинските видове, отдавна предупреждават за въздействието на дивите и живеещите навън домашни котки върху заобикалящата ги среда и те са класирани сред 100-те най-лоши инвазивни видове в света. По думите на д-р Мара  изчезването на 63 вида по света сега е свързано с увеличаването на котешките популации на тези места. Проблемът се изостря в райони с много чувствителни екосистеми, а Нова Зеландия е пример за това. \"Звучи крайно, но ситуацията излезе извън контрол\", казва той и допълва, че любителите на котките по света трябва да приемат малко по-различна философия за нещата, що се отнася до отношението им към животните. Д-р Мара вярва, че тези котки трябва да кастрирани, а упражненията и физическата си активност да извършват вкъщи с помощта на играчки или в контролирана среда - например на каишка. Той обаче е категоричен - влиянието върху природата не е по вина на котките - те следват просто естествените си пориви - то е вина на хората. Популярността на котките в социалните мрежи според него е сред водещите фактори популацията им да не намалява, а дори напротив - постоянно да се увеличава, а все повече хора да си вземат коте за домашен любимец. Точните оценки за броя на котките са доста трудни да постигане, но се смята, че само в САЩ има около 86 милиона домашни котки - приблизително по една на всеки три домакинства. Отделно от това има неясно количество бездомни или полубездомни котки, чието влияние е дори по-голямо върху околната среда. Това оказва и своето въздействие - годишно в Америка по около 4 млрд. птици и около 22 млрд. дребни бозайници биват убивани от котки.  Това не е първият път, когато на котките се гледа като на заплаха в Нова Зеландия - страна, която се гордее с това, че котка има в почти половината домакинства в страната. Темата е актуална и в Австралия, където тези домашни любимци са обвинявани за застрашаването на множество местни животински видове. Страната финансира от 2015 г. инициативите за изкореняване на котките. Там е и най-голямата в света ограда срещу котки, а властите дори са обмисляли подобна забрана за домашни любимци, но в национален мащаб. В крайна сметка общинските съвети и правителството се обединяват около идеята да се наложат ограничения. Забранява се котките да бъдат пускани на открито през нощта, а на домакинствата се слага лимит за разрешен брой котки, които задължително трябва да бъдат регистрирани и кастрирани. Въпреки всичко подобни инициативи продължават да бъдат доста спорни. Миналата година групите за правата на животните се обявиха изключително остро срещу месен общински съвет в щата Куинсланд в Австралия, който предлага по 10 долара за убита котка. Същевременно в Омауи местните са шокирани от опита за прокарване на котешката забрана и се готвят за протести. Някои от тях използват домашните си любимци именно за борба срещу дребните вредители и смятат, че предложенията са най-малкото прекалени. Не са малко и тези, които оспорват самите доказателства, приложени от природозащитниците, че котките действително причиняват такива щети.", "date": "2018.08.31", "title": "Градът, който иска да забрани котките"}
{"url": "http://www.classa.bg/%D1%81%D0%B2%D1%8F%D1%82/item/386470-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B8%D0%B7%D1%87%D0%B0%D0%B4%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD", "text": "Кой създаде ИДИЛ?  Помните ли как Тръмп по време на предизборната кампания гръмогласно и на всеослушание обвини предишната администрация на Обама, че е създала урод? Тогава беше напълно прав. ИДИЛ е зловещото изчадие на англосаксонците. Те знаеха, че създават чудовище, но мислеха, че ще се справят с него, ще го управляват. Безразсъдство. Това е една от основните причини, поради които светът е на ръба на пропастта. Само Русия, нито Китай, нито Европейската коалиция и нито «богоизбраната» държава САЩ, а само Русия, оценява целия ужас на бъдещите последствия, ако това чудовище не бъде спряно.     Страшно е да си представим, но конгресът в САЩ си е въобразил, че е властелин на света… Дава разрешения за бомбардиране на населени места и градове в Сирия… Измисля си различни предлози от серия от химически атаки, които едва ли не били дело на ръцете на самия «човекояд» Асад… А в същото време целият свят тръби, че «Белите каски» с Държавния департамент, както и контролираните от него медии, инсценират театро в Сирия… А някой мисли ли колко струват и кой дава парите за тези десетки и стотици крилати ракети, мисли ли, че това са пари на американските данъкоплатци?! Конгресът на САЩ отделя пари за бомби, краде от залъка на американските данъкоплатци… Политиката на САЩ е кървава. Борба за справедливост? Каква справедливост?  Американска?  А кой каза, че американците имат патент за справедливостта в света? А бомбите върху беззащитните мири хора? Така ли политиканите в Америка защитават сирийския народ? Ако ИДИЛ бъде ликвидиран, Америка няма да има какво да прави в Сирия, т.е. няма да може да отделя трилиони долари немъчени американски пари за бомби… Затова ИДИЛ им трябва. За да си напълнят търбусите с пари. За сметка на живота на милиони хора… А всичко започна заради прословутия нефт и газ в Сирия… Превърнаха една процъфтяваща суверенна държава в руини, хвърлиха милиони хора в бездната на страданието, смъртта, нищетата… Всичко, което говорят САЩ за ситуацията — минала и настояща — в Сирия е ЛЪЖА. От началото до края! Редица американски сенатори имат ЛИЧЕН интерес ИДИЛ да продължава да убива, където и да било по света. Включително и в БГ, ако се наложи…, за да продължи военната истерия. Например сенаторът от САЩ Линдси Греъм в разбитата поща на Хилъри Клинтън се оплаква, че газопроводът през Сирия няма да се случи, той е дори съкрушен и иска да си върне вложените средства в ИДИЛ. ТОЙ вложил в ИДИЛ лични пари! И светът мълчи за това. Чужда кръв се лее в Сирия. Не е американска. Режат се глави, убиват се деца и старци…  Но всичко това не е важно. Важен е планът на САЩ, който трябва да се осъществи на всяка цена, планът за настоящата и бъдещата ПЕЧАЛБА. Друг план НЯМА!  Тази зловеща Система, раждаща чудовища, трябва да бъде унищожена!!!  Трябва!  В противен случай всички насилствено заминаваме скоропостижно при Свети Петър — веднага или бавно и полека. Но насилствено. Според техния план.  ", "date": "2018.08.31", "title": "Създателят на изчадия трябва да бъде ликвидиран"}
{"url": "http://www.classa.bg/%D1%81%D0%B2%D1%8F%D1%82/item/386471-%D0%BC%D0%B5%D1%82%D0%B5%D0%BE%D1%80-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D0%B0%D0%BD%D0%B8%D0%BA%D0%B0-%D0%B2-%D0%B7%D0%B0%D0%BF%D0%B0%D0%B4%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F", "text": "Един огромен метеор, който запали небето в Пърт (Западна Австралия) и беше описан от АВС като \"междузвезден посетител\", тероризира много хора и промени поведението на животните. Това небесно тяло прелетя в нощта на 28 август и е много вероятно да се е разбило на Земята, според специалисти. Към 19:40 часа пожарникарите в района получиха многобройни повиквания на уплашени местни жители, видели да преминава огнена топка над главите им. Някои твърдели, че това е НЛО и може да предизвика катастрофален пожар. Една жена заяви пред ABC News, че докато е била в банята е чула нещо подобно на \"авиационен инцидент, сякаш небето се е сринало \". „Силният гръм разтърси цялата къща, прозорците и изгони кучето ми\" каза Робин Гарет, един от свидетелите на събитието. Обсерваторията в Пърт анализира различни видеоклипове, записани от камери за наблюдение и устройства за запис, инсталирани в превозни средства, за да установи произхода на инцидента.", "date": "2018.08.31", "title": "Метеор създаде паника в Западна Австралия"}
{"url": "http://www.classa.bg/%D1%81%D0%B2%D1%8F%D1%82/item/386467-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-2-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B0-%D0%BD%D0%B0-%D0%B5%D0%BB%D1%86%D0%B8%D0%BD-%D0%B8-%D0%B1%D0%B8%D0%BB-%D0%BA%D0%BB%D0%B8%D0%BD%D1%82%D1%8A%D0%BD-%D0%BE%D1%89%D0%B5-%D0%BE%D1%82-1999-%D0%B3-%D0%BF%D0%BE-%D0%B0%D0%B4%D1%80%D0%B5%D1%81-%D0%BD%D0%B0-%D0%BF%D1%83%D1%82%D0%B8%D0%BD", "text": "Сайтът на библиотеката на Бил Клинтън публикува за първи път разшифровки на телефонни разговори на Борис Елцин и американския му колега през 1999 г., от което следва, че първият руски президент лично и казал на Бил Клинтън, че е избрал за свой наследник Владимир Путин, предават осведомителните агенции. По време на разговор на 8 септември Елцин изразил увереност, че новият лидер на страната ще получи подкрепата на гражданите. Първият руски президент признама, че му отнело много време, за да обмисли кой може да оглави страната от 2000 г. нататък. Известно време той не можел да намери подходящ кандидат. \"Накрая се натъкнах на него, това е Путин\", казва Елцин на Клинтън. Както разказва първият руски президент, той изучил биографията на Путин, неговите връзки и интереси, и разбрал, че той е надежден човек, добре запознат с неговата сфера на отговорност. Елцин посочва някои от положителните качества на Путин: \"задълбочен и силен\", а също и \"много общителен\".      Елцин споделя и увереността си, че неговият американски колега, сам ще се убеди в това, че новият руски лидер ще бъде \"високо квалифициран партньор.\" Елцин споделя и увереността си, че неговият американски колега, сам ще се убеди в това, че новият руски лидер ще бъде \"високо квалифициран партньор.\" Във втори разговор, състоял се два месеца по-късно, на 19 ноември, Елцин изразява увереност, че Путин ще стане руски президент. \"Разбира се, че Путин ще е наследник на Елцин Той е демократ и той познава Запада.\", отговаря той на въпрос Клинтън кой ще спечели президентските избори. По онова време Клинтън вече е имал възможност да разговаря с Путин на срещата на върха на АТИС в Оукланд. Американският лидер споделя, че той го впечатлил като много умен човек. В отговор Елцин отбеляза, че Путин има \"вътрешен заряд\" и ще направи всичко възможно в рамките на закона, за да спечели президентските избори. \"И той ще спечели, и ще работите заедно\", подчертана Елцин, като обещава, че Путин ще продължи линията на предшественика си за развитието на демокрацията и икономиката, както за разширяване на контактите на Русия. \"Той има енергията и умът да преуспее\", каза първият руски президент за наследника си. Елцин назначава Путин за изпълняващ длъжността министър-председател на 9 август 1999 г., като го нарича в същия ден свой приемник. На 16 август Държавната Дума одобрява Путин като ръководител на правителството. На 31 декември Елцин обявява оставката си, след което Путин става изпълняващ длъжността президент. На 26 март той печели изборите още на първия кръг.", "date": "2018.08.31", "title": "Разсекретиха 2 телефонни разговора на Елцин и Бил Клинтън още от 1999 г. по адрес на Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386463-%D0%B0%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8-%D1%81%D0%B0-%D0%BF%D0%BE%D0%B2%D1%82%D0%BE%D1%80%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%B8-%D0%BE%D1%82-%D0%BC%D0%BE%D1%80%D1%81%D0%BA%D0%B8%D1%82%D0%B5-%D0%B2%D0%BE%D0%B4%D0%B8-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB", "text": "Проби са взети от четири пункта: непосредствено над потъналия кораб, до боновото заграждение, на един километър от брега на плажа \"Черноморец\" и на \"Централен плаж-Созопол\". Анализът на пробите показва, че непосредствено извън ограждението на разлива и до морския плаж няма замърсяване на морската вода. Останалите изследвани показатели са под границата за определяне на метода за изпитване и отговарят на стандартите за качество на околната среда, информираха от дирекцията. Има минимално локално замърсяване с нефтопродукти единствено в района на разлива, непосредствено над потъналия кораб в акваторията на острова.     Извършено е изследване за наличие на нефтопродукти, бензен, етилбензен, флуорен и др. Резултатите от взетите проби от морската вода от плажовете \"Корал\" и \"Алепу\" отговарят на стандартите за качество на околната среда по всички изследвани показатели.", "date": "2018.08.31", "title": "Анализирани са повторните проби от морските води край Созопол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386464-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BF%D1%8A%D1%82%D1%8F-%D0%BE%D1%82-%D1%81%D0%B2%D0%BE%D0%B3%D0%B5-%D0%B4%D0%BE-%D1%81%D0%BE%D1%84%D0%B8%D1%8F-%D0%B7%D0%B0-%D0%B4%D0%B5%D0%BD", "text": "От 10 часа прогнозно до 18 часа днес се спира движението по пътя Своге- София, съобщи МВР. Обходните маршрути са по път III-164 от Своге до Бучин проход и по път II-81 от София до Костинброд. Във връзка с провеждането на процесуално- следствени действия на 31 август се спира движението на всички пътни превозни средства в участъка от км 51+000 до км 75+410 на път II- 16 от Своге до София. За няколко часа от националното следствие ще вземат проби от асфалта, за да се изготвият необходимите за разследването експертизи след тежката катострофа с автобус, при която загинаха 17 души.     Следователите ще направят оглед в 10 часа в петък сутринта, след което ще започне и взимането на пробите, обясниха от прокуратурата. Материалът е необходим за изготвянето на назначените от следствието експертизи. От прокуратурата обясниха, че срокът е съкратен, защото от АПИ са поискали веднага да асфалтират пътя. Това няма да стане, докато не се съберат всички необходими за разследването данни, защото полагането на нов асфалт може да заличи следите, обясниха от главната прокуратура.", "date": "2018.08.31", "title": "Затварят пътя от Своге до София за ден"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386465-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%B3%D0%BE%D0%B4%D0%B8%D0%BD%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B8%D1%82%D0%B5-%D0%B1%D1%80%D0%BE%D0%BA%D0%B5%D1%80%D0%B8-%D1%81%D0%B0-%D1%81%D1%8A%D0%B1%D1%80%D0%B0%D0%BB%D0%B8-%D0%BD%D0%B0%D0%B4-745-%D1%85%D0%B8%D0%BB-%D0%BB%D0%B2", "text": "Премийният приход, реализиран с посредничеството на застрахователните брокери към края на юни е в размер на 745 590 хил. лв. Това е с 20% повече отколкото година по-рано, когато брокерите са събрали 618 хил. лв., показват данни на Комисията за финансов надзор (КФН). От посочените 745 590 хил. лв., 663 762 хил. лв. са в полза на български застрахователи, а 81 827 хил. лв. са реализирани от застрахователи, ситуирани в други държави. Приходите от комисиони с включено презастраховане на застрахователните брокери в края на шестмесечието възлизат на 122 505 хил. лв., при 119 808 хил. лв. към края на юни 2017 г. което е увеличение от 2,25%, пресмятат от КФН. Според данните от всички начислени комисиони 90% са приходи от записани комисиони по застраховки в общото застраховане и 10% – от в животозастраховането В структурата на реализирания чрез застрахователни брокери премиен приход по общо застраховане към 30 юни2018 г. най-голям дял заемат автомобилните застраховки – „Гражданска отговорност, свързана с притежаването и използването на МПС” (50,0% от записаните премии по общо застраховане) и „Сухопътни превозни средства, без релсови превозни средства” (34% от записаните премии по общо застраховане), следвани от „Пожар и природни бедствия” (7% от записаните премии по общо застраховане) и „Други щети на имущество” (2% от записаните премии по общо застраховане).  При животозастраховането реализираният чрез застрахователните брокери премиен приход е записан основно по застраховка „Живот” и рента (58,6% от записаните премии по животозастраховане), следвана от застраховките „Живот, свързана с инвестиционен фонд” (18% от записаните премии по животозастраховане) и „Злополука” (14% от записаните премии по животозастраховане).", "date": "2018.08.31", "title": "За половин година застрахователните брокери са събрали над 745 хил. лв."}
{"url": "http://www.classa.bg/%D1%82%D0%B5%D1%85%D0%BD%D0%BE/item/386466-%D0%BD%D0%B0%D0%BF%D1%80%D0%B5%D0%B4%D0%BD%D0%B0%D0%BB-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D1%89%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D1%81%D0%B2%D0%B5%D1%82%D0%B0-%D0%BF%D0%BE-%D0%B4%D0%BE%D0%B1%D1%80%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%85%D0%BE%D1%80%D0%B0%D1%82%D0%B0-%D0%BD%D1%8F%D0%BA%D0%BE%D0%B3%D0%B0-%D1%81%D0%BC%D0%B5-%D0%BC%D0%BE%D0%B3%D0%BB%D0%B8", "text": "Има определени страхове, които изскачат на повърхността, когато се говори за бъдещето на изкуствения интелект (ИИ). Да кажем че основният от тези страхове е, че ИИ ще се научи да се самообучава и ще стане много по-напреднал във всичко, което ние хората можем да постигнем. В грешните ръце или дори в своите собствени, толкова напреднал алгоритъм може да се превърне в доминатор над правителствата или армиите по света, да превъплати картината на Оруел за нивата на следене, манипулация и социален контрол над обществата и може би дори да постигне тотален контрол над бойните полета с автономни смъртоносни оръжия като например бойни дронове. Някои експерти по ИИ обаче не мислят, че тези страхове са добре обосновани. В действителност, казват те, високо напреднал ИИ може да е по-добър в управлението на света отколкото ние хората някога сме били. Тези страхове са истинската заплаха, защото може да ни попречат да реализираме този потенциал. Може би НЕреализирането на ИИ е истинската опасност за човечеството, казва Томас Миколов, изследовател в проекта на Facebook за ИИ на конференция в Прага (   ). Като вид, обяснява той, хората сме много зле, когато трябва да направим избор, който да е добър за нас в дългосрочен план. Хората изсичат дъждовните гори, развалят други екосистеми, за да добиват сурови материали, без да са наясно (или без да се интересуват) от начина, по който това допринася за бавната, но (вероятно) необратима цялостна деградация на планетата.     Софистициран изкуствен интелект от друга страна вероятно би бил способен да предпази човечеството от собственото му късогледство. „Ние хората сме много лоши в прогнозите за това, което може да се случи в дългосрочен план, да кажем 20-30 години напред във времето“, добавя Миколов. „Може би ИИ, който е много по-умен от нас, в симбиозна връзка, може да ни помогне да избегнем някакви бъдещи катстрофи.“ Сигурно, Миколов е в малцинството, което мисли че свръх ИИ като цяло ще бъде благосклонен. Мнозина панелисти на същата конференция изразяват общите страхове, особено за ИИ използван за опасни цели или ИИ, с който злоупотребяват различни злодеи. И не бива да омаловажаваме или да се смеем на такива опасения. Засега дори все още не знаем дали ще успеем да създадем ИИ с обща интелигентност, което се въприема като Светия граал на софистицирания ИИ – такъв, който е в състояние да изпълни всяка когнитивна задача подобно на хората или по-добре. Бъдещето на напредналия ИИ е обещаващо, но идва с множество етични въпроси. Засега дори не знаем всички въпроси, на които ще трябва да отговорим. Всички участници в Прага обаче са категорични, че трябва да се договорим за правилата, още преди са ни потрябвали. Времето да се подпишат международните споразумения, да се създадат етичните бордове, да се съставят регулаторните органи, независимо дали частни компании или академични тела, е сега. Поставянето на тези институции и протоколи на място ще намали риска от това злонамерено правителство, учен – злодей или друг недобронамерен персонаж да вкара в действие зловредна система на ИИ или да превърне в оръжие напреднал алгоритъм. И ако някога се появи нещо подобно тези структури ще гарантират наличието на начин да се справим с него. С налични правила и „инструкции за безопасност“ е по-вероятно да живеем в хармония с развитието на ИИ и може би дори да се предпазим от самите нас", "date": "2018.08.31", "title": "Напреднал изкуствен интелект ще управлява света по-добре, отколкото хората някога сме могли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386458-%D0%BC%D0%B5%D0%B3%D0%B0%D0%BD-%D0%B8-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%B8%D1%82%D0%B5-%D1%9D-%D0%BA%D1%80%D0%B0%D0%BA%D0%B0", "text": "Мислехме да оставим Меган на мира поне за малко, но тя просто не ни дава тази възможност. Особено когато се появи на публично място с екстремно къса рокля и сме принудени да гледаме красивите ѝ крака. Снощи тя и принц Хари посетиха известния лондонски театър \"Виктория Палас\", а поводът бе благотворително представление на хитовия мюзикъл „Хамилтън\". Херцогът на Съсекс излезе на сцената, преди началото на шоуто и изпя една от песните „You'll Be Back\". Любопитен факт е, че един от героите в мюзикъла е Джордж Трети и тази песен е за него. Принц Хари с удоволствие влезе в ролята на своя прароднина и както винаги прояви чувство за хумор.      Това е първата публична изява на Меган и Хари от близо месец насам. Двамата са едни от големите почитатели на хитовия мюзикъл. Те го гледали заедно за пръв път през февруари, а преди време Маркъл се радвала на своята близка приятелка Приянка Чопра, която участвала в него, само че от другата страна на океана. Тогава „Хамилтън\" бе представен на престижната сцена на Бродуей.      След представлението кралската двойка поздрави актьорския състав и създателя на мюзикъла. Меган бе заложила на елегантна черна рокля, която наподобява фрак. Тоалетът е дело на канадската марка „Judith & Charles\" и трудно бихме могли да подминем екстремно късата му дължина, но за сметка на това херцогинята е с дълги ръкави. Роклята е съчетана с красиви островърхи обувки на тънки токчета в същия цвят, както и със златист клъч. Меган изглежда шик и някак делово с хванатата си на кок коса, деликатните златни обици и обичайния за нея опушен грим. Хари, както винаги, залага на изчистен черен костюм с бяла риза и вратовръзка.      Маркъл изглежда все по-самоуверена и като че ли вече успява да възприеме себе си като кралска особа.", "date": "2018.08.31", "title": "Меган и безкрайните ѝ крака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386459-%D0%BA%D0%B8%D1%82%D0%B8%D0%BD-%D1%81-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B7%D0%B0-%D0%BE%D0%B1%D0%B5%D0%B7%D0%BE%D0%B1%D1%80%D0%B0%D0%B7%D0%B5%D0%BD%D0%B0%D1%82%D0%B0-%D0%BA%D0%B0%D0%BB%D0%B8%D0%BD%D0%B0", "text": "Търпението на Китин Муньос преля чашата и като ревностен защитник на съпругата си – княгиня Калина, той реши да сложи край на спекулациите и обидите по адрес на нейното лице. Пред испанското издание Hola мореплавателят разкри истината зад състоянието, с което дъщерята на Симеон Секскобургготски в последните години стряска всеки репортер и журналист. От признанията му пред медията става ясно, че Калина не е жертва на поредица несполучливи пластични операции, както се твърдеше. Истинската причина за обезобразената физиономия на иначе хубавата Калина е... здравословен проблем, предизвикан от... лекарска грешка! Още в детството си, докато е била в пансиона, в който е учела, Калина си счупва два зъба. През 1999 г., докато е студентка в Лондон, тя се подлага на стоматологично лечение. Оказва се обаче, че зъболекарят допуска сериозна грешка, която коства проблеми на княгинята. Той пробива твърде дълбоко основата на челюстната кост, което предизвикало инфекция и допълнително лечение.      Година по-късно Калина тръгва на експедиция заедно с Китин. По време на пътешествието за жалост все още крехкото място се инфектира.      След като безуспешно опитала да се пребори с инфекцията, жабурейки се ежедневно с морска и сладка вода, княгинята преминала на антибиотично лечение. За зла участ обаче дори и то не помогнало, разказва Китин. Инфекцията се задълбочила до такава степен, че дори засегнала окото ѝ.      За беда в онзи тежък момент Калина се намирала насред океана. Корабът поел към най-близкия бряг, а това отнело няколко дни. След като постъпила в болницата, тя претърпяла няколко спешни лицеви операции с цел спасяване окото и носа ѝ, без оглед на естетическите поражения. Всички абсурдни теории за пластични операции са фалшиви новини\", допълва Китин.      Зетът на Симеон II добавя, че когато се е случило всичко това, Калина и той са сметнали за нередно да споделят инцидента с медиите. „Това са наши лични проблеми, които не касаят никого. Здравето на съпругата ми е от жизнено значение и за двама ни, а Калина винаги се е стараела да полага изключителни грижи за него\", пояснява още мореплавателят.", "date": "2018.08.31", "title": "Китин с потресаващо признание за обезобразената Калина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386460-%D1%86%D0%B0%D1%80%D1%8F%D1%82-%D1%81%D0%B8-%D0%B5-%D1%86%D0%B0%D1%80-%D0%B0-%D0%BA%D0%BE%D0%BB%D0%BA%D0%BE-%D1%80%D0%B5%D1%81%D1%82%D0%B8%D1%82%D1%83%D1%86%D0%B8%D0%B8-%D1%81%D1%82%D0%B0%D0%BD%D0%B0%D1%85%D0%B0-%D1%81-%D0%B8%D0%B7%D0%BC%D0%B0%D0%BC%D0%B8", "text": "За пореден път не намирам аргументи да се съглася с всеобща реакция на някакво събитие. В дадения случай имам предвид масово избухналото одобрение и дори злорадстване заради двореца „Врана“, отнет от Симеон Сакскобургготски. Учудвам се това същите хора ли са, които на тумби от по десетки хиляди викаха, хвърляха цветя и само дето не коленичиха пред НВ Симеон Втори. Разбира се, че са! Повечето от сега ръкопляскащите на царското унижение преди години с ентусиазъм го избраха, за да ги оправи за 800 дни. И той се опита, без никакво съмнение периодът на неговото управление беше успешен в много отношения – вътрешни и международни. И понеже царят си е цар и е под достойнството му да влиза в схеми и далавери с нашенските бизнесчии, бенчобенчовци, обръчи от фирми и прочие кърлежи, впили се в снагата българска, на бърза ръка го оцапотиха и дискредитираха. И сега – ето ти радост голяма, взели му собствеността! И какво, като му отнемат двореца? Ще ви повишат пенсиите ли? Ще поевтинеят тока и парното? Ще намалят цените на лекарствата? Няма да си доплащате за лечението? Или нещо друго ценно ще ви се случи, за което не се сещам? Дворецът, разбира се, или ще запустее, или ще се продаде на свинар, житар, пътищар или застраховател, откраднали много повече пари, привилегии, мечти и надежди от царя. Справка: т. н. Царски конюшни, Тютюневия град и още десетки сгради с културно-историческо значение. Представа си нямате колко имоти (магазини, фабрики, кина, мелници, работилници и всякакви други сгради) земи в и извън градовете бяха реституирани на хора, които нямаха никакво право над тях – с измами и рушвети. Ако някой се разрови в т.н. реституция по области, общини и министерства ще излязат грандиозни престъпления. Това не ви дразни, вади ви окото царското имущество. Честно, този път не ви разбирам.  ", "date": "2018.08.31", "title": "Царят си е цар. А колко реституции станаха с измами?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386461-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%B0-%D0%B8-%D0%B1%D0%B5%D0%B7%D0%B4%D0%B8%D0%BC%D0%BD%D0%B8-%D1%86%D0%B8%D0%B3%D0%B0%D1%80%D0%B8-%D0%BD%D0%B0-%D0%B7%D0%B0%D0%BA%D1%80%D0%B8%D1%82%D0%BE,-%D0%B4%D0%BE%D1%80%D0%B8-%D0%B0%D0%BA%D0%BE-%D1%81%D1%82%D0%B5%D0%BD%D0%B8%D1%82%D0%B5-%D1%81%D0%B0-%D0%BD%D0%B0%D0%B9%D0%BB%D0%BE%D0%BD%D0%BE%D0%B2%D0%B8", "text": "Затварят заведения за месец, ако повече от 2 пъти хванат в тях пушачи. Освен РЗИ проверки ще правят полицаи, експерти по труда, от БАБХ и 1 до 3-ма души, посочени от кметовете, съобщава “24 часа”. Пълна забрана на пушенето на закрити обществени места, включително на наргиле и електронни или бездимни цигари се очаква да влезе в сила от есента. Това предвиждат промени в Закона за здравето, предложени от министър Кирил Ананиев. За да се избегне свободното тълкуване на понятието закрито обществено място, в проектозакона се въвежда точно определение. Закрито ще се води “всяко пространство, покрито с покрив и оградено с най-малко три стени, независимо от наличието на отваряеми прозорци или други отвори, без значение от материала, използван за тях, и дали конструкцията е постоянна, или временна.” Така на практика в ограничението влизат стъклените и найлоновите пристройки. Проектът предвижда да се забрани за непълнолетни предлагането и продажбата на наргилета, електронни цигари, контейнери за многократно пълнене, течности, съдържащи никотин, и други изделия за пушене, различни от тютюневите. Целта на промените е да се повиши здравната култура и да се промени обществената нагласа към пушенето на наргиле, тъй като много хора го считали за безвредно, пише в мотивите си здравният министър Кирил Ананиев. “От въвеждането на забраната за тютюнопушене през 2012 г. сме свидетели на множество нарушения, обяснявани с произволното тълкуване на понятието за закрито място – през лятото се отваряха прозорците и се считаше, че даден обект вече не е закрит, а през зимата на тротоарните площи се изнасяха маси, които бяха плътно запечатвани с различни платнени или полиетиленови ограждения, в които се разрешаваше тютюнопушенето”, посочва Ананиев. “При пушенето на наргиле значително е завишен рискът за здравето, тъй като излагането на организма на токсичната смес е до няколко десетки пъти по-голяма от тази при пушене на цигара. Въглените, чрез които се разпалва сместа, засилват вредите за здравето. “Пушенето на наргиле е свързано с увреждане на дихателната система, сърдечносъдовата система, устната кухина и зъбите”, пише още в мотивите. Освен това по данни от международно изследване на Световната здравна организация през от 2014 г. България е на пето място сред 42 страни по пушене на наргиле сред 11-13-годишните поне веднъж седмично и на второ сред 15-годишните. По тази причина с предлаганите ограничения идеята е да се промени и модната тенденция сред младите хора за групово пушене на наргиле. Ще се затегнат и санкциите за собствениците на заведения, които нарушават правилата. Отговорни за пушенето в тях вече ще са самите съдържатели, защото са допуснали да се погази законът на техен терен. Освен това инспекторите ще могат да затварят заведенията, ако повече от два пъти хванат в тях пушачи. Така според министър Ананиев промените щели да мотивират собствениците да не допускат пушене в стопанисваните от тях обекти. Промяна в глобите няма. Те остават от 300 до 5000 при първо провинение и от 500 до 10 000 при второ. Промените предвиждат да се увеличат контролните органи, които ще следят за спазване на правилата и налагането на глоби. Наред с държавните здравни инспектори от РЗИ-тата ще се включват и контролните органи на инспекцията по труда, областните дирекции по безопасност на храните, полицейските органи и от 1 до 3-ма души, упълномощени от кметовете на общините. 2 пъти по-висока глоба за нарушени  права на пациент Два пъти по-висока глоба ще плащат лечебните заведения, ако нарушат правата на пациентите. Така максималната санкция ще бъде 6000 лв. при повторно нарушение спрямо 3000 лв. сега. Това предвиждат промени в Закона за здравето, предложени от здравното министерство. Проектозаконът регламентира и правото на пациентите за своевременен и пълен достъп до документация, свързана със здравословното им състояние, както медицинска, така и друга здравна информация върху материални носители като рентгенови снимки, CD и др. Документът дава и повече права на Изпълнителна агенция “Медицински одит”, като целта е да се повиши ефективността на контрола, осъществяван от него. При нарушение на изискванията агенцията ще може да дава задължителни предписания за устройството, дейността, вътрешния ред и/или управлението на болниците, на които те трябва да отговарят, както и да определя срок за изпълнението им. Сега тя може само да констатира нарушенията и да прави мотивирани предложения до министерството за налагане на санкции. Проектозаконът регламентира правото на пациентите за своевременен и пълен достъп до документация, свързана със здравословното им състояние Създават регистър на психично болните Създаване на регистър на хора с психични разстройства, предвиждат още промени в Закона за здравето предложени от Министерството на здравеопазването. В момента такъв няма и това крие опасност на работа да бъде нает рисков човек. Регистърът ще се базира в центъра за обществено здраве и анализи. В него ще има информация за преминалите през психиатрични болници, клиники, отделения, кабинети и центрове. Целта е системно събиране, съхранение и анализ на данни за пациентите с психични заболявания у нас, като характерът му е служебен, посочват от МЗ. Подробностите за регистъра ще се уточнят с наредба на здравния министър до 2020 г. Проектът на МЗ предлага още да се регламентират дейността и необходимите знания, умения и компетентности на здравните медиатори. “Регламентирането на дейността на здравния медиатор ще допринесе за изпълнението на политиката за промоция на здраве и профилактика на болестите сред уязвимите групи от населението”, мотивира се здравният министър. Той дава пример за успешната им работа при справянето с епидемията от морбили през 2010 г. сред ромското население. Диетолозите задължително бакалаври по медицина Диетолозите задължително да имат завършено медицинско образование с поне бакалавърска степен. Това изискване е заложено в пакет промени на здравното министерство в Закона за здравето. Това означава, че диетолечение ще могат да прилагат хора, завършили специалности като “Медицинска сестра”, “Управление на здравните грижи”, “Медицинска рехабилитация и ерготерапия”, “Лекарски асистент” и др. “Прилагането на “диетика” от неспециалисти крие рискове за здравето на пациентите. Понастоящем лица без познания в областта на медицината, в частност по отношение на храненето, могат да прилагат неконвенционално лечение на болни чрез диети, да консултират лица със здравни проблеми относно тяхното хранене, да промотират в публичното пространство послания относно храните и храненето, които не се основават на доказани научни познания”, става ясно от мотивите към проекта. Сега, наред с магистрите, всеки, който притежава диплома за завършено средно образование и свидетелство за успешно проведени 4 семестъра в медицинско училище, може да практикува и прилага диетолечение.  ", "date": "2018.08.31", "title": "Забраняват наргилета и бездимни цигари на закрито, дори ако стените са найлонови"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386462-o%D1%82-%D0%BA%D0%BE%D1%8F-%D1%87%D0%B0%D1%81%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%B8%D1%85%D1%82%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B0%D0%BB%D0%B8,-%D1%81-%D0%BE%D0%B3%D0%BB%D0%B5%D0%B4-%D0%BD%D0%B0-%D1%82%D0%BE%D0%B2%D0%B0,-%D1%87%D0%B5-%D1%81%D0%BA%D0%BE%D1%80%D0%BE-%D1%89%D0%B5-%D1%81%D1%82%D0%B0%D0%BD%D0%B5%D0%BC-%D0%BCa%D0%BB%D1%86%D0%B8%D0%BD%D1%81%D1%82%D0%B2%D0%BE-%D0%B8-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B4%D0%B5%D0%BB%D0%B8%D0%BC-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Вие от коя част от България бихте се отказали, с оглед на факта, че вървим към това да станем мaлцинство? Скоро ще трябва да делим държавата. Идеята да се изгонят всички не-бългaри не би сработила, по-скоро биха унищожили те нас. Остава разделение. Югът е по-развит икономически и инфраструктурно. Но пък точно там са най-рисковите територии, и граничим с Тypция. Но пък в Севера населението неудържимо се топи. Реално там е по-подходящо да се преместят не-бългaрите и границата да е по Стара планина… Какво мислите, въпросът е сериозен… ", "date": "2018.08.31", "title": "Oт коя част от България бихте се отказали, с оглед на това, че скоро ще станем мaлцинство и ще трябва да делим държавата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386453-%D0%BF%D1%80%D0%BE%D1%84-%D0%B1%D0%BE%D1%8F%D0%BD-%D0%B4%D1%83%D1%80%D0%B0%D0%BD%D0%BA%D0%B5%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D0%B5-%D0%B5-%D1%81%D0%B0%D0%BC%D0%BE-%D0%BF%D0%BE%D0%B4%D0%BA%D1%83%D0%BF,-%D0%B0-%D1%80%D0%B0%D0%B7%D0%BF%D0%B0%D0%B4-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE", "text": "Икономистът обърна внимание върху липсата \"на координация, на морал, на култура в управляващите\" и върху назначенията, \"които се местят като стъклен амбалаж от едно място на друго\" \"За съжаление, имаме много церемониалност, много пищност, уж много взети мерки - до поредния случай. Вземането на мерки обаче не се възприема като сериозни мерки, а по-скоро като „Дайте да направим нещо, пък след това хората ще забравят“. Това каза в предаването \"12+3\" по програма \"Хоризонт\" на БНР икономистът проф. Боян Дуранкев, който коментира ситуацията след тежката катастрофа с много жертви край Своге и я разгледа в по-широк контекст.  \"Това не е проблем само на президент, министър-председател, министри, а проблем, ако щете, и на отделния шофьор, който кара старо трабантче или нещо друго. Тоест, опираме до фразата, която навремето звучеше много добре: „Икономиката, глупако!“, но вече и „Културата, глупако!“, посочи Дуранкев.  Той обърна внимание върху липсата \"на координация, на морал, на култура в управляващите\" и върху назначенията, \"които се местят като стъклен амбалаж от едно място на друго\": \"Все едно са хора, които могат да решат проблеми на европредседателството, след това на пътищата, след това, ако щете, на отбраната. Въобще този политически амбалаж, който се мести из България и не донася добри, значими ползи на българските граждани.\"  При 200-300 партии, движения и неправителствени организации изглежда, че България е затрупана с кадри, но филтърът, фунията, през която добрите кадри наблюдаваме, че изтичат, това е Терминал 2, това е Калотина, категоричен бе икономистът. Според него, не бива да разглеждаме и възприемаме корупцията само като подкуп.  Широкото разбиране е развала на стандарти, разпад на обществото, подчерта Дуранкев: „Най-неприятното е, че това води до пълна пасивност, до отчаяние, до негласуване и, съответно, до една мечта на всеки българин децата му да се уреждат в чужбина, за да не наблюдават повече това, което става тук, тъй като не се очаква добро развитие.“  Своге не е Кемниц, където хиляди хора се стекоха на протести, отчита още проф. Дуранкев:  \"Всеки разбира, че отговорността 51% със сигурност ще се стовари върху плещите на обикновения шофьор. Логиката на парите е ясна - в икономика като българската, и то не само по пряката верига на финансите, но и по косвената верига - тези, които възлагат поръчките, които дават фондовете, които след това контролират изпълнението - толкова е дълга и разпростряна веригата на отговорностите, че в края на краищата някой просто ще направи чудо, ако стигне до точния отговор на въпроса кой е виновен за това\".      ", "date": "2018.08.31", "title": "Проф. Боян Дуранкев: Корупцията не е само подкуп, а разпад на обществото"}
{"url": "http://www.classa.bg/%D1%81%D0%B2%D1%8F%D1%82/item/386454-%D0%BB%D0%B0%D0%B2%D1%80%D0%BE%D0%B2-%D0%BC%D0%BE%D1%81%D0%BA%D0%B2%D0%B0-%D0%BE%D1%82%D0%BF%D1%80%D0%B0%D0%B2%D0%B8-%D1%8F%D1%81%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D1%8A%D0%BC-%D0%B7%D0%B0%D0%BF%D0%B0%D0%B4%D0%B0-%D0%B4%D0%B0-%D0%BD%D0%B5-%D1%81%D0%B8-%D0%B8%D0%B3%D1%80%D0%B0%D0%B5-%D1%81-%D0%BE%D0%B3%D1%8A%D0%BD%D1%8F-%D0%B2-%D0%B8%D0%B4%D0%BB%D0%B8%D0%B1", "text": "Руският дипломат №1 определи като неприемлива ситуацията, когато провинцията се използва от терористите за атаки по позициите на сирийската армия и руската авиобаза \"Хмеймим\" Русия твърдо и ясно е предупредила Запада да не си играе с огъня в северозападната сирийска провинция Идлиб, заяви в четвъртък министърът на външните работи на Русия Сергей Лавров след края на преговорите със сирийския си колега Уалид Муалем, предава ТАСС, цитирана от Агенция \"Фокус\".  „Поредна такава провокация се готви, за да се опитат да затруднят антитерористичната операция в Идлиб. С факти на масата, предоставени от нашето Министерство на отбраната, ние предупредихме ясно и твърдо западните партньори да не си играят с огъня“, подчерта първият дипломат на Москва.  Лавров определи като неприемлива ситуацията, когато Идлиб се използва от терористите за атаки по позициите на сирийската армия и руската авиобаза \"Хмеймим\". По неговите думи, на срещата с Муалем страните са констатирали, че огромната част от територията на арабската република е освободена от терористите. „Остават задачите за ликвидация на оставащите терористични огнища и преди всичко в района на зоната на деескалация Идлиб“, заяви министърът.  „Неприемливо е, терористите, които са се окопали там, преди всичко от „Джебхат ан Нусра“, да се опитват да използват тази зона на деескалация за подготовка на атаки по позиции на сирийската армия и даже за опити да атакуват с помощта на дронове територията на руската военна база в Хмеймим“, подчерта Лавров.  Локални примирия  Министърът на външните работи на Русия заяви, че Дамаск предприема усилия за организиране на локални примирия с въоръжените формирования в Идлиб. „Ние обменихме оценки за хода на действията по разграничаването на въоръжената опозиция, която е готова да води диалог с правителството на Сирия, от терористите. Ние обсъдихме преговорите, които Русия продължава да води по тази тема с Турция  “, обърна внимание Лавров.  „Нашите сирийски приятели ни информираха за хода на своите усилия по организирането на допълнителни локални примирия с въоръжените формирования, които се намират в Идлиб и които искат да се разграничат от „Джебхат ан Нусра“, както и за своите усилия по обезпечаването на сигурността на гражданското население в тази зона на деескалация“, отбеляза руският външен министър.  Опозиция или терористи  Лавров съобщи, че няма срокове за разграничаването на терористите от опозицията в Идлиб, но отбеляза, че това трябва да се направи колкото е възможно по-бързо.  „Що се касае до руско-турските контакти, преди всичко за решаването на конкретни въпроси, свързани с подобряването на ситуацията в зоната на деескалация Идлиб, с недопускането на по-нататъшното използване на тази зона от терористите, преди всичко от „Джебхат ан Нусра“, както и със задачите по разграничаването на въоръжената опозиция, готова да води диалог с правителството, от терористите, то тези контакти продължават“, отбеляза той. „Не сме си поставяли каквито и да е изкуствени срокове. Това трябва да бъде направено колкото е възможно по-скоро“.  Опасност от разделяне на Сирия Лавров обърна внимание и на това, че създаването в Източна Сирия на квазидържавни органи на местно самоуправление от американците, може да доведе до опит да се раздели страната и противоречи на решенията на Съвета за сигурност на ООН.  „Докато категорично възразяват срещу въвличането на международната общност в създаването на условия за завръщане на бежанците на територията на Сирия, която се контролира от правителството, същевременно нашите американски колеги се занимават активно с устройството на източния бряг на Ефрат, възстановяват инфраструктурата, икономическите връзки и даже създават квазидържавни органи на местно управление“, заяви той.  „Това тревожи, това е равнозначно на опит да се раздели Сирия, което е абсолютно недопустимо и грубо нарушение на решенията на Съвета за сигурност, който многократно е настоявал да се уважава суверенитета и териториалната цялост на Сирийската арабска република“.    ", "date": "2018.08.31", "title": "Лавров: Москва отправи ясно предупреждение към Запада да не си играе с огъня в Идлиб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386455-%D0%BD%D0%BE%D0%B2-%D0%B3%D0%B0%D1%84-%D0%BD%D0%B0-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8%D1%82%D0%B5-%D0%BD%D0%B0-%D1%86%D0%B0%D1%87%D0%B5%D0%B2%D0%B0-%D1%81%D0%BA%D1%80%D0%B8%D0%BB%D0%B8-%D0%BE%D1%82-%D1%81%D1%8A%D0%B4%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%BD%D0%B0-%D1%82%D1%83%D1%86%D0%BE-%D0%BE%D1%82-%E2%80%9E%D0%BA%D0%B8%D0%BB%D1%8A%D1%80%D0%B8%D1%82%D0%B5%E2%80%9D", "text": "Нов гаф на подчинените на правосъдния министър Цецка Цачева. Администрацията на софийския затвор е скрила от съда, че осъденият Янко Попов-Туцо от групата за мокри поръчки „Килърите” е бил наказан за укрит телефон, открит в края на юли т. г. Това съобщиха за Фрог нюз разследващи.   Въпреки това, Софийският апелативен съд днес   на закрито заседание, че Туцо, който излежава 10 годишна присъда, няма да излезе предсрочно на свобода. Искането на Янко Попов да напусне преждевременно затвора, е съпроводено и с други скандални факти. Формално Туцо е излежал ½ от присъдата си до този момент и има право да поиска свобода. Важно е, обаче пред съда да се докаже, че има и примерно поведение. За това активно му помагат двама души от затворническата администрация. Единият е шефа на затворническо общежитие „Кремиковци” главен инспектор Стамболийски, който дава положително становище за „килъра”. Отбелязва се, че Попов работи в арт-клуб.   Положителен доклад за него е изготвил и друг чиновник- Милена Минева. Интересен факт е, че тя е била разследвана за корупция и уволнена от затвора. Според материалите на прокуратурата Минева е взимала пари от близки на затворници, за да пише положителни становища за тях. Срещу нея са били използвани и СРС-та през 2012 г. Софийски градски съд я оправдава на първа инстанция през 2017 г. Така Милена Минева се връща на работа с изчистена репутация. Припомняме ви, че Янко Попов е осъден за две престъпления – участие в организирана престъпна група за убийства и за екзекуцията на бизнесмена Румен Рачев. За първото престъпление е наказан за пет години, а за второто за 10. В хода на разследването бе установено, че Попов е бил ятак на сръбския наркобос Сретан Йосич. Аверите на Туцо получиха най-тежките присъди-доживотен затвор без право на замяна. Това са Петър Стоянов-Сумиста, Георги Вълев и Васил Костов-Кеца.", "date": "2018.08.31", "title": "Нов гаф на подчинените на Цачева-скрили от съда наказание на Туцо от „Килърите”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386456-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D1%83%D0%BA%D1%80%D0%B0%D0%B8%D0%BD%D0%BA%D0%B0", "text": "Когато попада в Чехия, украинката от Донецк Олександра Микулика едва ли предполага, че ще завладее цяла Европа със сексапилните си форми. Днес медиите я наричат двойничка на Анджелина Джоли, мъжете са в краката й, а вече е покорила и Плейбой. Красавицата живее в Прага вече три години. Тя е избрана да стане и новото лице на Плейбой за септември. Сексапилната студентка учи международни отношения и се гордее със съвършения си външен вид. Твърди, че иска да забрави за ужасите, които е преживяла в родния си Донецк и поне засега няма намерение да се връща там.            ", "date": "2018.08.31", "title": "Най-сексапилната украинка"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/386457-%D1%85%D0%B8%D0%BB%D0%B4%D0%B0-%D0%BA%D0%B0%D0%B7%D0%B0%D1%81%D1%8F%D0%BD-%D0%BD%D0%B0%D0%BD%D0%B5%D1%81%D0%B5-%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%BF%D0%BE-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F", "text": "Хилда Казасян най-вероятно вече няма да се изявява в музикалните формати на Нова телевизия. Вместо това тя се надява да получи покана за някое от предаванията на bTV, твърди \"Уикенд\". Че дъщерята на Вили Казасян вече няма да бъде лице на Нова, се шушука от миналата седмица. Тогава тя обяви, че става посланик на кампанията „Да изчистим България заедно\" на конкурентната bTV. Според хора от медийните среди, това е ясен знак, че Хилда мисли да сменя телевизиите. „Иначе нямаше да рискува, защото много добре знае, че влезе ли в кампания на bTV, от Нова ще ѝ затворят вратата\", коментират хора от жанра. Много от тях смятат, че певицата може би се надява да я поканят в журито на „Гласът на България\". Очаква се през следващия сезон да бъдат сменени двама от менторите в шоуто – Камелия и Поли Генова. Заместница на първата вече е намерена – колежката ѝ Преслава, която ще влезе в предаването, след като роди. Вторият стол обаче още е свободен. За него се спрягат най-различни имена, но поне засега шефовете не са се спрели окончателно на никого. Смята се, че Хилда точи зъби именно за това място. Дали обаче ще ѝ се усмихне късметът, не се знае. Според хора от bTV, шансовете ѝ са почти нулеви. За позицията в „Гласът\" се търсело по-комерсиално лице, което да привлича фенска маса пред телевизорите. Известната с широката си усмивка изпълнителка нямала такъв потенциал. Като джаз певица Казасян има претенции да прави изкуство само за ценители, които рядко гледат телевизия. Популярността ѝ сред широката публика се дължи основно на изявите като съдия в тв форматите на приятеля ѝ Магърдич Халваджиян. Смята се, че хонорарите, които взима там, са в пъти по-големи от приходите от продажба на билети за концертите ѝ. Първата ѝ изява в тв жури е преди 8 години в „България търси талант\" на bTV. Първите два сезона на шоуто се продуцират от Халваджиян, а Хилда участва и в двата. Когато той се мести в Нова, тя също отива там. Нито едно предаване на Маги Халваджиян не се е разминало без нейното лице като гост, съдия, заместник или консултант. Затова за много телевизионери е странно, че известната с широката си усмивка изпълнителка тази есен се появява в кампания на Би Ти Ви, където Маги едва ли скоро ще се изяви. Никой не се заблуждава, че подбудите са чисто идеалистични – в името на чистотата на родината. Преди Хилда зад кампанията на Би Ти Ви застана и друго доскоро любимо на Халваджиян лице – Люси Дяковска. Самата Поли Генова, която изкара два сезона в „Гласът на България\" и се снима в сериала на bTV „Скъпи наследници\", също години наред вървеше в комплект с дългокосия продуцент.", "date": "2018.08.31", "title": "Хилда Казасян нанесе жесток удар по Нова телевизия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386448-%D1%82%D1%80%D0%B8-%D0%B1%D0%B8%D0%BB%D0%B1%D0%BE%D1%80%D0%B4%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F", "text": "Филмът \"Три билборда извън града\" (2017 г.) разказва за майка, чиято дъщеря е изнасилена и брутално убита. Разследването не дава резултат, поради което майката наема три билборда, чрез които публично се обръща към шерифа на града и иска извършителят да бъде заловен. Покрай трагичната катастрофа в Своге и реакцията на лидера на БСП Корнелия Нинова - да поиска оставката на правителството (за пореден път), няма как да не се замислим за визията на следващата предизборна кампания на левицата. Представете си как шофирате по магистрала \"Тракия\" и виждате три последователни билборда, на които пише нещо от рода на \"ГЕРБ строят пътища\", \"Но тези пътища ни убиват\", \"Ще гласувате ли за тях?\". Същото послание носят и думите на Нинова от вторник: \"Има ли смелост премиерът Борисов да каже, че строи пътища и магистрали, за да загиват хора по тях? Трябва политическа отговорност\". Опозицията обаче толкова често скандира \"Оставка! Оставка!\", че когато наистина се появи значим проблем, заради който да е необходимо всички министри да си изчистят бюрата, това няма да се случи. Контрааргументът ще бъде \"ама вие пак ли с тази ваша оставка\".     Разбираемо е защо Нинова е смята момента за подходящ, както и темата. ГЕРБ от години се хвалят с построените и ремонтирани пътища и магистрали. Става тежка катастрофа, появяват се съмнения за качеството на направения ремонт и изведнъж хвалбите увисват. Но оставката на едно цяло правителство след катастрофа не е решение на проблема, а избягването на такова. Отговорността се размива, дебатът удобно се отклонява от конкретните факти за корупцията при обществените поръчки и некадърното пътно строителство, а до наказание така и не се стига. Чиновниците, които са одобрили направения ремонт, остават на позициите си и продължават да пускат в експлоатация пътища, опасни за живота. Фирмите, правещи некачествени ремонти, продължават да получават обществени поръчки. Властта се сменя, но големите в бизнеса остават. Ако след всяка фатална катастрофа в България се сменя по един комплект министри, колко дълго ще издържи евентуалният бъдещ кабинет \"Нинова\"? \"Трейс\" строеше магистрали и по времето на Гагаузов. Ето как призивите за оставка на опозицията започват да губят смисъла си. Подобно на всеки вот на недоверие, за който месеци предварително парламентарната аритметика показва, че няма да е успешен. А и нека бъдем реалисти - престъпления в развитие, като продължилите с дни издирвания на убийци или избягали затворници, не доведоха до оставката на ресорния министър. Как тогава може да се очаква, че пътен инцидент, за който вече тече разследване за посочване на пряко отговорния, ще свали цяло правителство? Едно нещо е неоспоримо - трябва да се носи отговорност. Наказателната отговорност винаги е лична, никога колективна. Политическата обикновено се носи на избори. Когато се случи подобна трагедия, политически отговорно е да се разберат причините, конкретните виновни да бъдат изправени на съд и да се вземат мерки с ангажимент, че подобна предотвратима драма няма да се повтори - не само край Своге, но и на други рискови пътища в страната. Но е необходима най-вече лидерска отговорност - грам съобразителност, че смъртта на 17 души не може да се използва като политическо оръжие за \"загрявка\" преди новия сезон.", "date": "2018.08.31", "title": "Три билборда на Корнелия"}
{"url": "http://www.classa.bg/%D1%81%D0%B2%D1%8F%D1%82/item/386449-%D0%B7%D0%B0%D1%89%D0%BE-%D1%81%D0%B0%D1%89-%D0%B3%D1%83%D0%B1%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B3%D0%BE%D1%81%D0%BF%D0%BE%D0%B4%D1%81%D1%82%D0%B2%D0%BE", "text": "Главна заплаха за въоръжените сили на САЩ са не Русия и Китай, а извънредно активното използване на своите войски и ниското ниво на технологии, пише бившият подполковник от армията на САЩ Дениъл Дейвис в статия за National Interest. Сега САЩ се опитват всячески да уязвят Китай, а също провокират конфликт с Русия с военни учения недалеч от границите й, но съвсем не подобряват собствената си сигурност. Освен това свръх активното използване на армията, а също недостатъчното развитие на военните възможности подкопаха някога поразителното господство на Америка в света, заявява Дейвис.     Според него, ако сега някой от противниците на САЩ изведнъж се възползва от космическо въоръжение за унищожаване на американските навигационни и разузнавателни спътници, то Вашингтон никак няма да може да отговори и веднага ще загуби съществена част от своя военен потенциал. Дейвис счита, че САЩ трябва да прекратят да използват военна сила или да заплашват с нейното прилагане за да принудят конкурентите и противниците си да се съгласят с всички изисквания, защото това ги кара да увеличават изследванията и разработката на мерки за противодействие. Вместо да се съсредоточат върху потенциалните екзистенциални сражения, САЩ станаха майстори на малките войни и борбата с тероризма, пише бившият полковник. Освен това, в хода на неудържимото използване на армията си САЩ доведоха техниката си до състояние на силно износване, натрупаха трилиони дългове за да финансират ненужни военни операции. Освен това настъпи деградация на бойните навици на редовите войници. Дейвис подчертава, че САЩ трябва да проведат реформа на политиката си и веднага да започнат на свиват текущите операции по целия свят, а също да пазят армията си. При това запазването на текущото положение на нещата и по-нататък ще продължи да подкопава армията на САЩ и в бъдеще ще доведе до пълноценно военно поражение, заключи той.", "date": "2018.08.31", "title": "Защо САЩ губят световното господство"}
{"url": "http://www.classa.bg/%D1%81%D0%B2%D1%8F%D1%82/item/386450-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-uniper-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F-%D0%BE%D1%82-%D0%BF%D1%80%D0%BE%D0%B5%D0%BA%D1%82%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Германската енергийна компания Uniper обяви, че най-вероятно ще се оттегли от спорния проект за изграждането на газопровода „Северен поток\" 2 заради опасността от налагане на американски санкции, съобщава Euractiv. САЩ заплашиха, че ще предприемат наказателни мерки срещу европейските компании, които участват в реализирането на проекта, против който се обявиха също Полша и Украйна. „Не може да рискуваме да бъдем засегнати от санкциите на САЩ. Това ще доведе до изключването ни от международните платежни трансакции, което ще ни лиши от възможността да използваме долари в търговски операции“, заяви Кристофър Делбрюк, член на борда на директорите в Uniper.  Според сключения през изминалата година договор Uniper се бе ангажирала да отпусне 900 млн. евро на руския енергиен гигант „Газпром“, за да покрие една десета от разходите по изграждането на газопровода. През същата година почти единодушно американският Сенат прие закона за санкции срещу Русия, позволил на президента на САЩ да предприеме наказателни мерки срещу компаниите, които помагат за изграждането на руски газопроводи на територията на Европа. Един от инициаторите на този закон беше вече покойният сенатор Джон Маккейн, който почина преди седмица и който беше известен като ревностен противник на разширяването на руското влияние. Инвестицията на „Газпром“ е подкрепена от някои централноевропейски компании, разположени основно в Германия и Австрия. Проектът среща силното противопоставяне на балтийските страни и Полша, както и на Дания, Украйна и Молдова. Правителствата на тези страни подчертават, че „Северен поток\" 2 ще увеличи енергийната зависимост на Европа спрямо Русия, което рязко контрастира с идеята за международна енергийна диверсификация. По време на дебатите в Европейския парламент противниците на руския газопровод посочиха, че Москва използва плановете на „Газпром“, за да разедини Европа. Латвийският министър на външните работи Едгар Ринкевич отбеляза, че проектът „Северен поток\" 2 създава разделения сред трансатлантическата общност. „Енергията не е само въпрос на европейска сигурност, но и на трансатлантическите отношения. „Северен поток\" 1 може да се превърне в едно от препятствията пред тези отношения“, смята Ринкевич. Подобна заплаха беше забелязана на срещата на НАТО през юли, когато Доналд Тръмп остро разкритикува политиката на Берлин. „Германия е напълно зависима от Русия. След изграждането на новия газопровод над 70% от доставките на газ за страната ще идват от Москва“, посочи Тръмп, определяйки най-силната икономика в Европа като „заложник на Русия“.", "date": "2018.08.31", "title": "Германската Uniper се оттегля от проекта „Северен поток\" 2"}
{"url": "http://www.classa.bg/%D1%81%D0%B2%D1%8F%D1%82/item/386451-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%81%D0%B5-%D1%81%D1%80%D0%B8%D0%B2%D0%B0-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F", "text": "Турската лира е напът да изпрати четвърти ден подред на обезценяване, тъй като последните мерки от страна на централната банка не успяха да спрят разпродажбите, съобщава Bloomberg. Доларът поскъпна с 3,7% спрямо турската валута само за ден, разменяйки се за 6,7107 лири.  Централната банка обяви серия от стъпки през последните седмици, за да се опита да спре спада от над 40% при валутата през тази година, след като въведе отново лимити върху овърнайт трансакциите на междубанковия пазар в сряда. Това затяга ликвидността, въпреки че инвеститорите очакват да видят увеличение на лихвите, за да се възстанови доверието на пазарите. „Пазарите все още очакват централната банка да повиши значително лихвените проценти на срещата си на 13 септември, вместо да затяга ликвидността“, коментира Пьотър Матяс, валутен стратег на Rabobank. Според него това би трябвало да бъде последвано от затягане на фискалната политика и икономически реформи, а може би още по-важно е Анкара да положи усилия за успокояване на дипломатическото напрежение с Вашингтон. Инвеститорите са притеснени заради санкциите от страна на САЩ, обявени по-рано през август, както и от двуцифрената инфлация и влошаването на дефицита по текущата сметка. Междувременно пазарите бяха изненадани за пореден път от разминаването между позициите на Анкара и международните институции, след като финансовият министър на страната Берат Албайрак обяви, че Турция не очаква големи рискове за икономиката или финансовата система.     Коментарът на Албайрак, който е и зет на президента Реджеп Ердоган, бе отправен на фона на предупреждението на рейтинговата агенция Moody’s по отношение на банковия сектор на страната. В същото време последните макроданни показват, че икономическото доверие в страната е на най-ниското си ниво от близо десетилетие насам. Заместник-управителят на Турската централна банка Еркан Килимджи ще подаде оставка от поста си, съобщиха източници, запознати със случая, цитирани от Ройтерс и БТА. Килимджи, който е и член на комисията по парична политика, ще стане член на управителния съвет на турската банка за развитие, посочиха двама представители пред агенцията. Турската централна банка е подложена на натиск от страна на президента Реджеп Тайип Ердоган, който настоява да не се увеличават лихвите въпреки рекордното обезценяване на турската валута. ", "date": "2018.08.31", "title": "Турската лира продължава да се срива в очакване на политически действия*"}
{"url": "http://www.classa.bg/%D1%81%D0%B2%D1%8F%D1%82/item/386452-%D0%B5%D1%81-%D0%B8-%D1%81%D0%B0%D1%89-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B8%D0%BC%D0%B0%D1%82-%D0%B4%D1%8A%D0%BB%D0%B1%D0%BE%D0%BA%D0%B8-%D1%80%D0%B0%D0%B7%D0%BD%D0%BE%D0%B3%D0%BB%D0%B0%D1%81%D0%B8%D1%8F-%D0%BF%D0%BE-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8", "text": "Успокояването на враждебността между САЩ и Европейския съюз по въпроса с налагането на мита не означава, че двете страни нямат „дълбоки разногласия“ по търговската политика. Това заяви европейският комисар по търговията Сесилия Малстрьом, цитирана от Ройтерс. Разведряването на двустранните отношения дойде след среща между американския президент Доналд Тръмп и председателят на Европейската комисия Жан-Клод Юнкер през юли, на която държавният глава се съгласи да не налага мита върху вноса на европейски автомобили. В изказване пред търговската комисия на Европейския парламент Малмстрьом коментира създаването на двустранна група, начело на която ще е тя и американският търговски представител Робърт Лайтизър. Нейната задача ще е търсенето на начини за премахване на налозите върху индустриални стоки от двете страни. Не договаряме нищо, имаме работна група. Имаме дълбоки разногласия със САЩ върху търговската политика“, заяви Малмстрьом пред европейските депутати.  Еврокомисарят също така увери, че разговорите между Брюксел и Вашингтон не са свързани с подновяването на договора за Трансантлатическо партньорство за търговия и инвестиции (ТПТИ), срещу който се възпротивиха редица европейски представители. Той беше замразен след идването на власт на Доналд Тръмп през 2016 г. „Не подновяваме ТПТИ… Това би могло да бъде по-ограничено търговско споразумение, фокусирано само върху митата за стоки“, категорична бе Малмстрьом. По-рано тя също така заяви, че ЕС  , но само ако САЩ направят същото. Това значително надминава договореното между Тръмп и Юнкер през юли, когато се говореше само за индустриални стоки извън автомобилния сектор. „Ще го направим, ако те го направят. Остава да видим това“, каза тя и изрази надежда, че евентуално споразумение би могло да бъде сключено до края на настоящия мандат на ЕК, който изтича през октомври 2019 г. Малмстрьом също така допълни, че ЕС споделя критиките на САЩ спрямо Китай по отношение на субсидиите за някои индустрии, държавна намеса и принудителен трансфер на технологии, но според Брюксел това не е правилният подход. „Споделяме тези притеснения, но не сме съгласни с техните методи на масово налагане на мита за милиарди върху Китай, както направиха и с Турция. Не споделяме американската позиция, че търговските войни са добър и лесен начин да спечелиш“, заяви тя.", "date": "2018.08.31", "title": "ЕС и САЩ продължават да имат дълбоки разногласия по търговските въпроси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386447-%D0%BF%D0%BB%D0%B0%D0%B6%D1%8A%D1%82-%D0%B5-%D1%81%D0%B0%D0%BC%D0%BE-%D0%B7%D0%B0-%D0%B3%D0%BE%D1%81%D1%82%D0%B8-%D0%BD%D0%B0-%D1%85%D0%BE%D1%82%D0%B5%D0%BB%D0%B0-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B2-%D0%BD%D0%B5%D1%81%D0%B5%D0%B1%D1%8A%D1%80", "text": "10:30 сутринта. Шестима млади български туристи търсим чадър, под който да прекараме първия ден от предстоящата ни почивка. На плажа в Несебър ни посреща огромна тълпа, в която последната реч, която се чува, е българската. Почти всеки сантиметър от плажната ивица, на пръв поглед, е окупиран. Незаета сянка няма, а в свободната зона имам чувството, че всеки момент някой ще си закрепи чадъра върху вече забит чадър. За наше щастие скоро откриваме зона с изкушаващи треперещи сенки, в която повече от половината чадъри са свободни. Разполагаме се нищо неподозиращи и след малко чувам глас. „Виждате ли табелките на чадърите? Тука е само за гости на хотела. По - нататък има още чадъри.\" Продължаваме, леко раздразнени, но обнадеждени, че това ще е първият и последен абсурд на тази почивка. Ситуацията в следващите близо 100 метра обаче, е същата. Зоната от плажа, която е пред няколко хотела на първа линия, е запазена само за гости на тези хотели. Третият ни опит е под празен чадър с прилежащите му два шезлонга. „Не можете да платите само чадъра. Той върви с шезлонгите и шалтетата. 30 лева.\" Половин час по-късно заемаме може би единствения свободен чадър, който е за обществено ползване, не върви с два шезлонга, две шалтета и лична прислужница, която да ти маже гърба. Може би реалността нямаше да бъде толкова цинична, пошла и нелепа, ако плажната ивица беше 4 километра, а градът не беше един от най-посещаваните черноморски курорти. В конкретния случай обаче тя е далеч по-малка от 4 километра, туристите са десетки хиляди, а сянката (без шезлонга) струва колкото един приличен обяд. Обичам Несебър.  Не само защото това е мястото, където съм прекарвал летата си още преди да проходя. Не само защото там са били първите ми почивки. Не само защото свързвам мястото с любимите хора. Не само защото се върнах там 16 години по-късно. Обичам Несебър заради гайдаря на портите на стария град, от когото ме побиваха тръпки, когато бях на 3 и плачът ми се чуваше по-силно от гайдата му. Обичам го не само аз, а хиляди български туристи, които си спомнят закусвалните на почивните станции, баничките с вкус на пясък и циганката с кошницата плодове на плажа.     Несебър е десетките тесни улички, по които те заболяват краката заради калдъръма.Той е мостът между двата града и тихата вятърна мелница, която те посреща на влизане. Той е котка, която се изкачва по назъбената стена на църквата „Св. Спас\". Несебър е и онова прекрасно кътче при фара, до което малко хора стигат. Там ходят тези, които знаят за каменния парапет, от който сякаш можеш да тръгнеш по лунната пътека. Или онези, за които туристическата дестинация не свършва там, където свършват сергиите, преливащи от морски кич. Несебър е късче земя, побрало векове история в себе си. История, която мнозина прекрачили бариерата, никога не пожелават да открият. Те са дошли за друго. Затова влизат в тревата, за да се снимат до каменната плоча, обозначаваща територията на обект от Световното наследство на ЮНЕСКО. Те са дошли за да консумират това, в което градът се е превърнал. Несебър не е редицата заведения с дървени мотиви, рай за чужденците и златна мина за ресторантьорите.  Той не е кичозните магазини, които застрашаваха вписването на града в списъка на ЮНЕСКО преди време (но местните не се отказаха от тях, дори при тази заплаха). Несебър не е лошото обслужване на цена, която далеч не отговаря на качеството на предлаганата услуга или стока. Не е и лъскавата кола, която профучава през моста, по чиито тротоари се движат десетки малки деца. Не е истинска туристическа дестинация - в сегашния си вид той по-скоро прилича на средство за изкарване на още и още пари от летовниците. Гореизброеното е симптоматично за опорочаването на идеята за туризма. Във високата цена няма нищо лошо, напротив. Но стига да има равна на нея стока или услуга. Другото отвращава. Омерзява туриста, за когото не цената е проблем, а това, че не знаеш как да се отнасяш с него. Това не е туризъм, нито бизнес нюх, а обикновено печалбарство. Такова, което отива на места като Слънчев бряг, но не и на съседния нему град. Напук на кича, който заслужава най-червения флаг, все още има едно място, където Несебър е Несебър. При Гайдаря, който те посреща и изпраща. Единствената константа в последните повече от 16 години на това място, където печалбарството отдавна е висше верую за сметка на предлагането на качествена туристическа услуга. Едно от малкото места, където и млади и стари, и чужди и свои, и мъже и жени се спират, не за да си купят царевица, чанта, очила, сувенир... а за да послушат Несебър.", "date": "2018.08.31", "title": "\"Плажът е само за гости на хотела\": Добре дошли в Несебър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386442-%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%87%D0%B5%D1%81%D1%82%D0%BD%D0%B8%D1%8F-%D0%BF%D0%BE%D1%8F%D1%81-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "    Честният пояс на Пречистата Божия Майка при донасянето си в   бил положен в златна ракла и запечатан с царския печат в храма, построен от благочестивия цар Теодосий Младши. Този храм бил издигнат в името на Пресвета Богородица на мястото, наречено Халкопратия, което значи “Медно тържище”. Много години по-късно, при царуването на Лъв Мъдри се случило така, че съпругата му Зоя била измъчвана от нечист дух. Царят и роднините му били много опечалени и започнали да възнасят към Господа усърдни молитви за страдащата царица.     Зоя имала Божествено видение, което показало, че тя ще получи изцеление, ако върху нея бъде положен поясът на Пресвета Богородица. Царицата разказала за това на царя. Лъв веднага помолил патриарха да открие пояса на Пресвета Богородица: печатът бил свален и раклата отворена. Честният пояс на Пресветата Божия майка се оказал цял, съвсем неповреден от времето, а всички го целували с благоговение И щом патриархът го прострял над царицата, тя веднага се освободила от демонското мъчение и напълно се изцелила от недъга си. Тогава всички радостно прославили Христа Бога и Пречистата Му Майка и с благодарствени хвалебни песни отново положили честния пояс в златната ракла, запечатали я с царския печат и установили празник в чест на Преблагословената Дева Богородица, за възпоменание на чудото, станало от Нейния честен пояс, по благодатта, милосърдието и човеколюбието на родилия се от Нея Христос, нашия Бог.", "date": "2018.08.31", "title": "Полагането на честния пояс на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386443-31-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1422 г. на девет месечна възраст Хенри IV става Крал на Англия, като единствен наследник на трона след смъртта на баща си Хенри V.    През 1888 г. - в Лондон е намерено тялото на първата жертва на серийния убиец с неустановена самоличност Джак Изкормвача.    През 1888 г. шотландец Джон Бойд Дънлоп получава патент за своето изобретение, наречено \"пневматичен обръч\" за транспортни средства.    През 1897 г. Томас Едисън патентова кинетоскопа, първата кинокамера.    През 1913 г. е основан холандският футболен отбор „ПСВ Айндховен\".    През 1955 г. в Чикаго е извършена демонстрация на първия в света автомобил със слънчева батерия.    През 1957 г. Малайзия обявява своята независимост от Великобритания.    През 1980 г. в Полша е основан профсъюзът „Солидарност\".    През 1991 г. Киргизстан обявява независимост от СССР.    През 1991 г. Азербайджан обявява независимост от СССР.    През 1997 г. при автомобилна катастрофа в Париж загиват принцеса Даяна, нейният придружител Доди ал-Файед и шофьорът на автомобила.    През 1998 г. съгласно сведенията Северна Корея изстрелва своя първи изкуствен спътник - Кванмьонсон-1  ", "date": "2018.08.31", "title": "31 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386444-%D0%BA%D0%BB%D0%B0%D1%81%D0%B8%D0%BA%D1%8A%D1%82-%D0%B4%D0%BE%D0%BD%D1%87%D0%B5%D0%B2-%E2%80%93-%D0%BF%D1%8A%D1%82%D0%B5%D0%B2%D0%BE%D0%B4%D0%B8%D1%82%D0%B5%D0%BB-%D0%B2-%E2%80%9E%D1%82%D1%80%D0%B5%D0%B9%D1%81%E2%80%9C", "text": "Мислех, че Волен се издъни най-много – с един необмислен текст за катастрофата край Своге.  Обаче шампионът е друг: Класикът Антон Дончев.  Изведнъж се оказа, че той е член на Надзорния съвет на „Трейс груп“ –фирмата, която е ремонтирала пътя-убиец и след това пет пъти – пет! – е отказала да изпълни разпорежданията на Пътната агенция и да отстрани незабавно откритите дефекти.  А през това време Пътят-Убиец лакомо си е вземал своето. И какво прави Класикът в Надзора на въпросната фирма?  Чете предварително на собствениците й новите си романи, за да получи компетентната им оценка?  До тяхната мъдрост ли е опрял? А пък те – до Неговата: вещо да отсъди, каква да е мантинелата край Пътя- Убиец; или пък, какъв сорт да е асфалтчето, колко да се спести от него и пр. тънкости, които Класикът някак е усвоил. Тъй Класикът си седи кротко в управата на една фирма, която отказва да изпълнява нарежданията на Държавата – и няма намерение дори думица да обели за Изтреблението край Своге. Добре, вече сте се изнервили и ви чувам да ми казвате, че става дума за едно най-обикновено хрантутничество – Класикът внезапно е придобил малко по-голям апетит, не му е била достатъчна народната любов и е решил да притури още един знак на уважение – вече да не е просто Класик, а Класик-Пътестроител. И други са се приютявали на подобни места –  по-дискретно, или не до там, правили са се на съветници на Властта, други пък са нямали нищо против да бъдат направо нейни държанки, какво толкова.  Обаче чак да надзирават и дори да вдъхновяват строителството на келявите ни пътища – е, това вече е наистина необяснимо. Поне да ставаше дума за тунели – тогава Класикът щеше да си е на мястото: напредва тунелът в планинската гръд, и само Класикът провижда в Тъмата – за да открие преди всички други светлинката в дъното на тунела.  Да я открие, докато седи на софрата на „Трейс“. Пак да си кажем, че за нищо не стават днешните ни богаташи – извън всичко останало, и някакъв хъшлашки елемент винаги прокапва в начинанията им.  Каквито са мантинелите им – такива са и подаянията им.  Никоя тяхна мантинела няма да удържи злепоставянето на един Класик. В крайна сметка, се получава един неприличен бартер: богаташите начесват крастата си като се отъркват в Класика, той пък трябва да ги измъкне сега от бедата.  Как ще си направил Път-убиец, когато дори Антон Дончев го надзирава. „Ония“, в „ония“ години, знаеха как да се оправят с класиците – плащаха им, но не ги унижаваха, защото знаеха, че по този начин ще злепоставят и себе си.  „Тия“ карат през просото – и за 200 милиарда да спечелят обществени поръчки, пак ще си останат същите, за тях пък изобщо не е предвидена мантинела. Уж правят добро, обаче едно дяволче отвътре ги кара да злепоставят храненика, всички да научат, че ей тоя Класик – виждате ли го, почти Патриарх – аз го храня.  На моята маса, с моите огризки – но това не му го казвайте – се раждат безсмъртните му творби.  Макар че, какво ще е безсмъртието им, след като асфалтът, с който са нахранени, хич не е безсмъртен… Жалката истина е, че нашите по-първи хора не могат да се самосъхраняват, дори не мислят за това. След Изтреблението край Своге, човек се пита, как изобщо функционира държавата в сянката на Падишаха.  Изглежда, нищо не смеят да правят без него, не смеят да побутнат дори най-дребния проблем.  А по-вероятно е съзнателно да не се товарят излишно, да не се правят на парадни коне – примирили са се, че са магарета /по Елиас Канети/. Траят си и си плюскат белия хляб.  И дори не си правят труда да запомнят какво говорят.  Така е, когато си избрал удобствата на Сянката.  Не правиш никакви излишни движения, дори се прозяваш скришом. Регионалният министър, на когото пет пъти са му се изплюли в лицето от „Трейс“, би трябвало още след първия път да изтича при Падишаха и да си хвърли оставката – щом е ясно, че никой не сефери държавата и не изпълнява нарежданията й, че всяка по-мощна корпорация е извън нейните правила и си има собствена Библия.  Но няма да го направи и ще продължи животеца си в сянката на Падишаха. Тия хора са безмилостни в своята леност.  Какво сте подгонили някой си Очите, за какво ви са инфантилните оперети с дребни гризачи.  Оправете се с Настоятелите на Класика, за които сте нищо. Падишахът се закани на виновните – но ще види ли сред тях поне министъра с ослюнченото лице и някой пътен олигарх – или ще се втренчи, както винаги, в цацата? Катастрофата край Своге е поредното доказателство, че Властта е безсилна да налага правила, че удобно се е свила в безпомощността си.  Обаче 17 души вече ги няма. Хората от Сянката или са извънредно, до непоносимост, инфантилни – или са пак толкова безчувствени.  Държат се като слънчасали на сянка. Три дни след касапницата край Своге приключи делото за Изтреблението в Аспарухово.  Тогава бяха удавени 13 души. Виновни няма. Край. Забравете. Сякаш някакъв Зъл Бог е надвиснал над нас.", "date": "2018.08.31", "title": "Класикът Дончев – Пътеводител в „ТРЕЙС“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386445-%D0%BD%D0%BE%D0%B2-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%BA%D0%BE%D1%80%D0%B4-%E2%80%93-43-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BD%D0%B0-%D0%BA%D0%B8%D0%BB%D0%BE%D0%BC%D0%B5%D1%82%D1%8A%D1%80-%D0%B7%D0%B0-%D0%B0%D0%BC-%E2%80%9C%D1%81%D1%82%D1%80%D1%83%D0%BC%D0%B0%E2%80%9D-%D0%BF%D1%80%D0%B8-%D0%BA%D1%80%D0%B5%D1%81%D0%BD%D0%B0", "text": "И сега сме за “Гинес”, но все пак – малко е. Добутайте ги поне до 200 млн. на км., за да сме сигурни, че и след 50 години няма да има кой да ни бие. Всичко е точно!»  Борислав Цеков     Рекордните 42.3 млн. лв. ще излезе цената на километър магистрала в Кресненското дефиле. Това се вижда от обявената от пътната агенция обществена поръчка за избор на изпълнител за проектирането и изграждането на най-тежкия участък от магистрала “Струма” – между Кресна и Крупник, пресмята в. „Сега“. Индикативната стойност на поръчката е над 1.05 млрд. лева (875.3 млн. лв. без ДДС). Трасето ще е дълго само 23.6 километър, което означава, че се залага във всеки 1 км да бъдат “закопани” над 40 млн. лева. По трасето ще бъдат изградени 7 тунела, 21 виадукта, 4 пътни възела, 12 надлеза и подлеза, съобщиха от АПИ. Това е обяснението за рекордната цена. Отсечката – чудо трябва да бъде направена за 1556 дни – т.е. за малко над 4 години. Три от тунелите ще са хилядници – над 1000 м, и ще съперничат на “Витиня”, който с неговите 1125 м е най-дългият в България.   ОТ ФОРУМИТЕ:   Даа. Ще има и рекордни суми в някой джобове. Е там със сигурност рекордите постоянно се увеличава. Кражбата на нашите пари става все по-брутална…И после ще се режат лентички и овцете ще гледат прехласното Тиквата Слънце…  ", "date": "2018.08.31", "title": "НОВ световен рекорд – 43 млн. лева на километър за АМ “Струма” при Кресна.."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386446-%E2%80%9E%D0%B8%D0%BC%D0%BE%D1%82-%D0%B1%D0%B5%D0%B7-%D0%BD%D0%B0%D0%B5%D0%BC-%D0%BF%D0%BE%D0%B4-%D0%BD%D0%B0%D0%B5%D0%BC%E2%80%9C-%D1%81%D0%B5-%D1%80%D0%B0%D0%B7%D1%80%D0%B0%D1%81%D0%BD%D0%B0,-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F", "text": "Преди няколко години e-vestnik популяризира една инициатива срещу масовото обезлюдяване на селата в България. Идеята „Без наем“, започнала като спонтанно хрумване във Фейсбук (виж  ) тогава изглеждаше като нещо невъзможно. Това бе (и все още е) новаторска практика за безвъзмездно отдаване на селски къщи и земи без наем на хора с желание да ги стопанисват. По този начин, и при едни благосклонни обстоятелства, къщите получават шанс да устоят на времето, а новите им стопани – шанс за живот, който иначе не биха могли да си позволят или осъществят. Авангардната идея е на една актриса от куклен театър, която в началото е неуверена в успеха й, но интуитивно вярва, че ще срещне съмишленици. Ирена Ненчева се заема с реализирането, след като прави обиколки в района на Бургас, за да си търси къща на село и констатира с тъга големия брой запустели къщи. След разговора с e-vestnik, по думите на Ненчева, публикацията дава силен тласък на идеята, която днес вече е популярна сред хиляди хора. Появява се и едноименният сайт (виж  ), който структурира и улеснява комуникацията. Кампанията в стил „Стани, Лазаре“, но по отношение на българското село, сочи към най-малко две явления. На първо място, очертава се една огромна липса не само в социално-икономическо и географско отношение, но и в емоционално. Българите изпитват носталгия и обич към селото, но за момента не намират много начини чрез личен пример да обърнат тенденциите на замиране на множество села. На второ място, инициативата показва, че все пак начини за живот на село има, макар и да има нужда от още инициативи, тъй като една птичка „село“ не прави. „Имот без наем“ показа, че когато много хора подкрепят една идея, се получава функционираща машина. Разбира се, кампанията продължава да има нужда от гражданска енергия и подкрепа. Поради това ви разказваме какво се случва с къщите без наем и с хората, откакто говорихме с Ненчева. Търсене на „баба и дядо“ и история за кралско мушкато В сайта и социалната мрежа вече има обяви за стопанисване на селски къщи, както и за всякакви други „нетипични взаимоотношения между българите на тема селски имот“, разказва Ненчева. В продължение на четирите години от създаването броят на поддръжниците расте. Налице са вече известия за 263 населени къщи чрез обяви от съществуващия от две години сайт. Междувременно се появяват нови типове обяви – отдаване на селски къщи под наем, търсене и предлагане на дом и работа със заплата, търсене на хора за съвместно съжителство на село, сформиране на групи по симпатии и интереси в търсене на място за живеене заедно, от пет до десет души.   Къща в с. Фалковец. Снимка: Веселина Димитрова   Една от най-чудатите, но пък трогателни, реализирани обяви, е свързана с цветя. От Англия са докарани 200 броя кралско мушкато, за да се грижи за тях една жена в двора си на село, срещу заплащане. Покрай споразуменията за имотите се оформят и приятелства между временните и изначалните стопани. Появяват се и новаторските, но тъжни обяви за търсене и предлагане на „баба и дядо на село“…В тази връзка, може би след време, с оглед на тенденциите ще има… музей на бабата и дядото на село. На фона на апокалиптичните прогнози, Ирена и малкият екип доброволци продължават да отделят много лично време за „Без наем“, проектът е спечелил доверието на хората.  „Нов момент е многократното увеличение на нужното лично време, за да се обслужват ползвателите на сайта и групата във Фейсбук. Както знаете, проектът е поддържан на доброволни начала. В първите години успявах да извършвам необходимата поддръжка. Но от около година работата стана толкова много, а аз не успявам да направя най-доброто за проекта поради недостатъчно свободно лично време. Това е едно затруднение, което ще бъде облекчено като пристъпим с нов подход към проекта – той трябва да започне да се самоиздържа. С думите, че при усилия на хора с нужни знания и опит, населените селски къщи ще бъдат повече. Ирена като че ли намеква, че е нужна по-мащабна промяна и разширяване на опита за „възкресение“. Като че ли самотна в това си новаторство, Ненчева си пожелава и други подобни идеи да се родят в България „и да станем новатори в създаването на нови форми за общуване и взаимопомощ в социалната среда“. Търсещите път към село Сред наемателите има и много млади хора и семейства с деца. Според Ирена съществува сериозна тенденция млади хора да обръщат погледа си към селото.  „Изключително много обяви са пуснати в сайта от млади семейства в търсене на дом на село. Към тях вниманието на собствениците е по-голямо и получават много предложения за заселване в селска къща“. Един от новите потенциални жители на село близо до Добрич обаче, млада жена, споделя в социалната мрежа, че се чуди с какво би могла да се занимава, за да изкарва прехраната си на село. Сред вариантите, за които сама посочва, че се чуди, е възможността да пътува всеки ден до града; земеделие; подхващане на занаят; „нещо онлайн“.   Къща в село Рашовица, Монтанско, недалеч от Берковица. Селото има само един жител. Снимка: Иван Бакалов   Запитването, което е ехо на множество такива, подчертава много сериозния проблем – нуждата от инвестиции в определени региони, както и поддържане на инфраструктурата. Все повече се оформя един тъжен омагьосан кръг: няма хора и работни места поради това, че инфраструктурата запада; инфраструктурата се руши все повече, поради което няма хора и работни места. Поради това и за момента един по-логичен вариант е наистина този с близост до по-големите градове. Има ли злоупотреби с доверието? Според екипа на сайта се случва рядко някой да пише за наличие на проблем. Видно е същевременно, че предлагащите имот се опитват да намерят сериозни наематели, както и обратното. Една от обявите в сайта например изрично гласи:  „Предлагам къща без наем в с. Болярско, обл. Ямбол. Къщата е с голям двор 3 декара. Моля да се обаждат само сериозни хора“. Все пак Ненчева смята, че е възможно да има „недоразумения и неприятности“, поради което ползвателите на тази възможност трябва да подхождат отговорно и с внимание. Поначало ползвателите на услугите на сайта рядко споделят и разказват какво се случва след т. нар. „съвпадение“ или след споразумението между временен и постоянен стопанин. „За момента всичко е по-скоро е изненадващо успешно и спокойно. Нямаме поглед върху всички отношения, защото не е възможно да го правим. Може би в бъдеще когато се промени начина на поддържане на „Имот под наем без наем“, ще имаме поглед върху всички отношения между собствениците и наемателите“. Оплаквания има, обратното би било изненадващо с оглед на това, че платформата се ползва от множество хора. Така например, потребителка пише в групата на „Имот без наем“, че е нужно да се гарантират интересите на ползвателите във връзка с имоти, които едновременно са обявени и за продажба, и за отдаване. Жената смята, че има къщи, нуждаещи се от значително почистване и ремонт, като според нея няма гаранция, че след полагане на усилия от наемодателите, последните ще са обезпечени да останат там за дълго. Критики като тази говорят, че при подобни споразумения е препоръчително хората да се допитват до или да ангажират юрист за договора.   Къща в центъра на с. Парамун. Снимка: Иван Бакалов   Досега до сайта не е стигала информация за извършвани външни набези срещу селски имот. Все пак обаче „усещането за сигурност определено безпокои хората в определени места и села“. Устойчива тенденция е голям интерес „да има към имоти в села, населени с българско население“. В работата си по платформата, Ирена казва, че е забелязала съществуването на два типа хора. „Едните при написване на обявата мислят само за себе си – написват в нея единствено какво искат, без да съобразяват, че в тези отношения печеленето на доверие и симпатия на собственик на празна къща, още в началото с обявата, е един добър старт за търсещия. Вторият тип хора, които освен, че казват какво искат, описват и какво предлагат в замяна и описват в общи щрихи кои са самите те, с какво се занимават и т.н.“. Ненчева твърди, че трети тип хора просто няма. Покрай натрупания опит смята, че е добила способността бързо да преценява хората. Очевидно натрупала и известно огорчение, добавя, че се е сблъскала и с явлението хора да критикуват и да изискват качество, без самите да се придържат към идея за качество в това, с което се занимават. Все пак покрай необикновената инициатива е срещнала и много подкрепа, включително от няколкото доброволци до нея, и от ползващите платформата. „Има ги хубавите хора и не са малко. Обикновено са тихи, непретенциозни и не вдигат шум около себе си“, според наблюденията на Ненчева, превърнала се в нещо като вариант на един, макар и малко огорчен, Робин Худ, в сферата на недвижимите имоти. Трудно е само с доброволци За екипа доброволци е „трудно да се отговори на очакванията на ползвателите на сайта“, обяснява Ирена. „Хората искат персонално внимание, грижа за техния случай, съвети, помощ в преговорите, разяснения, подкрепа персонална за техния случай – все неща, които не можем да предложим защото сме довброволци. Пускащите обява в сайта не знаят, че сме доброволци и проявяват сериозни претенции към нас, смятайки, че правим това по цял ден и че сме голяма професионална компания“. Екипът споделя, че стои пред предизвикателството да открие начин, по който дейността им ще бъде финансово подкрепена от организация, фирма, държавна структура или частно лице. Другият вариант е да се премине към самоиздръжка. За последния вариант екипът смята, „че ще предизвика недоволство в част от ползвателите, защото са привикнали да получават, без да заплащат за услугата (информацията) и без да взимат лично участие като доброволци“. „Надявам се, че ще се намери дарител, мениджър, който ще поеме разходите по финансовото издържане на проекта. Големият обем на работа не може да бъде поместен в нечие свободно лично време, нуждите на потребителите са ежечасни и се появиха забележки за забавянето от наша страна“. „Имот под наем БЕЗ наем“ е една от малкото инициативи на фона на масовото обезлюдяване на селата, на разграбване и рушене на селските къщи. Според актуални статистики в България има 1130 „мъждукащи“ села с население между 1 и 49 души. Официално има над 200 села призраци, без никакви жители, като според Института за изследване на населението и човека при БАН тези села призраци са най-малко 500. Под горчивата, но и суха статистика, можем да добавим стихотворението „Пътьом“ на Мая Дългъчева за трагедията със селските къщи. .", "date": "2018.08.31", "title": "„Имот без наем под наем“ се разрасна, ще стане ли професионална агенция?"}
{"url": "http://www.classa.bg/%D1%81%D0%B2%D1%8F%D1%82/item/386438-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D1%8A%D1%82-%D0%BD%D0%BE%D0%B2%D0%B8%D1%8F%D1%82-%D0%B2%D1%80%D0%B0%D0%B3-%D0%BD%D0%B0-%D1%80%D1%83%D1%81%D0%B8%D1%8F", "text": "Пенсионната реформа в Русия се оказа по-страшна дори от войната в Сирия. Но сега Путин потвърди: пенсионната възраст ще се покачи. Защото пари няма. Новият държавен враг са недоволните пенсионери.             Владимир Путин излезе с 30-минутно телевизионно обръщение към руските граждани и обясни как ще изглежда пенсионната реформа. Той обяви, че правителството продължава да работи и няма да изпрати никого в пенсия. А накрая дори престана да се преструва, че повишаването на пенсионната възраст не било негова идея.   Нова категория: хора в предпенсионна възраст   Путин надълго и нашироко обясни защо се е наложило повишаването на възрастта. Явно властите са се уплашили от острите реакции срещу решението. В крайна сметка дори и двумесечната масирана пропаганда не успя да накара руснаците да променят мнението си. Повишаването на пенсионната възраст с пет години се оказа по-страшно за Русия от войната в Сирия. Още в деня на обявяването на пенсионната реформа, предположих, че правителството нарочно предлага пенсионната вързаст за жените да бъде повишена с осем, а не с пет години, за да може после президентът да се представи за благодетел. Та нали жените в предпенсионна възраст и пенсионерките са основни избиратели в Русия. Путин не може да ги нарани. И ето, че сега първоначалният план бе променен и те ще излизат в пенсия не на 63, а на 60 години. На най-възмутените граждани пък, които трябва да се пенсионират в близките две години, ще им разрешат да сторят това шест месеца по-рано. Компенсациите за миньорите, за работниците в химическата промишленост, за пострадалите от Чернобилската катастрофа и за други категории също ще бъдат запазени, заяви Путин, скромно назовавайки под \"други категории\" няколкото милиона силоваци, които всъщност са повече от всички други получатели на компенсации в Русия.     Сега в страната ще се появи и една нова категория: \"човек в предпенсионна възраст\". За тези хора властите ще намалят необходимият за излизане в предварителна пенсия трудов стаж с три години. Освен това ще им бъде разрешено да не плащат данък върху собствеността, а правилата за работодателите ще бъдат затегнати така, че хората в предпенсионна възраст почти няма да могат да бъдат уволнявани. И още: помощите за безработица за тази група ще бъдат увеличени. Всъщност това е единствената мярка, която ще изисква от руските власти допълнителни разходи.   При Путин ще бъде като при Елцин   Русия се завръща в 1990-те години. Преди при всички конфликти властите просто заливаха обществото с пари. Допълнителните социални надбавки потушаваха всички социални пожари. Сега пари няма, но Кремъл се държи. На дневен ред излизат триковете, измислени още в първите години от управлението на Борис Елцин, когато трябваше да се провеждат непопулярни реформи, а пари за запълване на дупките в държавния бюджет просто нямаше. Барел петрол струваше няколко долара, икономиката все още не се беше отърсила от \"социалистическото планиране\", което всъщност погреба Съветския съюз през 1991 година. А политиката на икономическия министър Егор Гайдар започна да дава плодове едва по-късно и именно от тях се възползва и Владимир Путин - в първите години от своето управление. Всъщност президентът не предлага на бъдещите пенсионери никакви парични компенсации. Русия стремително се завръща назад в онези години, когато нямаше пари, но властите говореха честно за това без да призовават за затягане на коланите, за да защитят страната от външните врагове. Пенсиите като заплаха за сигурността   Днес дори пенсионната реформа се превръща в средство в борбата с външния свят. Какво казва Путин? \"(...) Заплахата за стабилността на обществото означава и заплаха за сигурността на страната\". Оказва се значи, че противниците се опитват да правят реформи! Това беше предупреждение, което малцина забелязаха. Нищо. После правоохранителните органи ще обяснят на разните там протестиращи, които подкопават руската стабилност, как стоят нещата. Властите вече направиха всички възможни отстъпки на гражданите. След изявлението на Путин дискусията е приключена. Точка! Второ и трето четене в Държавната Дума, в Съвета на федерацията, а после и подпис на президента. И от 1 януари 2019 година живейте по новому и се радвайте! А този, който и сега е недоволен, е враг! Учениците вече бяха в ролята на врага. Сега на ред са пенсионерите и хората в предпенсионна възраст. Остава да видим кога най-сетне и недоволните от режима дечурлига от детските градини ще започнат да подкопават \"стабилността\" в страната. Изглежда, че при тези темпове и това ще стане скоро.", "date": "2018.08.31", "title": "Пенсионерът - новият враг на Русия"}
{"url": "http://www.classa.bg/%D1%81%D0%B2%D1%8F%D1%82/item/386439-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D1%8A%D1%80%D1%81%D0%B8-%D1%83%D1%87%D0%B8%D1%82%D0%B5%D0%BB%D0%B8", "text": "В германските училища има остър недостиг на учители - почти 40 000. Затова висшисти от други сфери трябва да запълнят дупките. Но реалистично ли е това? Ще пострада ли качеството на образованието?               \"Такъв драматичен недостиг на учители не сме имали от трийсет години насам. В Германия не достигат общо 40 000 учители\", казва председателят на Германския учителски съюз Хайнц-Петер Майдингер. \"Началото на учебната година в много федерални провинции показа, че страната ни е изправена пред сериозна опасност и бавно върви към криза в сферата на образованието\", коментира председателят на фракцията на ХДС/ХСС Фолкер Каудер. Причините за това положение са многостранни: ръстът в раждаемостта, притокът на бежанци, многото пенсионирани учители, липсата на достатъчно инвестиции в образователната система и твърде високите изисквания, които университетите поставят пред онези, които искат да следват за учители.     От недостига най-тежко са засегнати училищата, които плащат най-ниските учителски заплати. Това са началните, средните професионални и помощните училища. А най-трудно се намират преподаватели за училищата в най-бедните квартали на Берлин и училищата в селските региони. Някои федерални провинции се опитват да облекчат ситуацията като ангажират хора без завършено педагогическо образование. Най-гъсто населената федерална провинция Северен Рейн-Вестфалия например вече от години ангажира висшисти с друг професионален опит, т.нар. Quereinsteiger. Те преминават квалификационни курсове. След две години теория и практика те трябва да бъдат напълно квалифицирани за преподаватели.   Това ли е решението?   Тази практика е оспорвана. Защото Германия е страна, където дори продавачите, келнерите и занаятчиите се обучават в продължение на години. През 2013 година министър-председателите на 16-те федерални провинции решиха задружно, че преминаването от една в друга професионална сфера трябва да бъде последна възможност и само временно решение на проблема. Председателят на сдружението за образование и възпитание (VBE) Удо Бекман твърди, че заради огромния недостиг на учители това се е превърнало в \"дългосрочно решение\". Миналата година за учители са били назначени 4 400 хора от други професии, които са заели част от общо 34 300 вакантни учителски места. Най-много висшисти от други професии са били назначени за учители в Берлин (1 270). На второ място се нарежда Саксония (1 100), а на трето - Северен Рейн-Вестфалия (800). Берлин и Саксония са двете федерални провинции, които най-спешно търсят учители. Същевременно тези провиции предлагат най-ниска сигурност във връзка с продължителността на трудовия договор. В повечето други федерални провинции учителите са държавни служители с безсрочни трудови договори и привлекателни допълнителни социални придобивки.   А качеството на преподаване?   Дали хората от други професии са решение на кадровия проблем? Фолкер Каудер е скептично настроен. \"Притеснявам се за качеството на обучението\", казва той. Експерти като Йорг Рамзегер също критикуват този модел. \"Студентите се обучават пет години, за да разберат как мислят малките деца, как учат и как може да бъде създадена модерна учебна среда. По време на следването, както и по време на училищната практика студентите могат да преценят дали наистина искат и могат да преподават на малки деца\", казва той. Абитуриентите трябва да имат отлични оценки по много предмети, за да бъдат приети да следват педагогика. Затова критиците на традиционния път на обучение твърдят, че изискванията към бъдещите студенти по педагогика са твърде високи, а бройката места е твърде малка. \"Затова има и много малко педагози висшисти. Качествата на един учител обаче нямат нищо общо с оценките му от гимназиалната диплома\", казва бившият учител и експерт по въпросите на възпитанието Петер Щрук. Петер Щрук пледира за това още преди започването на следването кандидат-учителите да бъдат подлагани на нещо като тест, за да стане ясно дали учителската професия е за тях. \"Абитуриентите в Пасау например преминават няколкоседмична практика в едно училище още преди първия семестър в университета. След това ръководителят на семинара им казва дали са подходящи за учители. Всички, които и след това все още се интересуват от професията на учителя, биват приети за студенти\", казва Петер Щрук. Според фондация \"Бертелсман\", за да могат да бъдат покрити потребностите на германските начални училища, до 2025 година в Германия трябва да бъдат назначени 105 000 учители. За същия период от време обаче ще има само 70 000 обучени висшисти. Тоест само след няколко години в германските начални училища ще липсват 35 000 учители. И тогава търсенето на висшисти от други сфери, които да запълнят дупките, ще нарасне със сигурност. Въпреки всичките критики.", "date": "2018.08.31", "title": "Германия търси учители"}
{"url": "http://www.classa.bg/%D1%81%D0%B2%D1%8F%D1%82/item/386440-%D1%81%D0%BA%D1%8A%D0%BF%D0%B8-%D1%82%D1%83%D1%80%D0%B8%D1%81%D1%82%D0%B8,-%D0%B7%D0%B0%D0%BF%D0%BE%D0%B2%D1%8F%D0%B4%D0%B0%D0%B9%D1%82%D0%B5-%D0%B2-%D1%80%D1%83%D1%81%D0%B8%D1%8F", "text": "Световното първенство по футбол беше само началото. И занапред Русия иска да привлича милиони туристи и, разбира се, да печели от тях. За тази цел руснаците прилагат някои изненадващи методи  и залагат на особена щедрост:             Няколко красиви дървени пейки са потрошени. Но кметът дори не е ядосан. Само преди пет години улица \"Николская\" в Москва беше превърната в пешеходна зона, ден преди официалното ѝ откриване чисто новите пейки все още бяха обвити в предпазни покривала. Това, че днес някои от тях са напълно разрушени, се дължи на многобройния поток от туристи по време на Световното първенство по футбол, пише \"Зюддойче Цайтунг\". Авторът на статията Франк Нихуйзер посочва, че те всекидневно са изминавали разстоянието между Червения площад и Лубянка - отсечка, която през юни и юли се е превърнала в партизона. Така улица \"Николская\" стана символ на празничната атмосфера по време на Световното първенство по футбол, пише той. А що се отнася до счупените пейки, според московския кмет Сергей Собянин, те са нищожна загуба на фона на нарасналите приходи от туризма.   Ако туристите крадат, няма проблем?   Сега руснаците се надяват, че вълшебната атмосфера от лятото на 2018 е само началото и че след голямата туристическа вълна от юни и юли ще се зададе поредица по-малки вълни от туристи. И предприемат редица мерки в тази посока.     Така например властите удължиха валидността на т.нар. Fan ID - документ, чието издаване беше задължително условие за запалянковците, за да могат да присъстват на мачовете по стадионите, и който съдържаше изключително много данни и важеше и като документ за влизане в страната. По предложение на президента Владимир Путин, до края на 2018 година всички чужденци, притежаващи конкретните идентификационни документи, ще могат да пътуват до Русия толкова често, колкото пожелаят. Това е само един от малкото жестове, които Русия отправя към феновете, посочва \"Зюддойче Цайтунг\" и отбелязва, че щедростта към футболните привърженици е забележителна. В страна, в която дори малките кражби биха довели до няколко години затвор за руснаците, заместник-кметът на Москва коментира кражбата на уличното осветление, извършена от запалянковци така: \"Това не е проблем за нас, така или иначе по-късно ще закачим нови лампи. Важното е, че феновете ще имат сувенири от Москва, когато се приберат у дома.\" \"Зюддойче Цайтунг\" коментира, че Русия явно иска да използва благоприятната ситуация покрай Световната купа, за да продължи да подобрява образа си като туристическа дестинация. Причината - туристите носят пари и създават работни места, а това е всичко, от което Русия се нуждае. Особено в сегашните трудни за икономиката времена. Според една от компаниите за кредитни карти, работещи с ФИФА, по време на първенството в Русия само американците са похарчили почти 60 милиона долара, а китайците са внесли приблизително 35 милиона долара в руската хазна. Това е особено впечатляващо, имайки предвид, че и двете страни не успяха да се квалифицират за Световното първенство по футбол. Руският премиер Дмитрий Медведев изрази своето задоволство от факта, че градовете домакини между Калининград на Балтийско море, Ростов на юг и Екатеринбург в Западен Сибир са били посетени от общо три милиона чужденци. Самият той, по време на своя президентски мандат преди години, се беше оплакал от лошо обслужване в сферата на туризма. Дълго време липсата на инфраструктура, лоши пътища, малкото, но скъпи хотели, както и нелюбезният персонал отблъскваха чуждестранните туристи. Самите руснаци също избягваха да почиват в собствената си страна, особено ако можеха да си позволят пътуване до Анталия или Шарм ел-Шейх, посочва авторът на статията и припомня думите на един руски блогър, според когото електрическият чайник в стаята на провинциален хотел в Русия се смята за лукс. Франк Нихуйзер посочва, че през последните години Русия инвестира много повече в туристическия бранш, включително и във възможностите за обучение на кадри. Така например в един от университетите по туризъм близо до Москва има специален предмет, който учи студентите на любезно и внимателно обслужване.   Амбициозните планове на Кремъл   Сега руското правителство се надява, че новите мерки и вълненията около Световното по футбол ще увеличат през следващата година броя на чуждестранните посетители с 15%. В дългосрочен план се предвижда до 2025 година приходите от туризъм да съставляват 6% от БВП на Русия, но за тази цел броят на туристите ще трябва да се увеличи двойно. Заради влошените политически отношения със Запада през последните години Русия загуби част от атрактивността си като туристическа цел сред европейците. От друга страна обаче чуждестранните туристи биха могли да се възползват от ниската стойност на рублата, както сториха и посетителите на Световното първенство по футбол. Докато преди германците бяха най-многобройната група чуждестранни туристи в Русия, днес на първо място са китайците - те най-често посещават легендарното езеро Байкал. Истинските съкровища за посетителите обаче са в Москва. Там най-посещаваните места са Кремъл и Червеният площад. Особено голям интерес предизвикват и обекти и места, свързани с ерата на СССР - като бункерът на Сталин в Самара край Волга или Музеят на космонавтиката в столицата. Така се развива светът: някои искат да вървят напред, а други се стремят да проникнат в миналото, пише в заключение авторът на статията в \"Зюддойче Цайтунг\" Франк Нихуйзен.", "date": "2018.08.31", "title": "Скъпи туристи, заповядайте в Русия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386441-%D0%B5%D1%82%D0%BE-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%BD%D0%B0%D0%B3%D0%B8-%D1%89%D0%B5-%D0%B8%D0%BC%D0%B0-%D1%82%D0%B0%D0%BA%D0%B8%D0%B2%D0%B0-%D1%82%D1%80%D0%B0%D0%B3%D0%B5%D0%B4%D0%B8%D0%B8", "text": "Всеки ден по българските пътища умират хора, а след катастрофи като тази край Своге държавата на мига се хвърля да решава проблема. Но така го решава, че всичко си остава постарому             От началото на годината до 28 август по българските пътища са загинали 393 души. Статистика, която гарантира на България неизменното челно място в Европейския съюз по брой на жертвите спрямо броя на населението. И която изобщо няма да се уплаши от поредното чиновническо безсилие, материализирало се този път в идеята за „нов държавен орган за надзор над пътната безопасност\". Какъв ще е този орган? Засега нямаме точен отговор на този въпрос. Само от началото на мандата на това правителство, премиерът поне три пъти е събирал при себе си ключови фигури от управлението по темата за жертвите на пътя. И всеки път идеите са грандиозни. След тях обаче всичко си продължава постарому. Така ще е и този път. Не, това не е черногледство, а бегло съпоставяне между политическите заявки и реалния живот.   \"Пощада няма да има за никого\"   \"Пощада няма да има за никого. Много ясно са отрегулирани процесите в държавата\", зарече се премиерът Бойко Борисов след катастрофата край Своге, при която загинаха 17 души. Процесите обаче не са много ясно отрегулирани. Според регионалния министър Николай Нанков, в асфалта имало „недопустими\" съставки, които правели пътя некачествен, тоест - хлъзгав. Пътят обаче има всички необходими документи за качество, надзор и приемане на строителството. Същият министър обясни това с „евентуално фалшифициране\". За капак се оказа, че част от задължителните тестове са извършени в лаборатория, която е собственост на фирмата строител. А проблемите по този път били забелязани и документирани няколко пъти, но отговорните институции не предприели мерки той да бъде поправен. Кое точно тук е отрегулирано? Темата за некачествения път е важна, но засега не се знае дали е пряко свързана с инцидента. Докато продължава разследването, властта ще създава „новия държавен орган\" и няма да си спомня предишните си обещания. Миналия ноември отново имаше тежка катастрофа с автобус - тогава край ловешкото село Микре загинаха 9 души, а правителството заговори за „видеорегистратори в автобусите\" и за задължение на всички автобуси да сложат колани на седалките. В момента законът казва, че пътниците и шофьорите „използват обезопасителните колани, с които моторните превозни средства са оборудвани\". Тоест, когато автобусът няма колани, няма и задължение. Месеците минаваха, но законът не се променяше и така колани не се появяваха. Стана април, когато автобус се обърна на магистрала „Тракия\" и загинаха шест души. И тогава властта се закани да реши проблема с коланите. Но пак не го реши. Дойде август, когато 17 души намериха смъртта си в пропастта край Своге. Отново без колани и отново властта се зарече, че още „тази есен\" вкарва в парламента законопроекта за задължителните колани в автобусите. В имитацията на дейност се включи и прокуратурата, която през юни обяви, че била разпоредила проверка „за спазване на задължението за ползване на обезопасителни колани\".   Своге: кадър от протест на мястото на катастрофата   Защо изобщо?   По-добре институциите изобщо да не правят нищо, отколкото да произвеждат подобни нелепици. Имитацията на дейност е първата причина за нерешаването на проблема. Ако искаш да не решиш един въпрос, създай комисия - едва ли сме си представяли по-крещяща илюстрация на старата поговорка за бюрокрацията. Втората причина е нежеланието да се погледнат конкретните фактори за всяка една трагедия. Автобусът е излетял в пропастта, скъсвайки като хартиена лента мантинелата. Как на никого не му мина през главата, че е добре пътищата над пропасти да бъдат по-сериозно обезопасявани - с по-здрави мантинели или огради. А когато статистиката казва, че най-много жертви има при челни удари и дори показва местата с най-чести катастрофи, защо никой не се сеща да раздели насрещните платна с физическа преграда, за да нямат възможност автомобилите да се срещнат челно? Третата причина е най-сериозна - корупцията. Тя е при строителството на пътища и липсата на ефективен контрол на качеството. Корупцията е и при спазването на правилата за движение, защото банкнотите решават всеки спор, а мутрите могат необезпокоявано да превишават скоростта и да създават опасни ситуации. Корупцията е също при издаването на документи - фалшиви шофьорски книжки и разрешителни за транспорт, дори когато автобусът не отговаря на редица изисквания. Точно заради тази корупция Николай Колев-Босия гладува вече трети месец, а управляващите не проявяват никакъв интерес към неговите твърдения. Това е достатъчен знак, че никой не иска да реши проблема. И че оставаме в омагьосания кръг на предизвестените трагедии. Но има и още един знак на чиновническото безсилие - сега ще създават „нов държавен орган\", защото очевидно са забравили, че преди 15 години държавата вече си е измила ръцете по този начин и такъв орган отдавна има - Държавно-обществената консултативна комисия по проблемите на безопасността на движението по пътищата. Някой да е чувал за нея?", "date": "2018.08.31", "title": "Ето защо в България винаги ще има такива трагедии"}
{"url": "http://www.classa.bg/%D1%81%D0%B2%D1%8F%D1%82/item/386437-%D0%BF%D0%BE%D1%87%D0%B8%D0%BD%D0%B0-%D0%B9%D0%BE%D1%81%D0%B8%D1%84-%D0%BA%D0%BE%D0%B1%D0%B7%D0%BE%D0%BD", "text": "Руският естраден певец и депутат от думата Йосиф Кобзон почина на 80-годишна възраст. Това е съобщил за “Интерфакс” помощник на съпругата му, предадоха руските медии.  Кобзон, който бе диагностициран с рак през 2005 г., е в болница от края на миналия месец. Докторите казаха при постъпването му, че състоянието му е стабилно, но тежко. \r\n   \r\n   През 2015 г. Кобзон влезе в списък със санкционирани от Евросъюза руснаци заради кризата в Украйна. Последните му изяви разбуниха духове в България. Две от трите му изпълнения в страната през 2014 г. бяха по покана на политически партии, като в първия случай “Атака” бе сред организаторите, а във втория в Стара Загора – главният организатор. \r\n Кобзон обаче бе един от най-известните съветски изпълнители. Роден на 11 септември 1937 г., на територията на днешна Украйна, той се прочува през 60-те г., след като негови изпълнения започват да звучат по радиото. \r\n Като ученик Кобзон се увлича по бокса и е шампион на Украйна сред юношите, но музиката не му е безразлична – твърди, че е изпълнявал два пъти пред Йосиф Сталин. Кариерата му на изпълнител започва малко по-късно, след като в армията, където в ансамбъла на Закавказкия военен окръг за пръв път посещава уроци по пеене. \r\n    ", "date": "2018.08.31", "title": "Почина Йосиф Кобзон"}
{"url": "http://www.classa.bg/%D1%81%D0%B2%D1%8F%D1%82/item/386432-%D0%B7%D0%B0%D0%BF%D0%BB%D0%B0%D1%85%D0%B0-%D0%BB%D0%B8-%D1%81%D0%B0-%D0%BC%D0%B8%D0%BB%D0%B5%D0%BD%D0%B8%D0%B0%D0%BB%D0%B8%D1%82%D0%B5-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%BC%D0%BE%D1%89-%D0%BD%D0%B0-%D1%81%D0%B0%D1%89", "text": "Риск ли е възходът на милениалите за лидерската позиция на Америка в глобален мащаб? Мнозина американци, които смятат, че мястото на страната им като \"глобален полицай\" е оправдано, вярват и в това. Неотдавнашно проучване на Чикагския съвет по глобалните въпроси показва, че 47% от милениалите (онези, които са родени между 1981 и 1996 г., наричани и поколението Y) смятат, че САЩ трябва да \"останат\" извън световните отношения, а само 51% смятат, че страната трябва \"активно да участва\" в това, което се случва по света. Ако се потърси сравнение с предишните генерации, това е най-пацифистки настроеното досега поколение от началото на Първата световна война насам.  При бейби бум поколението (родени между 1946 и 1964 г.), както и това между войните (1928-1945 г.) подкрепата за доминиращата роля на Америка в глобален мащаб често е над 70%. На фона на задаващите се междинни избори за Конгрес в страната, мнозина експерти и коментатори са на мнение, че именно гласовете на младото поколение ще са решаващия фактор за изхода от вота. А случи ли се това, вече е почти сигурно, че на президентските избори през 2020 именно милениалите ще са тези, които ще определят кой ще е следващият президент на САЩ. Въпреки всички притеснения относно тази генерация обаче, самото отношение към външната политика на страната е значително по-комплексно. Въпреки че има реални признаци за умора от световното лидерство, по-младите американци не се противопоставят на ангажираността на страната със света, стига това да е взаимно изгодно и да не включва използване на сила. В този смисъл дори те остават изключително положително настроени към външното ориентиране на страната, по свой си начин.  За сметка на това обаче в сравнение с предишните генерации те са много по-силно против употребата на военна сила или силово налагане чрез наказателни санкции и други дипломатически похвати. Но това не се усеща само при тях, но и в поколението Х (родени между 1965 и 1980 г.). Скорошно изследване на Тексаския университет в Остин показва, че само 44% от милениалите и 54% от поколението Х са на мнение, че силната армия е от основно значение външната политика на САЩ. Милениалите също така показват много по-ниска подкрепа за въздушните удари над Сирия и Башар Асад или срещу \"Ислямска държава\". Те дори показват липса на висока подкрепа за оказване на помощ на съюзниците на страната в Далечния изток като Южна Корея и Япония при евентуален конфликт. Защо хората от поколението Y изразяват различни предпочитания към външната политика продължава да бъде въпрос на дебат. Най-честите аргументи тук се съсредоточават върху възрастта и актуалните събития. С напредването на възрастта хората (в Америка) се интересуват все повече от външната политика, виждат повече смисъл в това САЩ да бъде глобален лидер и започват да зачитат повече и военната сила на страната. Тъй като милениалите са най-младото активно поколение, по тази теория следва и те да са най-малко интересуващи са от външната политика и военните интервенции като начин за решаване на проблеми. Реалността обаче е, че младите хора не винаги са били по-малко интернационалистки настроени спрямо своите родители. Пример за това е генерацията на американците, родени между войните - 1928 до 1945 г., които са далеч по-милитаристично настроени спрямо тези преди тях. Въпреки това от тях насам всяко следващо поколение показва все по-малко желание САЩ да се бърка силово в международните отношения.     Пацифизъм и разлика в поколенията е възможно скоро да определят политиката на Вашингтон   Другият възможен аргумент за по-различните възгледи на милениалите по отношение на външната политика подчертава силата на настоящите събития, по-официално наричани \"ефект на периода\".  Според тази теория неуспешното използване на военна сила от Америка през последните 17 години на война срещу тероризма потиска подкрепата на всички американци за милитаризма, а не само сред милениалите. По същия начин, когато започва война, американците се събират около флага и изразяват висока подкрепа за военна намеса. И в тази теза определено има смисъл. През 2002 г., когато САЩ тепърва започваше военната си намеса в Близкия изток, мнозинството от всички поколения изразяваше подкрепата си за войната, така както е и при ранните етапи на войната във Виетнам. Ефектът на периода обаче не може да даде обяснение защо милениалите константно заявяват по-малко подкрепа за използването на военна сила, отколкото генерациите преди тях, дори когато предпочитанията им се променят в отговор на настоящите събития. И макар и двата фактора да са на лице и частично да обясняват този феномен, има и трета версия - важните събития, които са оказали трайно влияние през годините, в които се е формирал характерът на хората. В основата на този аргумент е т.нар. \"критичен период\" - концепция, предложена от влиятелния социолог Карл Манхайм преди близо 70 години. Според неговата хипотеза състоянието на света и важните събития, променящи света, оказват значими и постоянни ефекти върху нагласите на младите хора, чийто характер и позиции тепърва се формират. Тази теория обяснява и различните възгледи на всяко поколение в САЩ през гледната точка на доминиращите политически събития по време на ключови моменти. Така милениалите, които отраснаха в годините на икономическата криза и не особено успешната война срещу терора, имат съвсем различна представа за света в сравнение с бейби бумърите, които растат в периода на огромен икономически ръст в САЩ именно заради отминалата Втора световна война, но отношението им към външната политика наподобява това на хората, родени в началото на миналия век и отраснали покрай Голямата рецесия. На практика дори и най-възрастните представители на тази генерация, родените около 1981 г., не са съвсем наясно с важността на армията в стратегията на САЩ по време на Студената война. Казано по-просто, за младите американци войната изглежда като лоша стратегия. И като резултат от това те не споделят доверието на предишните поколения в способността на Америка да използва военна сила за ефективно преследване на националните си интереси. На по-фундаментално ниво младите американци също са все по-малко вероятно да изразят подкрепата си за американския експанзионизъм. Това се допълва и от значително по-малката подкрепа за твърдението, че \"Америка е най-великата страна на света\". Но дори и на фона на тези пацифистични нагласи, които не са склонни да приемат оръжието като решение за доказване на величието на САЩ, повечето млади американци остават обвързани с идеята за страната си като медиатор и активен участник в международните процеси. Те подкрепят редица международни договори за защита на околната среда, за икономическо сътрудничество и т.н. Иначе казано за тях във външната си политика САЩ трябва да има по-малко ястреби и повече гълъби, носители на мирно и икономическо послание.  А съвсем скоро това поколение вече ще започне активно да заема ключови постове във Вашингтон. Значи ли това, че американските войници малко по малко ще се изтеглят от Близкия изток и други ключови места? И ще се търси ли успокояване на отношенията с Русия, Иран и Северна Корея? Възможно е.", "date": "2018.08.31", "title": "Заплаха ли са милениалите за военната мощ на САЩ"}
{"url": "http://www.classa.bg/%D1%81%D0%B2%D1%8F%D1%82/item/386433-%D1%82%D1%80%D1%8A%D0%BC%D0%BF-%D0%B2%D0%BB%D0%B8%D0%B7%D0%B0-%D0%B2-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D1%81-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B3%D0%B8%D0%B3%D0%B0%D0%BD%D1%82%D0%B8%D1%82%D0%B5", "text": "Нападките му срещу Гугъл излязоха на първа страница на вестниците, но на американския президент Доналд Тръмп ще му е доста трудно да наложи регламентиране на резултатите, появяващи се при търсенето на новини в интернет търсачките. След като Тръмп обвини във вторник технологичния гигант, че манипулира резултатите на търсачката си във вреда на консерваторите и провокира съмнения дали евентуално няма да наложи някакви мерки, експертите изразиха мнение, че Гугъл (дъщерна компания на Алфабет) и другите интернет компании се ползват от същите конституционни права за свобода на изразяването, от които и печатните издания. Тази защита изключва, според тях, всякаква възможност за намеса от страна на президента, недоволен от излизащите в търсачката резултати. „Редакторският избор на търсачките е доста сходен с избора на редакторите“ в традиционните новинарски компании, коментира професорът от Калифорнийския университет в Лос Анджелис и автор на ръководство от 2012 година за конституционната защита на търсачките Еуген Волох. В своя блогърска публикация в сайта Reason.com той твърди, че разработените от Гугъл алгоритми са „редакторска преценка на това какво потребителите на интернет ще намерят за интересно и полезно. Цялата тази дейност е изцяло под закрилата на първата поправка“ на конституцията, която гарантира именно свободата на изразяването и на печата. „Търсачките отговарят изцяло на изискванията за закрила от първата поправка, що се отнася до резултатите от търсенията. Многобройни случаи от повече от 15 години са потвърдили това“, обяснява Ерик Голдман, съдиректор на отдел „Високи технологии“ на юридическия факултет на калифорнийския университет „Санта Клара“. „Всеки опит на Тръмп да „поправи“ резултатите от търсачките ще наруши първата поправка. Това дори не стои като въпрос“, добавя той. Изказванията на Тръмп въпреки това провокираха дебат по отношение на така наречените от президента „манипулирани“ резултати. Според него има резултати, които са предварително свързани с „леви“ медии, а не с консервативни сайтове. Тръмп изложи твърденията си след думите на водача на мнозинството в Камарата на представителите, републиканеца Кевин Маккарти, че „мнението на консерваторите често е заглушавано“ в интернет. Стопанинът на Белия дом продължи вчера с критиките си и заяви, че „Гугъл, Фейсбук и Туитър третират консерваторите и републиканците доста несправедливо“. Наблюдателите обаче твърдят, че би било опасно да се промени начинът, по който действат търсачките, за да се угоди на правителството или на дадена политическа партия. „Гугъл е частна компания със свои собствени алгоритми и правителството не упражнява абсолютно никакъв контрол върху начина, по който тя управлява дейностите си“, коментира Кен Полсън, бивш журналист от всекидневника „Ю Ес Ей Тудей“, а сега председател на центъра „Първа поправка“ при института „Нюзиъм“. Според него истинската заплаха „се крие в това, че най-могъщият човек на света постоянно повтаря, че може да се има доверие само на него, но не и на новинарските компании или на търсачките“. Дори и без конституционна закрила, опитът за налагане на регламент върху милиардите търсения в Гугъл би бил и без това невъзможна за изпълнение задача. „По своя воля не регулираме всяко икономическо взаимодействие, защото знаем, че това е немислимо“, обяснява Дейвид Балто, бивш адвокат в Комисията по конкуренцията и в министерството на правосъдието. Балто е на мнение, че критиките на Тръмп са „идея в стил Оруел“ и че със сигурност биха намерили място в „1984“ (роман на Джордж Оруел, станал нарицателен за полицейски и тоталитарни режими), но са изцяло несъвместими с демократичните ни принципи“. Други специалисти твърдят, че коментарите на Тръмп целят да сплотят електората му и да дискредитират медиите, които го разследват. „Авторитарните режими ценят възможността да контролират търсачките. Американското правителството трябва да се опълчи на подобен вид цензура“, казва Ед Блек, оглавяващ Асоциацията за компютърна и комуникационна индустрия, която цели да насърчава индустрията на информационните технологии. Нейни членове са Фейсбук и Гугъл.", "date": "2018.08.31", "title": "Тръмп влиза в челен сблъсък с интернет гигантите"}
{"url": "http://www.classa.bg/%D1%81%D0%B2%D1%8F%D1%82/item/386434-%D0%B2-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B4%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%BE%D1%82-%D1%81%D0%B0%D1%89-%D0%BF%D0%BB%D0%B0%D1%82%D0%B5%D0%B6%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "Политиците на Германия и Франция започнаха да обсъждат създаването в Европа на независима от САЩ платежна система, за да защитят европейския бизнес от екстериториалните санкции на Вашингтон, на първо място срещу Иран, предава Bloomberg. За пръв път за тази инициатива разказа министърът на външните работи на Германия Хайко Маас в статията си във вестник Handelsblatt от 21 август. Европа не трябва да позволява на САЩ да действа „без никакво съгласуване с нас и за наша сметка“, се отбелязва в статията. „Необходимо е да укрепим европейската автономия за сметка на създаване на независими от САЩ платежни канали, създаване на европейски валутен фонд и поддържане на независима платежна система SWIFT“ – пише министърът. Европа „трябва да укрепи независимостта си в търговската, икономическата и финансовата политика“, заяви Маас в понеделник 27 август, „ Заедно с Германия ние твърдо решихме да създадем европейска или френско-германска финансова система, която би ни защитила от косвеното въздействие на екстериториалните санкции на САЩ – заяви на 27 август министърът на икономиката и финансите на Франция Б р юно Льо Мер на срещата с Асоциацията на икономическите и финансови журналисти – Аз искам Европа да бъде суверенен континент, а не васал, а за това е необходима абсолютно независима финансова система, която днес не съществува“ . По думите на Льо Мер към проекта могат да бъдат привлечени Централните банки на двете страни, тъй като използването на Европейската инвестиционна банка като „независим финансов канал“ е проблемно заради нейната уязвимост пред САЩ. Системата, за която заговориха европейските политици е призвана да защити водещите бизнес в Иран европейски компании. Някои от тях вече анонсираха спирането на своите операции в страната или замразиха инвестиционните си програми. За спиране на своята дейност в Иран например, обявиха немският автомобилен концерн Daimler и френската PSA Group. Total разтрогна договора за разработване на находището Южен Парс, което имаше намерение да осъществи заедно с иранската National Iranian Oil Company (NIOC). Аналогично решение могат да вземат Renault и Engie SA. Операторът на базиращата се в Белгия глобална система за междубанкови съобщения SWIFT също може да попадне под американски санкции, ако към ноември не затвори достъпа до нея на иранските банки. Ограниченията могат да ударят както членовете на управлението на SWIFT, така и банките, в които те работят. Освен отношенията си с Иран финансовата автономия ще позволи на Европа да отговаря на вредящите на европейския бизнес некоординирани и нееднозначни от гледна точка на своята обоснованост ограничения против Русия, Китай, Турция и други важни търговски партньори, заяви Маас. Европейците се опитват да се намесят в изборите на САЩ, показвайки, че играят за демократите. Уж заради Тръмп се отделят от САЩ.", "date": "2018.08.31", "title": "В Европа започнаха да обсъждат независима от САЩ платежна система"}
{"url": "http://www.classa.bg/%D1%81%D0%B2%D1%8F%D1%82/item/386435-les-echos-%C2%AB%D0%B1%D0%B5%D0%B7%D0%BD%D0%B0%D0%B4%D0%B5%D0%B6%D0%B4%D0%BD%D0%B8%D1%82%D0%B5%C2%BB-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B7%D0%B0%D0%B5%D0%BC%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81-%D0%BD%D0%BE%D0%B2%D0%B0-%D0%BA%D1%80%D0%B8%D0%B7%D0%B0", "text": "Пазарът на студентските кредити в САЩ се намира под заплаха от срив, заплашвайки с нова криза американската икономика, пише Les Echos с позоваване на резултатите от последните изследвания. Както се съобщава в статията, притежателите на кредити за нуждите на образованието днес са 40 мнл. американци. При това 8 мнл. граждани на САЩ не са в състояние да изплатят дълга си. След кризата на ипотечното кредитиране и заплахата от срив на пазара за автомобилни кредити, над банковия сектор на САЩ надвисна нова заплаха, пише Les Echos. Става дума за сферата на студентските заеми. Днес около 40 млн. американци се притежатели на кредити за нуждите на образованието. При това, съгласно публикувания тази седмица доклад на изследователския център Urban Institute, около 1 млн. жители на САЩ ежегодно обявяват банкрут поради невъзможност да се погаси заема. Както отбелязва изданието, за Съединените щати този проблем не е нов, но според твърдението на експертите, ситуацията не престава да се влошава. Към днешен ден от 40 милиона взели заеми около 8 милиона се считат за „безнадеждни“, а към 2023 година според прогнозите на специалистите техния брой може да нарасне до 15 млн. Освен цифрите, авторите на изследването са се интересували и за социалните характеристики на студентите, неспособни да погасят дълга. В хода на изучаването се изясни, че вероятността от банкрут по студентски кредит е съществено по-висока сред представителите на черната и латиноамериканската общности. Освен това, в семействата с доходи по-ниски от $50 хил. на година на семейство също се повишава риска от „ “. Едновременно с това, както изясниха експертите, размерите на кредита няма решаващо значение. Нещо повече, колкото по-малка е сумата на кредита, толкова по-голяма е вероятността, че той няма да бъде изплатен, твърдят учените. Съгласно данните на Urban Institute 33% от кредитите със средна големина $5 хил. стават „ “, докато сред кредитите на сума $35 хил. такива са само 15%. Според автора на изследването, обяснението на този феномен може доста просто да бъде намерено: студентите, които са изхарчили по-малко за обучение, по-често се оказват в затруднително положение от финансова гледна точка, което не им позволява да изплащат дълга.", "date": "2018.08.31", "title": "Les Echos: «Безнадеждните» студентски заеми заплашват американската икономика с нова криза"}
{"url": "http://www.classa.bg/%D1%81%D0%B2%D1%8F%D1%82/item/386436-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D1%81%D0%B0%D1%89", "text": "Русия блокира в ООН искане на САЩ за санкциониране на две руски фирми, които са обвинени, че са нарушили международната забрана за доставка на петрол в Северна Корея, съобщи France 24. Фирмите се занимават с морски транспорт. Русия получи подкрепата на Китай, който е търговски партньор на Северна Корея. Още на 23 август руският постоянен представител в ООН заяви публично, че ще се противопостави на международни санкции срещу тези руски фирми, защото смята, че предоставените от Вашингтон доказателства не са убедителни. Русия и Китай вече блокираха искане на САЩ за санкции срещу руска банка и чиновник. Те отказаха и стопиране на износа на петрол за КНДР. И срещу двете страни има обвинения за нелегални доставки на петрол към страната.    ", "date": "2018.08.31", "title": "Русия и Китай блокираха САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386428-60-%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%B5%D0%BA%D1%81-%D0%B8%D0%BA%D0%BE%D0%BD%D0%B0-%D0%BD%D0%B0-%D1%81%D1%81%D1%81%D1%80", "text": "Дори и на 60 години актрисата и певица Елена Кондулайнен не се притеснява да демонстрира фигурата си. Още през 1990 година в края на СССР излиза филма \"Сто дни до заповедта\", който превръща актрисата във сексимвол на страната. В нашумелия филм Кондулайнен се появява напълно гола. 28 години по-късно Елена снима клип към песента си \"Целувката\" не къде да е, а на курорта \"Албена\" в България. Вече е известно, че в него ще има еротичен момент. Според сюжета прекрасен непознат спасява давеща се в морето жена. Ролята на мъжа ще се изпълнява от Олег Каменщиков. В мрежата вече се появиха и кадри от снимките на клипа.      Мъжът издърпва на брега загубилата съзнание Елена и й прави изкуствено дишане \"уста в уста\". Не е трудно да се досети човек, че между двамата герои се завързват романтични отношения. Струва си да се отбележи, че за клипа Елена влиза във водата, облечена в прозрачен пенюар и красиво, оскъдно бельо, което само подчертава прекрасната й и не отговаряща на възрастта фигура. Самата Кондулайнен разкрива, че в един момент снимките на клипа са били пред заплаха от спиране. В началото певицата била ухапана от мушица, но на ръката й за секунди се образувала снинина. След това пък започнала да се подува заради алергична реакция от ухапване от пчела. Лекарите помогнали на Елена да се възстанови и тя се върнала към снимките на клипа.", "date": "2018.08.31", "title": "60-годишна секс икона на СССР"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386429-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%BE%D0%BA%D0%B5%D1%80%D0%B0", "text": "В света има много интересни жени, които не разчитат на мъже или чуждо богатство. Моли Блум е бивша скиорка и олимпийска надежда. Тя се превръща в успешен предприемач - и обект на разследване на ФБР, след като разработва международни игри на покер с високи залози. Превръща се в една от най-интригуващите жени на XXI век в Америка. След като кариерата й на спортист е преустановена, семейството й настоява тя да следва право, но Моли решава да си почине една година и приема сезонна работа.      Тази работа я въвежда в начинание, изискващо сходни на спорта инстинкти и дисциплина - да ръководи най-ексклузивните в света нелегални игри на покер с високи залози. Дълбоките джобове на холивудски величия, сред които се говори, че са били Бен Афлек, Тоби Магуайър и Леонардо ДиКаприо, спортни звезди и бизнес магнати й осигуряват десетилетие на бляскав успех. Но Моли привлича вниманието на грешните хора, когато влиза в контакт с членове на руската мафия. Успешната серия приключва рязко, когато е арестувана посред нощ от 17 агенти на ФБР, размахващи огнестрелни оръжия.      През 2014 г. \"кралицата на покера\" се признава за виновна в нелегален хазарт за 100 милиона долара и е осъдена на пробация. По историята на Моли е направена книга, която пък по-късно служи и за екранизацията, заснета с участието на Джесика Частейн в нейната роля.", "date": "2018.08.31", "title": "Кралицата на покера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386430-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%B1%D1%80%D1%83%D0%BD%D0%B0", "text": "Бразилската звезда Неймар се отдаде на романтиката със своята секси половинка Бруна Маркезине.    Влюбената двойка пусна общи снимки пред Айфеловата кула в Париж, а малко по-късно двамата споделиха и кадри от романтичната вечеря, която споделиха край \"Града на любовта\".  Припомняме, че тази вечер УЕФА ще избере най-добрия футболист в Европа за изминалия сезон. За съжаление на Неймар обаче това със сигурност няма да бъде той, тъй като бразилецът не попадна в 11-те обявени от футболната централа.     ", "date": "2018.08.31", "title": "Сексапилната Бруна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386431-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес брилянтно ще се справите с работата, за което ще получите уважението и благодарностите на шефа. Но на някой от колегите ви, това няма да се хареса. Е, те просто ще ви завиждат, може да ги разберете. Големи печалби днес не ви очакват, но може да ви върнат стари дълговете или да получите малък бонус. Денят е чудесен, за организиране и подготовка на предстояща почивка. ТЕЛЕЦ ( 21 април - 21 май )  Не се препоръчва да се скриете или отдръпнете от външния свят, защото това няма да работи. Влезте в света, за да реализирате вашите планове. Има много перспективи пред вас, за които трябва да помислите и реализирате. Особено внимание днес, трябва да обърнете на здравето си. Възможно е натравяне, намаляване на имунитета и възпалителни процеси. БЛИЗНАЦИ ( 22 май - 21 Юни ) Днес ще трябва спешно, да укрепите репутацията си в колектива. Ако нямате нужната квалификация, направете всичко възможно да я получите. В личната сфера, напротив, необходимо е да бъдете тихи и смирени. Спокойствието на ума, сега ще е най-важно за вас. Още повече, че кавгите и конфликтите с половинката, вече са ви омръзнали. За разтоварване посетете фитнес залата или плувния басейн.   РАК ( 22 юни - 23 юли ) Днес се опитайте да бъдете по-меки с обкръжаващите ви. Твърдият тон, няма да ви доведе до никъде. В любовта, очаквайте приятни изненади или подарък от човек, който отдавна мечтае да превземе сърцето ви. Само не отказвайте, той със сигурност изпитва много силни чувства към вас. ЛЪВ ( 24 юли - 23 август ) Днес, ще бъдете апатични и без инициативни, което ще предизвика много подозрения в колегите – дали не сте заболели? Опитайте се да намерите в себе си сили и желание да свършите спешната работа. От нея ще зависят не само финансовите резултати, но и вашият авторитет. Вечерта, е възможен лек спор с роднини. ДЕВА ( 24-ти август - 23 септември ) Очаква ви ревностна борба с конкурентите, които няма да искат да се откажат от свето. Ако има нещо, което желаете да им кажете, тогава го направете смело. Ако проявите слабост, ще загубите. В личната сфера, ще завържете интересно запознанство, което може да прерасне в роман. Но всичко все пак е във ваши ръце. Както и леко нестабилното ви финансово положение. ВЕЗНИ( 24 септември - 23 октомври) Ще трябва да усмирите апетита и жаждата си, в противен случай до края на лятото, много ще съжалявате. Не се опитвайте напълно да подчинявате онези, които ви се противопоставят. Не сте тирани, а добри и балансирани хора. В любовта, трябва да се стремите към партньорство и взаимно разбирателство, а не да се опитва да изгорите всички около себе си с необуздана страст.   СКОРПИОН ( 24 октомври - 22 Ноември ) Днес мислите и делата ви, ще бъдат така объркани, че само надеждни приятели, ще ви помогнат да излезете от това състояние. Затова, ако имате такива им се обадете, без колебание. Да тръгвате на път, на голямо разстояние не си заслужава. Пътуването трябва да бъде внимателно подготвено, а не спонтанно. Вечерта ще премине културно и значимо.   СТРЕЛЕЦ ( 23 Ноември - 21 Декември ) Очаква ви доста натоварен ден. Ще бъдете в някакво медитативно-странно състояние, но няма да пропуснете нито едно ярко събитие. Както във вашият живот, така и в този на близките приятели. В любовта, ще се нуждаете от морална устойчивост, за да приемете спокойно думите на избраникът си. Опитайте се, да се въздържате от коментари. КОЗИРОГ (22 Декември - 20 януари ) Очаква ви, един, натоварен и забързан ден. Основното е, че навсякъде ще успеете и ще имате време да направите всичко, дори да помолите шефа за увеличение на заплатата. Ако и в любовта сте толкова бързи, тогава може да се готвите за сватба. Смело направите предложение на любимият.  ВОДОЛЕЙ ( 21 януари -  19  февруари ) Очаква ви прекрасен ден, но и с изпитанията е необходимо да се справите отлично. Ако се обградите с надеждни и честни хора, всичко ще бъде чудесно. За да получите повече пари, трябва да работите упорито. Идеално разбирате това, но по някаква причина, днес ще сте лениви. Е, тогава разчитайте на това, което имате. А за пазаруване, забравете.   РИБИ ( 20 февруари - 20 март ) Може да поискате драматично да промените стила си на поведение, дрехите и дори походката. Това е добър знак, така че е време да обиколите магазините. С роднините е по-добре да не спорите, дори и за дребни неща, за да не предизвикате ужасен скандал. Ако имате някакво неразположение свързано със стомаха или главоболие, е добре да отидете на преглед.", "date": "2018.08.31", "title": "Дневен хороскоп 31 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386427-%D0%B4%D0%B8%D0%B2%D0%B8,-%D0%BC%D0%BB%D0%B0%D0%B4%D0%B8-%D0%B8-%D0%B3%D0%BE%D0%BB%D0%B8", "text": "\"Диви, млади и голи\" - с тези думи лондонската фотографка Кейт Белм описва работата си. Едва ли има по-подходящо определение за фееричните снимки и фотосесията й \"Подводен свят\", над която и в момента продължава работа. Белм израства в провинциална Англия. В неин нов дом се превръща неголямо населено място на остров Майорка в Испания. Аквамариновите пейзажи съвсем естествено заели централно място в нейното творчество. Тя започнала и да снима местни момичета, докато плували под водата. Кейт Белм снима в жанра на модната, рекламната, пейзажната и ню уейв фотография. Експериментира с цифровата камера и блендата, придавайки на работата си психоделично настроение, насищайки снимките си с цветове. За създаването на цикъла \"Подводен свят\" е била инспирирана от окръжаващата среда. \"Живея в гората, на планината, над морето, затова използвам за вдъхновение цветята, водата, камъните - вскичко, което пълни всекидневния ми живот\", признава тя. И разкрива, че работата й в \"Подводен свят\" е едновременно забавна и сложна. Преди снимките Кейт и моделите издирват малки, морски пещери, набелязват и подводни скали. След това момичетата се потапят, започват да играят и на ход е камерата.                                                               Белм снима моделите си и на сушата:          ", "date": "2018.08.31", "title": "Диви, млади и голи"}
