{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/387403-%D0%B4%D0%B5%D0%BD-%D0%BD%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%B2%D1%80%D0%B0%D1%82%D0%B8-%D0%B2-%D1%80%D0%B0%D0%B1%D0%BE%D1%82%D0%B8%D0%BB%D0%BD%D0%B8%D1%86%D0%B0%D1%82%D0%B0-%D0%BD%D0%B0-%E2%80%9E%D0%BD%D0%B5%D0%B4%D0%B5%D0%BB%D1%8F%E2%80%9C-%D1%80%D0%B0%D0%B7%D0%BA%D1%80%D0%B8-%D1%82%D1%8A%D0%BD%D0%BA%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B2%D0%BA%D1%83%D1%81%D0%B0-%D0%BD%D0%B0-%D1%80%D1%8A%D1%87%D0%BD%D0%BE-%D0%B8%D0%B7%D1%80%D0%B0%D0%B1%D0%BE%D1%82%D0%B5%D0%BD%D0%B8%D1%82%D0%B5-%D1%82%D0%BE%D1%80%D1%82%D0%B8", "text": "                  Основателите на най-успешния сладкарски бранд в България Радослава и Георги Минчеви бяха домакини на медиите. Те предложиха на своите гости тур в производството, където най-важната роля имат майсторите-сладкари и естествените съставки като млечна сметана от краве мляко и кокоши яйца.                          Журналистите преминаха през отделните зони на работилницата – за чупене на яйцата, за печене и рязане на блатовете, както и през зоната за специални торти.           Ежедневно от нея излизат десетки шедьоври по индивидуален проект. Не веднъж обаче се е случвало експресна изработка на торта да спаси някоя сватба, на която младоженците са изпуснали тортата си в суматохата.          Представителите на медиите с интерес наблюдаваха изключителни умения на сладкарите, особено при изработването на ефирни украси като рози, орхидеи и различни пъстроцветни фигурки според последните тенденции.        „           По време на тура в работилницата гостите се запознаха и с историята на „Неделя“. Тя започва още преди 25 години. Кратката формула на бизнес модела ѝ обхваща качествените торти, собствените сладкарници и възможността за непрекъснат контрол на качеството в така затворения цикъл. В бъдеще компанията ще се разраства не само на родна земя, но и в Румъния, където в последните години стъпи успешно на пазара с девет собствени сладкарници в столицата Букурещ.          „         Историята на сладкарници “Неделя” започва на 1-ви април 1993 г., когато Радослава и Георги Минчеви отварят малка сладкарничка на площад „Баба Неделя“ в центъра на София. Първоначално в заведението работят трима души, а семейство Минчеви сами произвеждат тортите и посрещат първите си клиенти. И до днес предприемчивото семейство вярва, че ръчната изработка, висококачествените продукти и пресните торти са причините “Неделя” да е любима на цяла България.          Двадесет и пет години по-късно сладкарници „Неделя“ имат 34 обекта в десет града на България – София, Варна, Бургас, Велико Търново, Пловдив, Русе, Стара Загора, Благоевград и Карлово, както и 9 собствени обекта в Букурещ.         За компанията работят над 300 служители, които се грижат за безупречното качество, неустоим вкус и ръчна изработка на всяка торта. ", "date": "2018.09.18", "title": "Ден на отворени врати в работилницата на „Неделя“ разкри тънкостите на вкуса на ръчно изработените торти"}
{"url": "http://www.classa.bg/%D1%81%D0%B2%D1%8F%D1%82/item/387397-%D1%8F%D0%BF%D0%BE%D0%BD%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D0%BF%D1%8A%D1%80%D0%B2%D0%B8-%D1%83%D1%87%D0%B5%D0%BD%D0%B8%D1%8F-%D0%B2-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Подводницата Курошио, на Японските сили за морска самоотбрана за първи път се присъедини към военноморски учения в Южнокитайско море, заяви японското Министерството на отбраната, цитирано от Ройтерс.   В четвъртък подводницата извърши маневри заедно с други японски военни кораби в региона, в това число и разрушителят хеликоптероносител Кага, клас Изумо, който от два месеца провежда операция в региона.   От края на август до средата на октомври японските морски сили за самоотбрана провеждат съвместни тренировки с военноморски сили от други азиатски държави, включително Филипините, Индонезия и Индия. В рамките на маневрите, в които участва и флотът на САЩ, японските кораби ще посетят пет държави, включително и трите посочени по-горе.   Моретата на Южен и Източен Китай са в центъра на териториални спорове, включващи Китай, Япония, Виетнам, Филипините, Индонезия, Малайзия и Бруней.   Пекин изгражда изкуствени острови и разполага военна инфраструктура в архипелазите Спратли и Парацелс, за да консолидира своето право върху тях, въпреки протестите на съседите му и САЩ.", "date": "2018.09.18", "title": "Японска подводница провежда първи учения в Южнокитайско море"}
{"url": "http://www.classa.bg/%D1%81%D0%B2%D1%8F%D1%82/item/387398-%D0%BD%D0%B5-%D0%BF%D0%BE%D0%B4-%D0%B4%D1%83%D0%BB%D0%BE%D1%82%D0%BE-%D0%BD%D0%B0-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D0%BA%D0%B8%D1%82%D0%B0%D0%B9-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B8-%D1%89%D0%B5-%D0%BD%D0%B0%D0%BB%D0%BE%D0%B6%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F", "text": "Китай отхвърля предложението на САЩ за нови търговски преговори и може да спре да доставя някои жизненоважни материали на американската индустрия. Това се посочва от китайски официални лица в The Wall Street Journal, като това потенциално решение се приписва на последните ходове на президента Доналд Тръмп.   \"Китай никога не е казвал, че не иска да води преговори със Съединените щати\", заяви в неделя Ян Ваймин, бивш главен съветник по икономическата и външната политика на президента Син Дзинпин. Той обаче добави, че Вашингтон първо трябва \"да покаже искреност\" в желанието си да разреши търговския спор.   \"Китай няма да преговаря с пистолет, насочен към главата му\", каза старшият съветник по външната политика на китайското правителство, по повод предполагаемите нови мита, които Тръмп ще обяви в следващите дни. Те биха могли да повлияят на стоки със стойност, която може да достигне до 200 000 милиона долари годишно.   Според докладите, Пекин ще реагира не само с досегашния вид митнически мерки, но също така ще прилага \"ограничения на износа\" на материали, оборудване и резервни части за американски компании, заяви бившият министър на финансите Лу Джайвей.   Министерството на финансите на САЩ се опита миналата седмица да реактивизира преговорите, но усилията останаха на заден план заради медийната ярост около възможните нови мита. По този начин Пекин би могъл да продължи напред с намерението си да прилага данъци върху вноса от САЩ на стойност 60 000 милиона долара годишно.", "date": "2018.09.18", "title": "\"Не под дулото на пистолета\": Китай няма да продължи преговорите и ще наложи санкции на американската индустрия"}
{"url": "http://www.classa.bg/%D1%82%D0%B5%D1%85%D0%BD%D0%BE/item/387399-%D0%BF%D1%83%D1%81%D0%BD%D0%B0%D1%85%D0%B0-%D0%B2%D0%BE%D0%B4%D0%BE%D1%80%D0%BE%D0%B4%D0%B5%D0%BD-%D0%B2%D0%BB%D0%B0%D0%BA-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Германия представи първия в света задвижван с водород влак, с което сигнализира, че започва да заменя замърсяващите дизелови влакове с по-скъпа, но по-екологична технология, предаде АФП. Два светлосини влака Coradia iLint, построени от френската компания Alstom, започнаха да обслужват 100-километрова железопътна линия между градовете Куксхафен, Бремерхафен, Бремерфьорде и Букстехуде в Северна Германия. Първият в света влак на водород започна да обслужва и е готов за серийно производство, обяви шефът на Alstom на церемония в Бремерфьорде. На гарата влаковете ще бъдат зареждани с водород. От Alstom отбелязват, че планират да доставят още 14 влака с нулеви емисии в провинция Долна Саксония до 2021 г. Други германски провинции също са проявили интерес. Влаковете с водород са оборудвани с горивни клетки, които произвеждат електричество чрез смесване на водород и кислород – единствените емисии са от пара и вода. Излишната енергия е съхранявана в литиево-йонни батерии на влака. Други държави също желаят влакове с водород, включително Великобритания, Холандия, Дания, Норвегия, Италия и Канада. Във Франция правителството обяви, че иска първият влак с водород да бъде на релсите до 2022 г", "date": "2018.09.18", "title": "Пуснаха водороден влак в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387400-%D0%B8%D1%80%D0%B0%D0%BD-%D0%B8%D1%81%D0%BA%D0%B0-%D0%B5%D1%81-%D0%B4%D0%B0-%D0%BF%D0%BE%D0%BB%D0%BE%D0%B6%D0%B8-%D0%BF%D0%BE%D0%B2%D0%B5%D1%87%D0%B5-%D1%83%D1%81%D0%B8%D0%BB%D0%B8%D1%8F", "text": "ЕС трябва да ускори усилията за спасяване на ядреното споразумение с Иран. Това заяви във Виена иранският вицепрезидент и ръководител на ядрената програма на Техеран Али Акбар Салехи, цитиран от ДПА. През май САЩ се оттеглиха от подписаното през 2015 г. споразумение, чиято цел беше да се попречи на Иран да произведе ядрени оръжия. В началото на август Вашингтон започна да връща санкциите срещу Техеран, а в началото на ноември се очаква да въведе още, този път срещу иранския финансов и петролен сектор. ЕС, който е част от споразумението заедно с Китай и Русия, започна да предпазва европейските компании от тези мерки, но някои големи енергийни компании и авиопревозвачи започнаха да се изтеглят от иранския пазар. В реч на годишното събрание на държавите членки на Международната организация за атомна енергия Салехи призна усилията на ЕС, но добави: „Според нас възприеманият досега подход на постепенни действия не е подходящият механизъм за реакция при създалата се в резултат на безразсъдната американска политика ситуация\". „Сега е времето ЕС да спази ангажиментите си\", каза той. Салехи не повтори заплахите на иранския министър на външните работи Мохамад Джавад Зариф, който миналата седмица заяви, че страната му може да започне да изпълнява споразумението за иранската ядрена програма само частично или по-ограничено, както и че може да увеличи обогатяването на уран. На форума на МААЕ американският енергиен министър Рик Пери каза, че споразумението за ядрената програма „е дефектно и не прави нищо срещу . . . лошото поведение\" на Иран, имайки обвиненията срещу Техеран, че подпомага тероризма и се занимава с шпионаж.", "date": "2018.09.18", "title": "Иран иска ЕС да положи повече усилия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387401-%D1%82%D1%80%D1%8A%D0%BC%D0%BF-%D0%BD%D0%B0%D0%BB%D0%BE%D0%B6%D0%B8-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9", "text": "Американският президент Доналд Тръмп наложи мита от 10% над допълнителен внос на китайски стоки за 200 милиарда долара. Решението влиза в сила от 24 септември, предаде Ройтерс. Митата първоначално ще са 10 процента, но ще се увеличат до 25 процента до края на годината, което ще даде на американските компании известна отсрочка, за да пренасочат веригите си за снабдяване към алтернативни страни, съобщи висш правителствен служител. В декларация, с която обяви новите мита, Тръмп предупреди, че ако Китай предприеме ответни действия, то той ще въведе третата фаза, която е мита над допълнителен внос за 267 милиарда долара.", "date": "2018.09.18", "title": "Тръмп наложи нови мита на Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387402-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D1%81%D0%BF%D0%B8%D1%81%D0%B0%D0%BD%D0%B8%D0%B5-%D1%82%D0%B0%D0%B9%D0%BC", "text": "Един от основателите на Salesforce.com Inc. Марк Бениоф и съпругата му Лин са се договорили за покупката на списание „Тайм\" (TIME), собственост на Meredith Corp. за $190 млн. Според съобщение на Meredith продажбата на „Тайм\" ще бъде приключена в рамките на 30 дни. Марк Бениоф и съпругата му купуват списанието като частни лица и не възнамеряват да участват в оперативното управление на изданието. Преди около 8 месеца Meredith придоби издателския бизнес Time Inc. за $2,8 млрд., обособен след разделянето на Time Warner през2014 година. През март Meredith обяви за продажба четири списания – Fortune, Money, Sports Illustrated и Time. Семейство Бениоф не планира да купи някое от останилите три издания, се казва още в съобщението. Тиражът на „Тайм\" падна на 2,3 милиона през първите 6 месеца на 2018 при 3 милиона за същия период на предходната година. В същото време аудиторията на списанието в Интернет през юли достигна 31,7 милиона души срещу 27,4 преди две години. Time излиза от 1923 година, като първият брой е бил с тираж 9000 екземпляра. Списанието добива популярност с класацията си за най-влиятелните хора в света и номанициите за „Човек на годината\".", "date": "2018.09.18", "title": "Продадоха списание Тайм"}
{"url": "http://www.classa.bg/%D1%81%D0%B2%D1%8F%D1%82/item/387394-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2-%D1%81%D1%84%D0%B8%D0%BD%D0%BA%D1%81-%D0%B2-%D0%B5%D0%B3%D0%B8%D0%BF%D0%B5%D1%82", "text": "Египетски археолози, които работят по проекта за да намаляване на подпочвените води в храма на Ком Омбо в Асуан, са открили сфинкс от пясъчник, съобщи Министерството на египетските антики.   Мостафа Уазири, генерален секретар на Висшия съвет по антиките на Египет, обясни, че произведението вероятно датира от времето на на фараоните от династията на Птолемеите, управлявала между 305 и 30 г. пр.н.е.. Той е бил открит в югоизточната страна на храма, на същото място, където преди два месеца са открити два пясъчни релефа на цар Птолемей V.   Скулптурата на митологичното създание, с човешка глава и тяло на лъв, ще бъде внимателно проучена от археологическа мисия, за да научат повече за произхода му.", "date": "2018.09.18", "title": "Откриха нов сфинкс в Египет"}
{"url": "http://www.classa.bg/%D1%81%D0%B2%D1%8F%D1%82/item/387395-whatsapp-%D0%BF%D1%83%D1%81%D0%BA%D0%B0-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B0-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B0%D1%86%D0%B8%D1%8F", "text": "WhatsApp работи върху една дългоочакваната функция. Това е нова функция на програмата, наречена \"тъмен режим\", според WABetaInfo.   \"Тъмният режим\" е съществена характеристика, която потребителите на приложението очакват от дълго време, казват от портала Gizbot. Когато тя бъде активирана, всички светли цветове на приложението биват представени в тъмни тонове. Платформи като Twitter и YouTube вече имат тази функция от дълго време.   Новата функция ще има няколко предимства. Първо, това ще помогне да се намали напрежението в очите на потребителя, когато използва WhatsApp през нощта или при слаба осветеност, защото осветеността на екрана няма да бъде толкова ярка. Освен това \"тъмният режим\" ще помогне да се запази батерията в телефоните с OLED екрани.   Въпреки това, точната дата на пускането на тъмния режим за WhatsApp не е обявена, като се очаква функцията да бъде достъпна за всички устройства.", "date": "2018.09.18", "title": "WhatsApp пуска дългоочаквана актуализация"}
{"url": "http://www.classa.bg/%D1%81%D0%B2%D1%8F%D1%82/item/387396-%D0%B1%D0%B5%D0%BB%D0%B8%D1%82%D0%B5-%D0%BB%D0%B5%D0%B1%D0%B5%D0%B4%D0%B8-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B0-%D0%B0%D0%B2%D0%B8%D0%B0%D1%86%D0%B8%D1%8F-%D0%BF%D1%80%D0%B5%D1%81%D1%8F%D0%BA%D0%BE%D1%85%D0%B0-%D1%81%D0%B5%D0%B2%D0%B5%D1%80%D0%BD%D0%B8%D1%8F-%D0%BF%D0%BE%D0%BB%D1%8E%D1%81", "text": "Два руски стратегически бомбардировачи Туполев Ту-160 се върнаха през Северния полюс до базата си в провинция Саратов, след военните учения, извършени в Далечния изток на Русия. На 16 септември бяха публикувани снимки, направени по време на този полет от самолет-цистерна.   Присъствието на самолета цистерна се дължи на огромното разстояние, което бомбардировачите изминават, излитайки от летището на полуостров Чукотка, където те се приземиха за първи път точно преди един месец на 16 август. Самолетите направиха зареждане във въздуха и част от тази операция също бе заснета.   \"По пътя обратно на пилотите ни бе наредено да отидат до Северния полюс и на връщане от там, да изпълнят бойна мисия\", каза представителят на Космическите сили на Русия, Андрей Малишев, в ексклузивно изявление за Канал Звезда.   Бомбардировачът Ту-160 е свръхзвуков самолет с крила с променлива геометрия, най-тежкият в света и с най-голям полезен товар (около 45 тона) сред всички класове бойни самолети. В допълнение, той е най-бързият от стратегическите бомбардировачи: може да достигне максимална скорост от 2300 километра в час. Поради неговия профил, самолетът е наречен \"Бял лебед\" в Русия, докато в класификацията на НАТО той е \"Блекджек\".", "date": "2018.09.18", "title": "\"Белите лебеди\" на руската стратегическа авиация пресякоха Северния полюс"}
{"url": "http://www.classa.bg/%D1%81%D0%B2%D1%8F%D1%82/item/387393-%D0%BC%D0%B5%D1%81%D0%B8-%D0%B8-%D1%80%D0%BE%D0%BD%D0%B0%D0%BB%D0%B4%D0%BE-%D0%B2-%D0%B5%D0%B4%D0%B8%D0%BD-%D0%BE%D1%82%D0%B1%D0%BE%D1%80-%D0%B0%D0%BC%D0%B1%D0%B8%D1%86%D0%B8%D0%BE%D0%B7%D0%B5%D0%BD-%D0%BF%D0%BB%D0%B0%D0%BD-%D0%BD%D0%B0-%D0%B4%D0%B5%D0%B9%D0%B2%D0%B8%D0%B4-%D0%B1%D0%B5%D0%BA%D1%8A%D0%BC-%D0%B7%D0%B0-%D0%BD%D0%BE%D0%B2%D0%B8%D1%8F-%D0%BC%D1%83-%D0%BA%D0%BB%D1%83%D0%B1", "text": "Бившият футболист Дейвид Бекъм, главен собственик на новосъздадения американски клуб Интер Маями, насочи погледа си към Лионел Меси.   Според доклад на The Times, бившият английски полузащитник гледа на аржентинската звезда като потенциален член на зараждащия се франчайз, който ще дебютира в MLS лигата през сезон 2020.   Интер Маями не е установил връзка Меси, но има надежда, че \"голяма оферта\" и евентуален трансфер в САЩ могат да привлекат играча и неговото семейство, въпреки многократните забележки на \"Бълхата\", че би искал да завърши кариерата си в Барселона.   Меси удължи ангажимента си с клуб Барселона до 2021 г. и поддържа клауза за прекратяване, която възлиза на 626 милиона долара. През 2020 г. обаче той ще бъде на 33 години, едва една година преди неговият договор да приключи; което именно е привлекателно за Бекъм и американските футболни среди.   В желанието си да въздейства и да постави отбора си в погледа на медиите и феновете, Бекъм обмисля набирането и на други футболни фигури като Кристиано Роналдо. Въпреки това ще е трудно да се постигне луксозна селекция с тези две звезди.   Смята се, че Интер Маями също се интересува от привличането на Уейн Рууни, Антоан Гризман и Жерар Пике.", "date": "2018.09.18", "title": "Меси и Роналдо в един отбор: Амбициозен план на Дейвид Бекъм за новия му клуб"}
{"url": "http://www.classa.bg/%D1%81%D0%B2%D1%8F%D1%82/item/387385-%D0%B7%D0%B0%D1%89%D0%BE-%E2%80%9E%D1%81%D1%80%D0%B5%D0%B4%D0%BD%D0%B8%D1%8F%D1%82-%D0%BF%D1%8A%D1%82%E2%80%9C-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%B2%D0%B0%D1%80%D0%B8%D0%B0%D0%BD%D1%82-%D0%B7%D0%B0-%D0%B5%D1%81", "text": "Най-големият въпрос в демократичната политика в Европа е: Кой командва?   Въпросът отново излезе на преден план при последната патова ситуация в Европейския парламент, който в сряда миналата седмица реши да се санкционира Унгария за нелибералната й политика. И в Швеция, където крайната десница се представи достътъчно добре на изборите в неделя, за да гарантира, че границите й ще бъдат по-строго контролирани. И във Великобритания, където предварителното споразумение за Брекзит сега изглежда по-близо. Идеалите за по-обединена Европа имат нужда от изясняване. Трябва да се реши дали Европейска федерация, заличаваща суверенитета на участващите народи, е желана и от кого. В далечното миналото това е изглеждало лесно. Има договори – Аугсбургският от 1555 г. и Вестфалският от 1648 г., сключени след години на кланета – базирани като цяло на принципа, че националните държави са естественият ред на международните отношения. Договорите не спряха войните, нито разрушиха всички империи, нито откриха нова ера на религиозна толерантност. Но смисълът им бе, че държавите, който могат да изискват преданост на гражданите, живеещи в техните граници, са основата на властта. Кой командваше, който упражняваше властта? Естествено владетелят – който с течение на времето бе определян по волята на народа. По-старите държави като Великобритания и Франция имаха опит в това. Нововъзникналите държави като Германия и Италия през втората половина на 19 век се стремяха да ги настигнат. През 20 век антиимпериалистическият импулс, насърчаван най-вече от САЩ, се разпространи и създаде много нови нации. Принципът на националната държава стана преобладаващ в световния ред. Но още по-голямото клане през Втората световна война и нацизмът накараха няколко мислители и активисти в опустошена Европа да видят в национализма не профилактика срещу войната, а нейна основна причина. Икономическата взаимозависимост и бавната, но устойчива интеграция между правителствата щеше да замени „баланса на силите“ между държавите, който толкова явно се провали. Властта вече нямаше да бъде нестабилно балансирана, а обединена в една миролюбива организация: федерална Европа, посветена на мира, с близки страни, присъединяващи се при условие, че спазват правилата на клуба: сътрудничество, демокрация, равенство, свобода на словото, пазара и пресата, зачитане на гражданското общество. Ценностите на западния либерализъм бяха въплътени в нов модел на управление, отхвърлило стария. Но клубът си има правила, граници,  които не могат да бъдат нарушавани Унгария, член на ЕС от 2004 г., тази седмица беше осъдена, заради нарушаването им. Доклад на члена на Партията на зелените в Европейския парламент от Холандия Юдит Сарджентини установи, че унгарското правителство, водено от ставащия все по-авторитарен Виктор Орбан, изцяло е нарушило независимостта на съдебната власт, пресата и университетите, и е много корумпирано. В резултат на това Европейският парламент гласува за първи път в историята си да накаже Унгария, лишавайки я от право на глас в Съвета на министрите на ЕС. Орбан, осъдил мярката като изфабрикувана и взета още преди дебата, беше пределно рязък, заявявайки че Унгария „няма да се поддаде на изнудване“. Това е била според него атака срещу унгарската държава и народ от страни, които са позволили потоци от мигранти да влязат в Европа и са се опитвали да накарат Унгария да направи същото. Отпорът на Орбан драматично постави въпроса: дали ограничена демократична асоциация като ЕС има правото да оспорва властта на избрано правителство като неговото? Орбан критикуваше либерализма на ЕС и най-вече миграционната му политика от избирането си през 2010 г. Тази година със засилената подкрепа след изборите през април и с широката поддръжка на патриотично-популистките партии, които са на власт в Полша и Италия, и съвсем наскоро разширили подкрепата си в Швеция, той се чувства все по-силен да отправи предизвикателство към ЕС. Орбан се възприема като защитник на истинските християнски ценности, носещ пламъка на на войнстващото християнство, позагаснал в ръцете на западноевропейците, които са безразлични и дори насърчаващи инвазията в Европа на основно мюсюлмански мигранти. Той ще продължи и то уверено, тъй като решението на Европейския парламент трябва да бъде одобрено от лидерите на 28 страни членки (включително все още отделящата се Великобритания) и сред тях той има съюзници, най-вече Полша и Италия, които могат да наложат вето. Патовата ситуация с Унгария  постави жестоко, но императивно въпроса за правомощията Въпросът, който бе поставен пред съюза и от Еманюел Макрон, лидерът, който най-категорично се противопоставя на националистите популисти. Насърчавайки по-енергичния напредък към по-тясна европейска интеграция, само френският президент постави въпроса ребром: кой е за федерация? И кой е против? Лидерите, подкрепящи Макрон, гласуваха за еврото, което беше колкото механизъм за по-тясна интеграция, толкова и нова валута, съгласявайки се на „все по-тесен съюз“ и същевременно отдръпвайки се от по-силно интегриран банков и финансов сектор, за който управляващите в Германия десноцентристки партии и северните страни се страхуват, че би означавал повече безотговорност за южните страни. Орбан разчита на това разделение. Той вижда засилването на националистите, разбира нежеланието на съюза да произведе нещо повече от декларации и междувременно заема изчаквателна позиция. Но Макрон, който ускори темпото и настоява, че трябва да се вземе решение, също излезе с предложение за среден път между интеграцията и излизането, избрано от Великобритания. Той предложи Европа на концентричните кръгове, с интегрирано ядро и все по-слаби връзки със съюза на страните, намиращи се далеч от центъра. Това е правилния път: такъв който устройва тези страни, които виждат в съюза зародиш на държава и онези, които го виждат като споразумение за свободна търговия с по-добро междудържавно сътрудничество по избрани въпроси. Когато бъде приет, той трябва да освободи ЕС от самоналожената му дилема – как да се направи съюзът по-тесен, след като много от страните членки искат да поддържат дистанция. Те искат това, защото искат да запазят националния си суверенитет, а както изглежда и хората, които гласуват за тази политика. Националната държава показва ясно кой командва. ЕС отлага решаването на въпроса за бъдещата идеална държава. Орбан използва тази голяма истина и изгради полуавторитарното си управление върху нея. Междувременно британците направиха своя избор. Унгарците, поляците и италианците минаха във вражеския лагер. Други искат да останат сред неопределилите се. Но времето на неопределеността изтича.   БТА", "date": "2018.09.18", "title": "Защо „средният път“ на Макрон е най-добрият вариант за ЕС?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387386-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D0%B2%D0%BC%D0%B5%D0%BD%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%B3%D0%BE%D1%80%D1%82%D0%B8%D0%BD%D1%81%D0%BA%D0%B8,-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "    Св. Евмений, епископ Гортински, живял в седмия век. От млади години почувствал влечение към монашеския живот. Зажаднял за духовни подвизи, той раздал цялото си имущество на бедните и се отдалечил в манастир. Нежната му душа се откликвала на всички нещастия на ближните. Бил баща на сираци, опора на бедни и слаби, утеха на скърбящи, целител на страдащи.     Главните му добродетели били състраданието и смиреномъдрието. Бил проникнат от истинско миролюбие. Следвал в живота си заветите за любов и всеопрощение. Прославил се и с дар на чудотворство. Заради мъдростта и благочестието си бил поставен за епископ на Гортин – град на остров Крит. В негово време светата Църква била вълнувана от нечестивата ерес, наречена монотелитство. Еретиците монотелители учели, че Богочовекът Господ Иисус имал само божеска, но не и човешка воля. Верен пастир на Христовото стадо, светителят Евмений се стремял да запази мира в Църквата. Твърд противник на ереста, той употребил много усилия отечески да убеди еретиците да се откажат от лъжеучението си и да се върнат в лоното на Църквата. Враговете му го наклеветили пред властта. Бил заточен в Тиваидската пустиня, гдето и починал. Тялото му било пренесено в Гортин и там погребано с чест.", "date": "2018.09.18", "title": "Св. преподобни Евмений, епископ Гортински, Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387387-18-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "96 г. - След убийството на Домициан за римски император е определен Нерва - първият от Петимата добри императори.     1502 г. - Христофор Колумб достига бреговете на Коста Рика, при последната си, 4-та експедиция до Новия свят.   1759 г. - Канадската провинция Квебек окончателно попада под английски контрол.     1793 г. - Президентът Джордж Вашингтон прави първата копка на сградата на Конгреса на САЩ - Капитолия.   1810 г. - В Чили е формирано първото военно правителство на страната - начало на борбата за получаване на независимост от Испания.   1851 г. - Започва да излиза американският ежедневник Ню Йорк Таймс.   1885 г. - Съединението на България: Извършен е военен преврат, подкрепен от българския княз Александър I Батенберг. (нов стил)   1906 г. - Тайфун, придружен с цунами, стават причина за смъртта на около 10 000 души в Хонконг.   1910 г. - Съставено е тридесет и първото правителство на България, начело с Александър Малинов.   1922 г. - Унгария е приета в Обществото на народите.   1923 г. - Правителството на професор Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове.   1925 г. - Основан е град Аймореш в Бразилия.   1928 г. - За първи път е направен полет над Ламанша с автожира \"С-8\", пилотиран от конструктора Хуан де Ла Сиерва.   1934 г. - СССР е приет в Обществото на народите.   1961 г. - Генералният секретар на ООН Даг Хамаршелд загива в самолетна катастрофа над Конго.   1962 г. - Руанда, Бурунди и Ямайка са приети за членове на ООН.   1970 г. - Джими Хендрикс е намерен мъртъв в Лондон.   1973 г. - Двете Германии - ФРГ и ГДР са приети за членки на ООН.   1976 г. - В Пекин се състои погребалната церемония на лидера на Китай Мао Дзъдун.   1981 г. - Премахнато е смъртното наказание във Франция.   1998 г. - Създадена е неправителствената организация ICANN, която отговаря за поддържането на системата от домейни и IP-адреси в Интернет.   2008 г. - 40 Народно събрание на България приема Пражката декларация за европейската съвест и комунизма , която осъжда нацистките и комунистическите тоталитарни режими.   2008 г. - Американският рапър Snoop Dogg изнася концерт в Зимния дворец на културата    ", "date": "2018.09.18", "title": "18 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387388-%D0%BA%D0%B0%D0%BA%D0%B2%D0%BE-%D0%B4%D0%B5%D0%BB%D1%8F%D1%82-%D0%B4%D0%BE%D0%BD%D0%B4%D1%83%D0%BA%D0%BE%D0%B2-1-%D0%B8-%D0%B4%D0%BE%D0%BD%D0%B4%D1%83%D0%BA%D0%BE%D0%B2-2", "text": "Не повече от 100 метра жълт паваж, плочник и фини прахови частици делят Президентството и Министерски съвет от врата до врата. Прозорците им гледат едни в други, подлез свързва двата портала. Да изругаеш през улицата, ще те чуят от другата страна на \"Дондуков\". Обаче ако погледнете новините от последните дни, ще решите, че най-малко две часови зони и едно минно поле се простират между кабинетите на Румен Радев и Бойко Борисов. Иначе няма логично обяснение на въпроса защо бланката за освобождаване от длъжност на главния секретар на МВР Младен Маринов пътува цяла седмица между двете сгради. Номинацията на Маринов за наследник на Валентин Радев беше ясна на 10 септември. Толкова ясна беше, че дори критиците му, които го помнят от злочестата организация на охраната в Нощта на Белия автобус, свиха рамене и подминаха. Толкова ясна, че още в същия следобед полицейският синдикат дръзко му отказа 100-дневен толеранс за свикване с министерското кресло (бюджетна процедура тече, а протестите за заплати са сигурни като амин в църква). Толкова, ама толкова ясна беше кандидатурата на Младен Маринов, че кабинетът реши смело да го освободи от заемания пост, още преди да е избран на новата длъжност. И тук потокът от \"ясни\" причинно-следствени връзки навлезе в плътна мъгла. Румен Радев сложи многоточие на указа и замина на нетърпяща отлагане командировка по въпросите на международното положение в Латвия. ГЕРБ и Патриотите се оказаха с разбъркани карти за трети път в рамките на 10 дни. Освежителният ремонт на кабинета заприлича на неизлъчвана сцена от \"Топло\". Ситуацията е доста особена: назначаването и отстраняването на главен секретар на МВР е една от малкото (но изключително важни) позиции в сектор \"Сигурност\", по които президентът има право на последната дума. Под \"отстраняване\" следва да се разбира и изрично подадена оставка, и навършване на 60-годишна възраст, и фактическа неработоспособност за повече от 6 месеца, и смърт - все ситуации, в които насила не можеш да задържиш никого на държавна служба (слава Богу). Онази опция, в която съвсем умишлено Законът за МВР прехвърля крайното решение на държавния глава, е опитът за прекратяване на правомощията на главния секретар заради мотиви като \"тежко нарушение, системно неизпълнение на служебните задължения, или накърняване престижа на министерството\". Смисълът е не в друго, а в създаването на висш предпазен механизъм срещу политическа саморазправа с професионалния ръководител на полицията. Не е точно такъв случаят с Младен Маринов, който вече 7 дни чака повишение и не смее нито да почерпи, нито да води авангарда на МВР при спецакциите по хотели, палати, винпроми и \"Кошари\". Личи си, че Радев има съмнения в управленските качества на Маринов, които го карат сериозно да се колебае дали да го \"пусне\" на по-отговорен пост. Добре, но безмандатната позиция на главния секретар е също толкова критично важна, колкото и на министъра с оставащи 2,5 години на власт. Впрочем, само преди 16 месеца лично президентът Радев узакони назначението на Маринов на професионалния връх на МВР.  Съображения срещу избора му така и не се чуха, а и тогава имаше видими поводи за размисъл. С или без президентския указ, парламентът може да смени състава на кабинета - с рядка проява на нерешителност обаче мнозинството реши да не действа през главата на Румен Радев. Защо? Възможните обяснения не са твърде много. Вариант 1:  изборът на Младен Маринов съвсем не е бил толкова \"ясен\", колкото е изглеждал отначало, а разтягането на ластика между \"Дондуков\" 1 и 2 може да приключи с отстраняването му от всички заемани публични длъжности \"по взаимно съгласие\". Не е невъзможно. Вариант 2:  Уравнението в МВР е само една от нерешените задачи във все по-грубия конфликт за назначения. Това, което президентът, премиерът, Народното събрание и съдебната власт делят така ожесточено, е разпределението на няколко ключови позиции по цялата координатна система. Сред тях са четирите вакантни поста в Конституционния съд, за които наддаването вече започна. Удивителните идеи за изпращането на Цецка Цачева в КС след последните провали в Правосъдното министерство имат всички предпоставки да доведат до епично повторение на сериала \"Венета Марковска полага клетва без президент\". Тук са и две дузини посланически назначения, които по неофициална информация се бавят вече месец заради вътрешнополитически интриги и някои откровено абсурдни номинации (Ивайло Московски в Берлин?...). В по-далечна перспектива, включете тук и откритата битка за нов главен прокурор на мястото на Сотир Цацаров, който си тръгва с тежко наследство в края на 2019 г. Още едно назначение, което няма да мине без подписа на Румен Радев. Прецедент с бламирането на ВСС за главен прокурор има и той се случи още преди 20 години (с отказа на Петър Стоянов да одобри избора на Бойко Рашков). Самият Радев вече показа, че е готов да отлага безсрочно указите за \"Тримата големи\" в съдебната власт - справка, перипетиите на  . Ситуацията днес доста напомня за вечно димящия конфликт между кабинета \"Борисов 1\" и президентството на Георги Първанов между 2009-2012 - и по отказа от изпращането на ченгета от ДС на дипломатическа служба, и по блокирането на висши ръководни постове в армията, и по охотата за индивидуална политическа кариера на президента извън партията-носител на кампанията му. Разликата е в това, че мандатът на Първанов беше втори и последен. Подсичанията, колкото и груби да бяха, се случваха в началото на края му. Мандатът на Радев е първи, вече коства една правителствена оставка на \"Борисов 2\" и ще приключи отвъд финала на \"Борисов 3\". Разделението на властите е част от правилата на институционалната игра - такава, каквато рядко се виждаше в последните години, за добро или за лошо. На война като на война, дори само 100 метра да делят лагерите. Не е зле обаче и двете страни да не забравят един скромен факт - семействата на 17-те загинали мъже и жени край Своге не чакат политическа разплата или отстрелване на ценни партийни \"трофеи\". Чакат справедливост, каквато явно скоро няма да получат.", "date": "2018.09.18", "title": "Какво делят \"Дондуков\" 1 и \"Дондуков\" 2?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387389-%D0%B7%D0%B0-%D0%B5%D0%BB%D0%BA%D0%B0,-%D0%BA%D0%B0%D1%80%D1%82%D0%BE%D1%84%D0%B8%D1%82%D0%B5-%D0%B8-%D0%BF%D1%80%D0%B8%D0%B5%D0%BC%D0%B0-%D0%B2%D1%8A%D0%B2-%D0%B2%D1%83%D0%B7-%D0%BE%D0%B2%D0%B5%D1%82%D0%B5-%D1%81%D0%BB%D0%B5%D0%B4-%D1%82%D1%80%D0%B5%D1%82%D0%B0-%D1%86%D0%B5%D0%B4%D0%BA%D0%B0", "text": "В началото на новата учебна и академична година изкушение е да се поразсъждава отново по болезнената тема защо, да му се не види, висшето образование у нас е на тоя хал. За щастие, вече не се налага да си тормозя мозъка с този фундаментален за нашето общество въпрос, понеже, първо, успях да скъсам синджира, който ме държеше окована към бетонното тяло на българския университет, в който работех, и второ, нямам деца в тийнейджърска възраст, за които да се притеснявам къде ще учат след 12-и клас. Обаче и аз, много подобно на Едгaр Алън По, често съм преследвана от кошмарни спомени от годините на преподавателската ми кариера. Е, много се надявам да не завърша като По, който умира в клиника за душевноболни, измъчван от ужасяващи халюцинации. Обаче искам да ви разкажа една случка от преподавателската си практика, който е достатъчно красноречив за това защо не е притеснително, че в цялата страна, дори в СУ (!), има останали свободни места след третото класиране. Защото така, както аз виждам нещата от върха на своята камбанария, колкото по-малко студенти има в родните ВУЗ-ове, толкова по-малко колеги рискуват да развият симптомите на болестта, породена от сблъсъка с невежеството, сред които са сривове в паметта, мания за преследване (от второкурсници), неадекватно поведение и, разбира се, доживотни халюцинации. Споменът ме връща четири години назад, когато в края на един не толкова ведър априлски ден събрах домашните работи на студентите - есета на английски на тема \"Събитията в страната, които ме впечатлиха през последните няколко месеца\". Беше ми ясно, че, както винаги, свестните студенти щяха да препишат от интернет, а масата от \"мъртви души\" щеше да оправдае липсата на домашна с: а) напреднала бременност, б) \"забравих я вкъщи\", в) \"лошо ми беше\", г) друго. В таксито към къщи измъкнах папката с домашните и зачетох есето, което се намираше най-отгоре. Авторката, Елка, беше на 21 и беше приета в специалността \"Международни отношение\" след втория или трети прием предната година, не помня вече. Няма да ви изтезавам с оригиналната версия на есето, което Елка беше предала, защото тя представляваше феноменална форма на извращение над английския език, а направо ще ви представя скромния ми превод на това върхово постижение на наивистичната литература. И тук внезапно кранчето на вдъхновението на Елка, за съжаление, секваше и нямаше как да разбера кои други \"събития в страната\" я бяха впечатлили. Девизът на нашия факултет беше, че даваме ръка и път в живота на бъдещи световни лидери. Искаше ми се да мисля, че и аз по свой начин съм подала ръка на Елка, за да върви напред и нагоре. Само че при положение, че произвеждахме \"бъдещи лидери\" на килограм, какви бяха шансовете й за реализация по специалността, в която я бяха приели (със слаби оценки от матурата)? След като за втори и за трети път изчетох есето, вече не бях сигурна, че един ден, след като завърши (пак със слаби оценки) специалността „Международни отношения\", Елка ще заблести като наш посланик в Съединените американски щати. С радост научавам, че държавата предлага законови промени, които предвиждат да се намали приемът в частните университети, както и в някои неприоритетни специалности в държавните такива, в които остават незаети места или няма търсене на пазара на труда. Разбира се, по-малкото студенти не непременно означава по-високо качество на образованието, но по-голямата цедка при техния прием - със сигурност означава точно това. P.S. Малко ъпдейт към днешна дата. Преди месец видях Елка. Беше на сергия на кооперативния пазар, отрупана с картофи. Парче кафяв картон услужливо поясняваше: \"Картофи от Джигурово - 0,70 лв за кг\". Браво на Елка: хем беше произвела със сигурност сладки картофи, хем преди години беше спомогнала да се покрие квотата за студентски прием по специалността! А за момента посланик Стойчев в САЩ може да диша спокойно, че няма сериозна конкуренция. Поне не в лицето на Елка.", "date": "2018.09.18", "title": "За Елка, картофите и приема във ВУЗ-овете след \"трета цедка\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387390-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B2%D0%B0%D1%86%D0%B5%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%B1%D1%83%D1%80%D0%B6%D0%BE%D0%B0%D0%B7%D0%BD%D0%BE-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "– Доц. Вацев, имате интересни възгледи за глобализацията, за бъдещето на света. Споделете най-важните от тях? – Аристотел има една постановка, която изглежда банална – но само на пръв поглед. А при вглеждане, всъщност, е нещо като основополагащ принцип на историческата мисъл изобщо. Става дума за странното му прозрение – той ги е имал много – че „бъдещето на миналото е подобно”. Гледайки в миналото, ако правим това внимателно и правилно, ще видим и важни неща от бъдещето – което всъщност единствено ни интересува. В края на 19 век Европа и светът са били глобализирани в не по-малка, а в някои отношения и в по-голяма степен от днес, т.е. от това, което ние наричаме днес глобализъм. В началото на 20 век, за който знаем, че е век на войни, революции и разрушителни катастрофи, Владимир Илич Ленин пише странна студия. В нея той обяснява, че империализмът, всъщност, е етап от развитието на капитализма, но самият империализъм има своите етапи. И без никакво насилие над терминологията, се оказва, че той е бил прав. Прогресът на 19 век завършва с черните облаци на наближаващата война. И Ленин пак твърди, че именно това, което ние наричаме днес глобализация, е довело света до неравномерност на развитието и до неудържими противоречия, които всеки момент ще избухнат във война. За съжаление, по този въпрос Ленин също е бил прав. Като напомним и че Аристотел е прав, моето мнение е, че глобализацията днес победи. Но победи реално, а не пропагандно. Пропагандата на глобализацията обещаваше реки от масло и мед, милиарди щастливи дечица и възрастни, които прегърнати, се устремяват към светлото бъдеще на трансхуманизма. Нищо подобно. Глобализацията доведе до клъстеризация, до разрушаване на единната структура на световното икономическо развитие, до създаването на региони, в които действат техни собствени правила. Тези региони по своите ръбове, периферии, се сблъскват и там се създават условия за военни конфликти. Т.е. епохата на зрялата глобализация, е епоха на световни войни, на жестоки конфликти. Аз, заедно с много други историци, не вярвам в наближаването на Трета световна война във формата, както си я представят някои днешни експерти по края на света – като ситуация, в която падат бомби и ракети. Не че и това не е възможно. Но Третата световна война вече е започнала, и представлява широка и сама себе си генерализираща мрежа от многообразни регионални конфликти, които се подхранват от една единна логика – тази на глобализма. Глобализацията доведе до своята противоположност, което показва, че и Платон е бил прав. А той твърди съвсем загадъчно, че когато едно нещо стигне в своята крайност, в предела си – тогава вътре в себе си то се превръща в своята противоположност. Ако трябва да го кажем на икономически език – появяват се няколко конкуриращи се (понякога твърдо) културно-политически, но и икономически центрове със собствена система на разделение на труда, със собствена система на контрол и управление на ресурсите, със собствени научно-технически революции, и със собствени потенции за емисионни центрове. След ограничаването на зоната на долара, се създават други центрове на емисионна активност и светът ще се парцелира на финансово-икономически центрове. – Кои са тези центрове? – Първият е Китай, в евентуалните си съюзнически отношения с Русия, ако не успеят да ги скарат, защото се правят усилия в тази насока в момента… Конфликтът между тях не е невъзможен, още повече, че веднъж вече се е състоял. Структурите от този тип на Китай са предимно в Хонконг, но те са готови да се разгърнат в цяла Евразия. Докато в Москва трябва да решат под каква форма ще общуват с Китай по този въпрос. Русия има да реши доста проблеми вътре в себе си. Вторият емисионен център ще бъде Европейският съюз, но не този, които виждаме сега, а напълно различен. Днешният ЕС е тежко болен. Новият ще бъде без Меркел и вероятно без Макрон. Защото Франция е една от най-сериозните страни в света, но по правило се ръководи от крайно несериозни хора. За Германия важи същото – Меркел си отива, не утре, но е накрая на своята кариера. Новият ЕС ще бъде това, което е бил в началото при замисъла си – съюз на Германия и Франция, с няколко други страни. В този нов ЕС мястото на България, съвсем не е очевидно. Ние сме друга цивилизация. А новият ЕС ще бъде цивилизационен съюз, а не експериментален център на безотговорни леви либерали, какъвто е сега. Днешният ЕС си отива като издава неприлични звуци и миризми. Там непрекъснато се отличават трансджендъри, содомити, хора, които правят експерименти с идентичността си, трансхуманисти, брадати жени и изобщо носители на друг тип алтернативна надареност… Тук признавам също, че аз, всъщност, се отнасям крайно уважително към исляма. Отнасям се крайно сериозно към мюсюлманите. Но мюсюлманин, който е скъсал корените, свързващи го с вярата му и се е преместил в Германия, за да бъде по-добре, може да бъде опасен фактор. Освен това, опасно е, че той не вижда срещу себе си противник. Мюсюлманите много добре знаят какво е християнство, воювали са с християнския свят и са извадили всички поуки. Но те не виждат християни в Европа днес, те виждат, както казах, трансгендери, еднополови бракове, което е мерзост от християнска гледна точка, виждат царство на евтаназията – и за какво точно мюсюлманина да уважава европееца? Как да го взема насериозно? Но, разбира се, това не е главният проблем на настоящия ЕС, той е именно в невъзможността да се изработи критерий за общо развитие, да се покаже реално общо бъдеще. Въпреки това, очаквам, че ЕС ще намери нови форми и ще продължи да бъде интересно място, регионален център на развитие. Третият емисионен център, без съмнение, е САЩ – там потенциалът си остава огромен. И накрая, последното място, където е възможно да има, самостоятелно технологическо, културно-политическо развитие, това е Латинска Америка, с регионален атрактор Бразилия. Тя е много сериозна страна, има огромен ресурс, евтина работна ръка, натрупан културно-икономически потенциал. Това е бъдещето на света. – А ние къде сме? – Нас ни няма. Защото през последните години един министър на образованието, изразявайки с безпощадна яснота духът на днешна България, беше казал, че идеалът на българската образователна система е създаването на Идеалния Потребител. Когато образователната система произвежда „идеални потребители”, това е начинът, фактически, да се спре по нашите земи Историята, това е българското zum Todt Gehen… Просто някои хора в България решиха, че трябва да се спре българската история, за да бъдат те по-щастливи – българите от пост-историчен тип, говорещи с децата си изключително на английски. Аз разбирам това. Но големият въпрос не е към тях… А към другите българи – какво правят те, това безразлично ли им е? Може би е дошло време с младите хора да се говори по нов начин, да им се възлага отговорност, да им се казват нови истини – без да се щадят. От друга страна, ако ние искаме да имаме нещо общо с новия ЕС, трябва да поговорим със себе си, да се опитаме да разберем какво искаме от себе си и от съдбата си. Как си представяме прогреса? Какво е нашето бъдеще, идентичността ни? Петър Стояновият „Нов Цивилизационен Избор” се оказа банално менте – като автора си, впрочем… По отношение на институционалните пътища на развитие. Моята политическа биография е свързана с БСП. Аз съм си забранил да казвам лоша дума за тях, но там има действителна катастрофа. Българският социализъм в тази си форма не може да поеме на този етап отговорността за развитието на страната. Съжалявам, че трябва да го кажа. В България първо Дясното преживя смислова катастрофа и изтече в канализацията на Историята. Лявото последва съдбата му. И затова обществото е в идейна безпътица, не се правят интелектуални усилия за осмисляне. – Как може да се промени това? – Социализмът за мен си остава желано бъдеще. Но на този етап България има нужда от буржоазно-демократична революция. Има нужда от национална буржоазия. Това са хора, които няма за какво да ги обичаш, но могат да носят отговорност за производство, за организация на производствени процеси. Да, социалистите са се борили с буржоазията, но Маркс, Енгелс, Ленин, са знаели, че националната буржоазия е, казано старомодно, „прогресивна сила”. Може да прозвучи чудовищно, но между 30-те години на 20 век и до средата на века, в Русия е действал следния модел – голямата икономика е била под държавен контрол, но е имало широка свобода за дребния и средния бизнес. Но тогава ръководител на Русия е бил Сталин, а не милият на всяко троцкистко сърце Хрушчов, нито много благия, но инертен Брежнев. А днес Китай прави същото. Голямата китайска икономика е под държавен контрол, но има истинска планина от дребен и частен бизнес, който уверено движи китайската икономика. Затова, ще се повторя, ние имаме нужда от национална буржоазия, която да върне смисъла на нашата правна и икономическа система, побеждавайки така самодоволно ширещия се днес в България неофеодализъм от бойкоборисовски абсолютистки тип, в който липсват само lettres de cache. Впрочем, липсват ли наистина? Имаме нужда от отговорни бизнесмени, които знаят, че въпросът се урежда не с подкуп в общината, а със спазване на правила. Там, където има национална буржоазия, функционира и естествено развита юридическа правна система, която установява правила. Сега в България правила няма. Който плати повече, той е правият. Ако една властна групировка умее да издигне волята си над себе си, и да я превърне в закон за всички останали, но и за самата себе си – тя е зародиш на държава, превръща се в държава. Българските властни групировки обаче, най-обичат да нарушават своите собствени закони. А точно това не е държава. Това е шайка. И главната жертва на това статукво е българската национална буржоазия, която бе убита в зародиш, докато я лъжеха, че „торбата с парите ще те направи класа”. Не, класа не се получи. Българската средна класа бе умъртвена по особено жесток начин, българският капитал не успява да се възпроизвежда естествено. Затова мисля, че сме в катастрофа не на социализма, а на обещания и умъртвен в зародиш капитализъм. Социализмът можем да го оставим за други времена, а днес да помислим за една обикновена, проста, буржоазно-демократична революция. В една такава революция и българските социалисти биха имали своето безспорно и много отговорно място. Но само (и ако) са наистина социалисти. – Доц. Вацев, казвате, че България е резерват на соросоидите. Докога? – Доскоро. Днес те живеят много тревожно и очевидно ги е страх. Мои познати соросоиди непрекъснато ровят запасни ходове. За тях има “светло” време до 6 ноември (тогава ще се проведат Междинните избори за Конгрес на САЩ – б.р.). Ако успеят да съборят Тръмп, те отново ще се върнат на бели коне, камили и лимузини. Но, ако не успеят, ще бъдат подгонени навсякъде по света, разбира се и в България. Сега имат няколко опорни точки у нас. Но никак не е трудно да се изринат и от там. Защото соросоидите са в суспендирано състояние, т.е. висят. Не се знае какво ще им донесе утрешния ден. А за мен той носи надежда.    ", "date": "2018.09.18", "title": "Валентин Вацев: България има нужда от буржоазно-демократична революция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387391-%D0%BA%D0%B5%D0%B2%D1%80-%D0%BF%D1%80%D0%B5%D0%B4%D1%81%D1%82%D0%BE%D0%B8-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%B8-%D1%82%D0%BE%D0%BF%D0%BB%D0%B0%D1%82%D0%B0-%D0%B2%D0%BE%D0%B4%D0%B0-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BE%D1%82%D0%BE%D0%BF%D0%BB%D0%B8%D1%82%D0%B5%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD", "text": "Регулаторът се надява обаче да намери начин и резерви в системата, за да може поскъпването на топлоенергията да е по-малко Природният газ трябва да поскъпне с близо 14 на сто от октомври. Това сочат разчетите на Комисията за енергийно и водно регулиране /КЕВР/, които потвърждават искането на \"Булгаргаз\". Това означава, че ще има увеличение и на цените на парното и топлата вода в началото на отоплителния сезон, съобщи БНР. Регулаторът се надява обаче да намери начин и резерви в системата, за да може поскъпването на топлоенергията да е по-малко. Предстои обсъждане на цените на газа, парното и топлата вода.    ", "date": "2018.09.18", "title": "КЕВР: Предстои увеличение на цените на парното и топлата вода в началото на отоплителния сезон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387392-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D1%81%D0%B8-%D1%81-%D1%84%D0%BE%D1%82%D0%BE%D0%B2%D0%BE%D0%BB%D1%82%D0%B0%D0%B8%D1%86%D0%B8", "text": "  Това се налага след решението на КЗК, с което се забранява сделката с ЧЕЗ заради възможност за концентрация на фотоволтаици. “Инерком България” обжалва решението на антимонополния орган във ВАС, делото е насрочено за май 2019 г. Гинка Върбакова, чиято фирма “Инерком България” бе избрана за купувач на активите на ЧЕЗ в България, излиза от управлението на бизнеса си с фотоволтаици, пише \"24 часа\" Това става ясно от промени във фирмите, които тя до 12 септември оглавяваше. От тази дата тя вече не управлява “Евро бетон”, “Улер 2009”, “Еко-строй инженеринг”, “Диана хънт”. В “Риал Стейтс” заличаването на името на Гинка Върбакова като управител е още от 2 декември 2016 г. От 13 септември Гинка Върбакова заедно със сестра си Малина Върбакова излиза от борда на директорите на “Солар грийн енерджи”. Това акционерно дружество е едноличен собственик на по-горе изброените фирми. Въпреки че излиза от управлението им, към 30 август Гинка Върбакова присъства в списъка на акционерите на “Солар грийн” с 4000 акции, а другите 1000 са на “АВС къмпани”, чийто управител е Теодора Пайтакова, другата сестра на Гинка Върбакова. От сайта на “Солар грийн енерджи” става ясно, че компанията има 22 мегавата фотоволтаици при с. Мало Конаре. В проекта им “Хаджийски ливади” са 4 соларни парка от около 4,7 мегавата. Те са собственост на “Улер 2009”, на “Диана хънт” , “Евро бетон” и на “Еко-строй инженеринг”. Проект “Елшица” е на “Риал Стейтс”, той е от 2 фотоволтаика с мощност 2,45 мегавата. На сайта на “Инерком” пък пише, че фирмата управлява 7 фотоволтаични проекта в Южна България с общ капацитет над 100 мегавата. Шестте са вече изброените, седмият е със сериозната за соларен парк мощност от 80 мегавата и е при с. Сбор, но е в процес на реализация. От “Инерком” съобщават, че промените продължават, а към момента няма новина. Въпреки че е излязла от управлението, Върбакова е мажоритарен собственик на соларните паркове. Най-вероятно Върбакова ще се освободи не само от участие в управлението, но и от дяловете си във фирми, които притежават фотоволтаици. Това се налага след решението на КЗК, с което се забранява сделката с ЧЕЗ заради възможност за концентрация на фотоволтаици. “Инерком България” обжалва решението на антимонополния орган във ВАС, делото е насрочено за май 2019 г. Вероятно Върбакова ще прехвърли акциите си от “Солар грийн енерджи” преди делото.      ", "date": "2018.09.18", "title": "Гинка Върбакова излиза от управлението на бизнеса си с фотоволтаици"}
{"url": "http://www.classa.bg/%D1%81%D0%B2%D1%8F%D1%82/item/387384-%D0%B0%D0%B2%D1%82%D0%BE%D0%BD%D0%BE%D0%BC%D0%B5%D0%BD-%D0%B4%D1%80%D0%BE%D0%BD-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%BF%D1%82%D0%B8%D1%86%D0%B0-%D0%BF%D0%BE%D0%B2%D1%80%D0%B5%D0%B4%D0%B8-%D1%81%D0%B0%D0%BC%D0%BE%D0%BB%D0%B5%D1%82", "text": "На 15 януари 2009 г. ято птици се сблъсква със самолет на авиокомпанията \"US Airways\", малко след като той е излетял от летището \"Ла Гуардия\" в Ню Йорк. При сблъсъка са повредени двигателите на самолета и пилотът – Челси  \" Съли \"  Салънбъргър, трябва извънредно да се приземи в река Хъдсън.  Всички пасажери и членове на екипажа оцеляват при инцидента, останал в историята като \"Чудото над Хъдсън\", а по-късно превърнал се и във филм с участието на Том Ханкс. Но шест месеца след случилото се представители на властите залавят и умъртвяват 1235 канадски гъски – видът, \"виновен\" за инцидента. Унищожени са 1739 яйца. В годините след инцидента така и не е открит ефективен начин птиците да бъдат държани надалеч от самолетите. Може би това е напът да се промени, защото случилото се над Хъдсън вдъхновява професорът по космически технологии Сун-жо Чунг. Той е добре запознат с този не толкова популярен, но много опасен и непридвидим враг на пилотите - птиците. Те могат да изглеждат малки в сравнение с гигантските машини, с които човекът покори небесата. Но както учи и случаят със Съли и кацането в река Хъдсън, пернатите могат да причинят сериозни щети, когато се озоват на пътя на самолета и двигателят ги всмука като прахосмукачка. Между 1990 и 2008 г. сблъсъци с птици преди кацане или след излитане на самолет са довели до смъртта на 15 души само в САЩ. В същото време подобни инциденти причиняват щети за около 1,2 милиарда долара годишно, както и безброй забавяния на полети.  Не помагат особено нито наемането на стрелци, нито дори използването на тренирани ястреби, които да разчистват от други птици района около летищата. Федералната авиационна администрация на САЩ, например, съобщава за над 138 000 сблъсъка между птици и самолети между 1990-2013 г. Почти 10 процента от тези случаи носят щети на пътническите авиомашини. Екип от инженери от компанията CalTech, водени от вече споменатия професор Чунг, искат да променят това. За целта те са разработили интересно решение: алгоритъм за автономен дрон, който да пренасочва ятата птици далеч от местата, на които те биха могли да се сблъскат със самолет. Изследването на CalTech беше публикувано през август в изданието IEEE Transactions on Robotics. Основно изискване за него е било да се определи по какъв начин функционира едно ято – от това как птиците комуникират, през това как запазват перфектна формация до най-важното – как реагират на заплахи. Екипът на Чунг открива няколко важни неща. Първо, ятата нямат централизирана система за комуникация. Професорът обяснява, че всяка птица предава съобщения само до най-близките до себе си, което означава, че информацията се предава между птиците като вълна. Различните видове птици реагират на заплаха на различни разстояния. Така например, ятата от бели чапли променят маршрута си, когато дрон се намира на 20 метра от най-близкото им гнездо, но т.нар. гмуркачи не реагират, докато дронът не се приближи на около 10 метра. Второ, тази система за комуникация работи само дотук. Ако заплахата лети твърде бързо или твърде близо до птиците, те се панират и се разпръскват. Това ги прави непредсказуеми и неконтролируеми. А по този начин и по-опасни за самолетите. Цялата тази информация е залегнала в основата за разработване на алгоритъма на дрона, когото екипът на Чунг нарича \"пастир\". \"Ако знаеш как ятото ще реагира – колко бързо и в каква посока ще промени посоката си, можеш да използваш тази информация за своя \"пастир\"\", обяснява професорът от CalTech. Точно това прави неговият екип. След като разбират динамиката и поведението на различните ята и реакцията им при появата на заплаха, инженерите създават математически модел. Резултатът е алгоритъм, който използва или кадри от камера, или по-сложна система, работеща с радар. Така дронът намира перфектния баланс – лети достатъчно близо до птиците, за да го забележат те, да го сметнат за заплаха и да променят курса си. Същевременно не се приближава твърде близо, за да не уплаши пернатите и да не ги накара да се разпръснат. За момента идеята работи. Като част от проучването през август, Чунг и неговият екип пътуват до Теджън, Южна Корея, за да разберат дали ръководен от алгоритъм дрон може да пренасочи ята от местните бели чапли и гмуркачи далеч от определени зони. И в двата случая дронът успява.", "date": "2018.09.18", "title": "Автономен дрон - решението на проблема \"птица повреди самолет\""}
{"url": "http://www.classa.bg/%D1%81%D0%B2%D1%8F%D1%82/item/387379-%D0%B4%D0%B0%D1%87%D0%B8%D1%87-%D1%81%D1%8A%D1%80%D0%B1%D0%B8%D1%8F-%D1%89%D0%B5-%D0%BF%D1%80%D0%B8%D0%B7%D0%BD%D0%B0%D0%B5-%D0%BA%D0%BE%D1%81%D0%BE%D0%B2%D0%BE-%D0%B8-%D1%89%D0%B5-%D1%81%D0%B5-%D1%81%D1%8A%D0%B3%D0%BB%D0%B0%D1%81%D0%B8-%D1%81-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BC%D1%83-%D0%B2-%D0%BE%D0%BE%D0%BD,-%D0%BA%D0%BE%D0%B3%D0%B0%D1%82%D0%BE-%D0%B2%D1%8A%D1%80%D0%B1%D0%B0%D1%82%D0%B0-%D1%80%D0%BE%D0%B4%D0%B8-%D0%B3%D1%80%D0%BE%D0%B7%D0%B4%D0%B5", "text": "На прием в посолството на Гърция в Белград, министърът на външните работи заяви, че страната всеки ден получава призиви от Косово, които са „извън реалността“ Министърът на външните работи на Сърбия Ивица Дачич отново привлече вниманието на медиите с колоритно изявление за Косово. Официален Белград ще признае най-младата държава на Балканите и ще се съгласи с членството й в ООН, „когато върбата роди грозде“, цитира думите му скопската електронна медия A1 On, предаде агенция „Фокус“. На прием в посолството на Гърция в Белград, Дачич заяви, че Сърбия всеки ден получава призиви от Косово, които са „извън реалността“. Като пример той посочи предложението за корекция на границите, но без териториални отстъпки от страна на Косово. „Казват ни, че не искат корекция на границата, но искат да придобият Прешево и Буяновац. Много са умни. Знаете ли кога ще се случи това, кога Косово и Метохия ще влязат в ООН и ще ги признаят за държава? Когато върбата роди грозде“, заяви Дачич пред репортери. Първият дипломат на Белград припомни, че една от възможностите, споменати от Прищина, е Сърбия да признае Косово, а в замяна мнозинството от сръбските общини в северната част на Косово да получат известна степен на автономия в управлението. Според него тази идея също е недопустима.    ", "date": "2018.09.18", "title": "Дачич: Сърбия ще признае Косово и ще се съгласи с приемането му в ООН, когато върбата роди грозде"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387380-%D0%B7%D0%B0%D1%89%D0%BE-%D0%B1%D0%B5%D1%88%D0%B5-%D1%82%D0%BE%D0%B7%D0%B8-%D1%81%D1%82%D1%80%D0%B0%D0%BD%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D1%81%D0%BE%D1%84%D0%B8%D1%8F", "text": "Много странен беше този протест в София. Имаше си лозунг: \"Оставка, съд и смяна на системата\". Но така и не се разбра защо беше организиран, по какъв повод, с каква цел. Ясно е само едно:  така промяна не се постига.             Поради кризата на старите понятия, в политологическа употреба все по-често влиза терминът „улица\". Кой може да свали Бойко Борисов? Засега не се вижда такава партия, но пък може да го свали улицата, заключават анализаторите. Социолозите не констатират такива тенденции, но, както знаем, улицата е непредвидима и неуправляема, досущ като американските урагани и нашите наводнения. Разбира се, не всеки протест е „улица\". Майките на деца с увреждания например имат съвсем ясна кауза, дори и не винаги да се разбират помежду си. Нямаме съмнения и за протестите по повод катастрофата край Своге, нито за онези срещу ареста на двамата разследващи журналистити. Гладната стачка на Босия също имаше разбираемо за всички послание, макар и облечено в улична, т.е. неадекватна форма. .. За разлика от всички тези протести, състоялият се в неделя протест под мотото „Оставка, съд и смяна на системата\" олицетворява понятието „улица\" в неговата теоретична чистота. Кой, защо, по какъв повод - лично аз така и не разбрах. Недоумението нараства още повече, ако проследим целите на протестиращите. Иска се практически всичко: от съд за всички правителства до увеличаване на пенсиите, от Велико народно събрание до управление чрез референдуми по швейцарски модел. Заплашват с нахлуване в парламента и предупреждават, че готвят жалба до Европейската комисия, задето сме били с най-ниски заплати. Явно става дума за някакъв български цайтгайст, защото наскоро движение „Заедно\" поиска национален референдум за „6-7% икономически растеж\".     Хаос, байряци, хоругви.   В потока на гнева се разпознават и някои пропагандни тези на социалисти и националисти. Да се махаме от НАТО и наместо да даваме пари за самолети, да ги дадем на народа. Да връщаме сирийците на Асад, защото бил добър и слушал Путин. Управляващите нарочно убивали кози, а на емигрантите не позволявали да ползват медицинска помощ в България. Тук-там расизъм, русофилство, ругатни срещу соросоидите, макар че изобщо не се разбира какво общо има тук тъкмо Сорос. Но добре, да не бъдем твърде критични: улицата няма програма, тя е изблик на недоволство. А изблиците, както знаем, си служат с подръчни изрази, чути из медиите, с байряци, хоругви, тениски, плакати от предишни протести. На фона на всичко това истински трогателно прозвуча майка, която плачеше пред камерата: „Не искам дъщеря ми да заминава, няма да се върне\".   Кадър от протеста в София   Протестът беше обявен като стихия, самозародила се във Фейсбук и увлякла десетки хиляди емигранти. Румънските протести от август очевидно пак са ни пример, след като толкова се възхищавахме от ефикасната им прокуратура. Повечето протестиращи пред нашия парламент обаче изобщо нямаха чуждестранен вид - бяха хора над средна възраст, очукани от живота, очевидно отчаяни и обезверени (не говоря за винаги бодрия Йоло Денев, който и тук се добра до мегафона). Защо нашите емигранти не се завърнаха така масово, както румънските? Във Фейсбук много от тях написаха, че подкрепят, но не можели да отсъстват от работа. Което ме навежда на мисълта, че отпускарският август навярно щеше да бъде по-добър месец за протестен туризъм. Във всеки случай догонването на чуждестранния пример никога не ражда спонтанни неща. Салата от гневове   Що се отнася до организацията, очевидно не са научени уроците за двусмислената роля на Фейсбук в подобни инициативи. Хората лайкват, подкрепят, после продължават да си вършат работата със спокойна съвест. Затова резултатът, какъвто го видях, беше просто хаос - разнопосочни и безумни лозунги, викане един през друг, безсмислена агресия срещу БТВ, дошли добросъвестно да ги отразят (за беда дойде тази победа на гимнастичките, иначе щяха да са първа новина). Дали организаторите, сред които и търсещият изява издател на лондонския вестник „Будилник\", не успяха да овладеят енергията на улицата? Или пък предпочетоха да се скрият зад спонтанната самоорганизация на дигиталната улица? Или са просто поредната жертва на новия дигитален анархизъм, според който протестът трябва да е без център и лидерство, за да няма обвинения, че е платен - един вид природно бедствие, което ще преобърне държавата?   Кадър от протеста в София   Междувременно, както си е редът, избуяха и конспиративни теории. Например, че зад протеста стои БСП, която в същия този момент напуска парламента и тръгва сред народа като един вид пътуваща улица. Други заподозряха дългата ръка на Слави Трифонов, идеолог на референдумната демокрация, а някои предположиха, че плаща един друг мистериозен персонаж - Цветан Василев. Разбира се, не беше пропуснат и завършекът на това логическо упражнение - че протестът е организиран от самия Борисов, който по този начин искал да се самосвали. Да не забравим и художествената хрумка на една медия, че се целял хаос, след който Радев да обяви извънредно положение. (Вероятно са постигнали много кликове). Ако зад тази акция стоят някакви сенчести сили, те явно не са от най-сериозните, защото едва ли точно тази салата от гневове ще успее да увлече народа. По всяка вероятност се задават още протести, а накъде ще тръгнат, това зависи от умението на гражданите да се организират и да поставят реалистични искания. Радикалните викове „Убийци\" и „Мафия\", нелепите искания за разпускане на партиите - това изпуска парата, да, но в крайна сметка само укрепва статуквото в едно фаталистко усещане за безнадеждност. Сериозната промяна ще дойде едва тогава, когато започнем да говорим за политики, не за революция.", "date": "2018.09.18", "title": "Защо беше този странен протест в София?"}
{"url": "http://www.classa.bg/%D1%81%D0%B2%D1%8F%D1%82/item/387381-%D0%B4%D0%B5%D0%BD%D1%8F%D1%82,-%D0%B2-%D0%BA%D0%BE%D0%B9%D1%82%D0%BE-%D1%81%D1%81%D1%81%D1%80-%D1%81e-%D0%B8%D0%B7%D1%82%D0%B5%D0%B3%D0%BB%D0%B8-%D0%BE%D1%82-%D0%BF%D0%BE%D0%BB%D1%88%D0%B0", "text": "Поляците чакат този ден цели 48 години: на 17 септември 1993 и последният съветски войник вече напуска страната. Прекратяването на съветското военно присъствие откри пред източноевропейските  страни пътя към НАТО.           Денят 17 септември 1993 година е един от най-емоционалните в политическата кариера на президента Лех Валенса. Тогава настъпва краят на съветското военно присъствие в Полша, продължилото 48 години и превърнало се в символ на комунистическото потисничество. Предишния ден и последните руски офицери напускат главната квартира на руските войски в Легница, а комендантът генерал Леонид Ковальов докладва на полския президент във Варшава, че изтеглянето от Полша е приключило успешно.   Краят на окупацията   За Полша и поляците този ден има огромно символично значение. Точно 54 години преди това, на 17 септември 1939 година, т.е. малко след нападението на нацистка Германия срещу Полша, съветски войски нахлуват в източните полски територии и се превръщат дефакто във втора окупационна сила в страната - след Германия. \"Затваряме една страница от общата ни история. Идва ред на историческата справедливост. На полска територия вече няма чужди войски\", оповести тогава президентът Валенса. Веднага след края на войната съветските войски са били разположени из цялата страна - подобно на много други източноевропейски страни, и Полша попада в съветската зона на влияние. През юни 1945 в Полша е имало 300 000 съветски войници. Тяхната задача е била да осигурят на временното комунистическо правителство контрола над страната. Навремето съветски офицери са били назначавани на ключови постове в Министерството на отбраната или пък са ставали командири в полската армия. Чак през 1956 година двете страни подписват формално споразумение, разрешаващо на Съветския съюз да поддържа най-много 66-хилядна своя армия на територията на Полша.   Съветските следи   След краха на комунизма през 1989 година Москва започва постепенно да намалява военното си присъствие в Източна Европа. Опитът за преврат срещу Горбачов от август 1991 година, както и последвалите битки за надмощие в Кремъл, ускоряват изтеглянето на руснаците от Полша, казва Анджей Фриске от полската Академия на науките. През октомври 1991 година е подписано двустранно споразумение. \"То е израз на преориентацията на руската политика, сбогуването с имперските ѝ амбиции и отказа ѝ да води политика на сплашване\", казва полският историк. В периода 1991-1993 година 56 000 руски войници, 7 500 цивилни служители и около 40 хиляди членове на семействата на военните напускат Полша. От територията на страната са изтеглени 600 танка, 200 самолета, 90 000 тона муниции и тактически ракети, способни да носят ядрени бойни глави. Навремето на съветските военни им е била предоставена за ползване 70 000 хектара площ, основно в западните райони на страната. На някои места руснаците са нанесли сериозни екологични щети. За това Полша е поискала от Москва обезщетения, които обаче никога не е получила. Много места в Полша днес напомнят за съветското военно присъстие в Полша. В страната все още има паметници на съветски войници, има и руски гробища. През последните години и месеци обаче много от тези паметници бяха демонтирани, тъй като много поляци, вкл. сегашното правителство на страната, определят руснаците като окупатори.     Елцин и Валенса през 1993   Как Елцин помогна на Полша   Изтеглянето на руснаците от Полша промени геополитическата картина и даде възможност на полските политици да изградят собствени визии. Полша си потърси нови съюзи в Западна Европа. В последната фаза от изтеглянето на войските тогавашният руски президент Борис Елцин посети Варшава, където прездентът Лех Валенса го информира за стратегическото решение на Полша да се присъедини към НАТО. Резултатите от разговорите между двамата напълно изненадаха наблюдателите, тъй като Елцин обяви, че проявява разбиране за намеренията на Варшава. След завръщането си в Москва обаче той беше подложен на огромен натиск да се откаже от думите си. \"Елцин помогна на Полша да стане членка на НАТО\", казва полският историк Фриске. Той добавя: \"Подкрепата на Елцин, макар и оттеглена по-късно, окуражи поляците и другите източноевропейци да преследват амбициозната си цел да бъдат приети в НАТО. Всичко това не би било възможно, ако съветските войски не се бяха изтеглили.\" Докато на полска територия имаше съветски части, просто нямаше как страната да тръгне по пътя на сближаване със Запада, убеден е Анджей Фриске.", "date": "2018.09.18", "title": "Денят, в който СССР сe изтегли от Полша"}
{"url": "http://www.classa.bg/%D1%81%D0%B2%D1%8F%D1%82/item/387382-%D1%80%D1%83%D1%81%D0%B8%D1%8F-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D0%B1%D0%B5%D0%BA%D1%82%D0%B8", "text": "Официалният представител на МВнР на Русия Мария Захарова заяви, че Москва няма намерение в едностранен порядък да изпълнява нелегитимните изисквания на САЩ по допълнителни инспекции на химическите обекти. Това предава  По-рано в МВнР заявиха, че Вашингтон   до руските химически обекти с цел провеждане на инспекции по програмата за химическото оръжие. Помощникът на държавния секретар на САЩ Маниш Сингх в четвъртък заяви, че Русия   инспекция на обектите, свързани с програмата за химическото оръжие, затова Вашингтон подготвя към ноември втори пакет твърди санкции. Само такъв и може да бъде разговорът с шантажиста.", "date": "2018.09.18", "title": "Русия категорично отказа да изпълни изискването на САЩ за химическите обекти"}
{"url": "http://www.classa.bg/%D1%81%D0%B2%D1%8F%D1%82/item/387383-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%82%D0%B5-%D0%B7%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%B8-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%81%D0%B5-%D1%81%D0%BC%D1%80%D0%B0%D1%87%D0%B0%D0%B2%D0%B0%D1%82", "text": "Прогнозата за президента Доналд Тръмп и неговата партия е мрачна, пише в свой анализ Асошиейтед прес, цитиран от БТА. Водещ републикански социолог заяви пред високопоставени служители на брифинг в Белият дом след Деня на труда, че определящият фактор на изборите няма да бъде подобряващата се икономика или постепенното увеличаване на създаваните работни места, а нагласите на гласоподавателите към Тръмп. Според презентацията, изнесена от социолога Нийл Нюхаус и включвала десетки страници, повечето избиратели, включително значителен дял от клонящите към републиканците гласоподаватели, не се отнасят благосклонно към президента.  Нюхаус даде брифинга в момент, когато сред републиканските служители цари все по-мрачно настроение с наближаването на изборите през ноември. Партийните лидери вече се разтревожиха, че заради въодушевлението сред демократите и презрението на умерените републиканци към Тръмп Републиканската партия може да не победи в битката за Камарата на представителите. Но сега някои републиканци се страхуват, че мнозинството им в Сената също е застрашено - подобен сценарий беше немислим преди няколко месеца, имайки предвид благоприятните прогнози за представянето на републиканците на изборите за сенатори. \"За да спечелят в спорните щати, републиканските кандидати имат нужда от всички избиратели, които подкрепят президента Тръмп, плюс голяма част от тези, които не го подкрепят\", каза републиканският социолог Уит Еръз. \"Това е много трудно постижима стратегическа цел.\" Представители и на двете партии казват, че републиканците все още имат предимство в битката за контрол над Сената. Но републиканските служители все повече се тревожат, че кандидатите в клонящи към консерваторите щати като Мисури и Индиана не се представят добре, а надпреварите в Тенеси и Тексас, където победата на републиканците би трябвало да е в кърпа вързана, са доста оспорвани. Лидерът на мнозинството в Сената Мич Макконъл обяви тревога миналата седмица, като предупреди, че всяка от оспорваните сенатски надпревари ще бъде \"като бой с ножове в тясна улица\". Открито изразяваното безпокойство сред републиканците донякъде изглежда има стратегически характер, тъй като партийните служители се опитват да мотивират едновременно избирателите и дарителите. Мнозина умерени републикански гласоподаватели \"не вярват, че има нещо, което да е застрашено на тези избори\", показват документите, представени от Нюхаус пред служители на Белия дом. Според него това убеждение отчасти се дължи на пренебрегването на публично огласяваните социологически данни, като се има предвид, че повечето проучвания показваха, че демократката Хилари Клинтън ще победи Тръмп на президентските избори през 2016 г. Нюхаус и Белият дом не коментираха срещата, проведена в началото на септември. Асошиейтед прес се сдоби с копие на презентацията на Нюхаус, а двама републиканци, запознати с брифинга, се съгласиха да говорят за подробностите, при условие че останат анонимни, защото не бяха упълномощени да обсъждат въпроса публично.", "date": "2018.09.18", "title": "Прогнозите за Белия дом и републиканците преди изборите все повече се смрачават"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387374-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%BD%D0%B0-%D0%B1%D0%B0%D1%89%D0%B0-%D0%BE%D1%82%D0%B2%D0%BB%D0%B5%D0%BA%D0%BB%D0%B8-%D0%B4%D1%8A%D1%89%D0%B5%D1%80%D1%8F-%D0%BC%D1%83-%D0%B8", "text": "В Махендергарх, щата Хариана в Индия, 12 млади мъже отвлекли 19-годишна ученичка и я изнасилвали в продължение на осем часа, съобщават местните медии. Девойката била отвлечена сутринта на 12 септември на автобусна спирка, когато отивала на учебни занятия. Според думите на жертвата, малко познатите млади мъже са й дали да пие вода, в която тя смята, че са й поставили упойващо вещество.      След това са я вкарали в кола и са я закарали в къща в покрайнините на града. Около 12 мъже са изнасилвали студентката в период от осем часа. Впоследствие нападателите отнесли момичето на спирка и позвънили на нейните родители да я вземат. В резултат на груповото изнасилване жертвата е претърпяла много наранявания.      Според майка си тя е изпитвала силна болка в гърлото и за известно време не е можела да говори и да яде. Сега момичето се намира е под наблюдението на лекарите. Отбелязва се, че изнасилвачите са познавали семейството на жертвата и самата нея. Един от тях е индийски военнослужещ. В момента полицията издирва заподозрените за ужасяващото деяние.", "date": "2018.09.18", "title": "Приятели на баща отвлекли дъщеря му и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387375-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви, хаотичен и изморителен ден. Няма дори да се радвате на времето навън, защото ще трябва да седите цял ден в офиса. Внимателно прехвърляйте пари към сметки на други хора, а заеми напълно изключете. Вечерта, може да се запознаете с хора, с които в бъдеще да работите заедно. ТЕЛЕЦ ( 21 април - 21 май )  Сутринта, ще отидете на работа със свежи идеи и сили. Труда ви, ще бъде забелязан от шефовете, така че работете с плам. През деня, избягвайте да се намесвате в спорове, които абсолютно не ви засягат. Ако се предпазите от сблъсъците и повишения тон, ще бъдете в състояние да запазите репутацията и настроението си. БЛИЗНАЦИ ( 22 май - 21 Юни ) Необходимо е, с всички възможни средства, да защитите интересите си. Особено, ако те касаят кариерата и доходите ви. Препоръчително е да пазите тайните на приятелите си, в противен случай ще ви изкарат неблагонадеждни. Вечерта, очаквайте неприятен разговор с любимия. Причината за кавгата, ще е ревност от негова страна.   РАК ( 22 юни - 23 юли ) Трябва да обуздаете качествата си, които ви пречат да съжителствате мирно с хората, които обичате. Може да чуете слухове за човек, на когото наистина вярвате. Първо, проверете внимателно информацията и след това си направете съответните изводи. Неприятни изненади са възможни в любовните дела. ЛЪВ ( 24 юли - 23 август ) Ден, в който ще има място, както за добри новини, така и за разочарования. В семейството ви е възможно изключително събитие, което коренно да промени личния ви живот. Живот според правилата, ще ви е скучен, така че вечерта, може да се отдадете на приключения и рискове. Имайте предвид, че последствията могат да бъдат тежки. ДЕВА ( 24-ти август - 23 септември ) Днес, трябва да обработвате и анализирате дори и най-незначителната информация. От това ще зависи бъдещата ви кариера и репутация в обществото. Вечерта, се очаква общуване с лице, към което изпитвате симпатия от дълго време. За прогноза е все още рано, но шанс за красива любовна връзка има. ВЕЗНИ( 24 септември - 23 октомври) Днес, може да решите да се изолирате от обществото и да се насладите на комуникация с виртуални приятели. В интернет ще седите до късно през нощта, така че, ще пропуснете много вълнуващи събития. Обърнете внимание на здравето си. Ако имате симптоми на настинка или грип, започнете да пиете витамини и се пазете.   СКОРПИОН ( 24 октомври - 22 Ноември ) Трябва да се разграничите от мненията и инициативите на другите. По-малко спорете, особено с близките си, тогава нещата ще вървят гладко. Спонтанните действия, могат да ви навредят в финансовата област. Желателно е да намерите \"златната\" среда във всичко, което планирате да направите. Работата по интернет, може да ви донесе печалба.   СТРЕЛЕЦ ( 23 Ноември - 21 Декември ) Възможно е влошаване на състоянието ви и алергии. Ако не за пръв път се сблъсквате с подобен проблем със здравето, купете си необходимите лекарства. Денят е добър за посещение на зъболекар и медицински прегледи. На работата ви, ще цари комфортна обстановка, така че не се опитвайте изкуствено да я нарушите. КОЗИРОГ (22 Декември - 20 януари ) Ако постигнете консенсус с колегите си, то коренно ще промените нещата в работата. Шефовете ви, ще са доволни и ще може да разчитате на премия. Днес, трябва да обръщате по-малко внимание на капризите на вашият партньор. Опитайте се, дискретно и бързо да се измъкнете от стресови ситуации, за да не предизвикате ответни реакции, срещу себе си.  ВОДОЛЕЙ ( 21 януари -  19  февруари ) Въпроси свързани с имоти, преместване и реконструкция в дома, не са препоръчителни днес. Готови сте за драстични промени, но засега само духовно. Възможни са атаки от конкуренти и противници. Всеки опит за разрешаване на ситуацията, ще срещне открита враждебност от страна на другите.   РИБИ ( 20 февруари - 20 март ) Трябва да действате, точно по плана си. Повишената активност и импулсивност, може да доведе до голям скандал с роднини. Ако планирате пътуване, ще може да се запознаете с интересни хора. Личния ви живот, ще зависи изцяло от вашите инициативи, както и от доброто отношение към избраника ви.", "date": "2018.09.18", "title": "Дневен хороскоп 18 септември"}
{"url": "http://www.classa.bg/%D1%81%D0%B2%D1%8F%D1%82/item/387376-%D0%BC%D1%80%D0%B0%D1%87%D0%BD%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D1%8F-%D0%B7%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%B8-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Прогнозата за президента Доналд Тръмп и неговата партия е мрачна. Водещ републикански социолог заяви пред високопоставени служители на брифинг в Белият дом след Деня на труда, че определящият фактор на изборите няма да бъде подобряващата се икономика или постепенното увеличаване на създаваните работни места, а нагласите на гласоподавателите към Тръмп. Според презентацията, изнесена от социолога Нийл Нюхаус и включвала десетки страници, повечето избиратели, включително значителен дял от клонящите към републиканците гласоподаватели, не се отнасят благосклонно към президента. Това пишат. Нюхаус даде брифинга в момент, когато сред републиканските служители цари все по-мрачно настроение с наближаването на изборите през ноември. Партийните лидери вече се разтревожиха, че заради въодушевлението сред демократите и презрението на умерените републиканци към Тръмп Републиканската партия може да не победи в битката за Камарата на представителите. Но сега някои републиканци се страхуват, че мнозинството им в Сената също е застрашено – подобен сценарий беше немислим преди няколко месеца, имайки предвид благоприятните прогнози за представянето на републиканците на изборите за сенатори. „За да спечелят в спорните щати, републиканските кандидати имат нужда от всички избиратели, които подкрепят президента Тръмп, плюс голяма част от тези, които не го подкрепят“, каза републиканският социолог Уит Еръз. „Това е много трудно постижима стратегическа цел.“ Представители и на двете партии казват, че републиканците все още имат предимство в битката за контрол над Сената. Но републиканските служители все повече се тревожат, че кандидатите в клонящи към консерваторите щати като Мисури и Индиана не се представят добре, а надпреварите в Тенеси и Тексас, където победата на републиканците би трябвало да е в кърпа вързана, са доста оспорвани. Лидерът на мнозинството в Сената Мич Макконъл обяви тревога миналата седмица, като предупреди, че всяка от оспорваните сенатски надпревари ще бъде „като бой с ножове в тясна улица“. Открито изразяваното безпокойство сред републиканците донякъде изглежда има стратегически характер, тъй като партийните служители се опитват да мотивират едновременно избирателите и дарителите. Мнозина умерени републикански гласоподаватели „не вярват, че има нещо, което да е застрашено на тези избори“, показват документите, представени от Нюхаус пред служители на Белия дом. Според него това убеждение отчасти се дължи на пренебрегването на публично огласяваните социологически данни, като се има предвид, че повечето проучвания показваха, че демократката Хилари Клинтън ще победи Тръмп на президентските избори през 2016 г. Нюхаус и Белият дом не коментираха срещата, проведена в началото на септември. Асошиейтед прес се сдоби с копие на презентацията на Нюхаус, а двама републиканци, запознати с брифинга, се съгласиха да говорят за подробностите, при условие че останат анонимни, защото не бяха упълномощени да обсъждат въпроса публично. В Белия дом тревогата във връзка с изборите в средата на мандата се увеличава от месеци, след като проучванията показват, че републиканците са изправени пред ситуация, изпълнена с предизвикателства, и че въодушевлението сред демократите нараства. Същинският брой на оспорваните надпревари както за Камарата на представителите, така и за Сената подлага на голямо изпитание паричните запаси и налага трудни сметки за това къде да бъдат насочени ресурси и заместници. А има засилващи се страхове, че коалицията от гласоподаватели, благодарение на която Тръмп влезе в Белия дом, няма да отиде на изборите в средата на мандата. Дори ако много от тези избиратели всъщност гласуват, републиканците могат все пак да не получат достатъчна подкрепа. Социологическите данни, представени пред служителите на Белия дом и обработени от Националния комитет на републиканците, показаха, че верните поддръжници на Тръмп съставляват около една четвърт от избирателите. Една четвърт са републиканците, които харесват политиките на Тръмп, но не самия президент, и които не изглеждат мотивирани да подкрепят републиканските кандидати. А близо половината от очакваните гласоподаватели на изборите в средата на мандата са демократи, стимулирани от своята съпротива срещу президента. Сътрудници на Белия дом казват, че Тръмп получава редовни брифинги за политическата обстановка и е наясно с все по-мрачните социологически данни, въпреки че предсказва „червена вълна“ пред републиканците в Туитър и на предизборни прояви. Сътрудници казват, че мрачните брифинги, които Тръмп получава от служители на републиканците, понякога се компенсират от честите му разговори с външни съветници, които представят в по-ведри тонове изборната обстановка и напомнят на президента за неговата неочаквана победа през 2016 г. Парадоксът за републиканците е, че повечето американци до голяма степен са доволни от икономиката, както показват много анкети. Партията се стреми икономиката да е в центъра на предизборните дебати. Тръмп обаче постоянно изтъква други въпроси на преден план, включително недоволството си от разследването на специалния прокурор Робърт Мълър и силния си гняв от неблагоприятните описания на неговото президентство, представени в книга на журналиста Боб Удуърд и анонимна коментарна статия, написана от висш правителствен служител и публикувана във в. „Ню Йорк таймс“. Той изуми някои поддръжници в четвъртък, като оспори данните за броя на жертвите от урагана Мария в Пуерто Рико миналата година, тъкмо когато нова буря приближаваше Източното крайбрежие. Нюхаус заяви пред служителите на Белия дом, че Тръмп може да се хареса на умерените и независимите, изтъквайки, че евентуално демократическо мнозинство би било извън основните нагласи по въпроси като премахването на американската имиграционна и митническа служба и финансираното от държавата здравеопазване. Други републикански стратези дадоха на кандидатите подобни съвети. Карл Роув, който беше главен политически стратег на президента Джордж У. Буш, каза, че ако републиканците представят демократическите си съперници като меки по въпроса за имиграцията или подкрепящи значителни правителствени разходи за здравеопазване, „това е отровна смес за меките републиканци и клонящите към републиканците независими“. В най-новите си предизборни изяви Тръмп омаловажи прогнозите си за републиканска вълна и предупреди привържениците, че ако демократите спечелят мнозинство в Конгреса, това ще има последици. Той обаче се съсредоточи не толкова върху последиците за политиката при евентуално връщане на контрола на демократите над Конгреса, колкото върху това как това би се отразило на неговото президентство, включително изгледите за импийчмънт. „Ако това наистина се случи, ще е ваша грешка, защото не сте отишли да гласувате“, каза Тръмп за изгледите за импийчмънт срещу него. „Да не отидете да гласувате – това е единственият начин, по който това може да се случи.“   БТА", "date": "2018.09.18", "title": "Мрачни предупреждения за Белия дом и републиканците преди изборите"}
{"url": "http://www.classa.bg/%D1%81%D0%B2%D1%8F%D1%82/item/387377-%D0%B1%D0%B8%D0%BB,-%D0%B7%D0%B0%D1%89%D0%BE-%D0%BF%D1%80%D0%BE%D1%81%D1%82%D0%BE-%D0%BD%D0%B5-%D0%B4%D0%B0%D0%B4%D0%B5%D1%88-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Борис Елцин и Бил Клинтън са поддържали едва ли не приятелски отношения, показват архивни документи. От тях научаваме и това: Клинтън се е месил в руските избори, а Елцин си е мечтаел за империя . Ето още любопитни факти :             От 1993 до 1999 година тогавашните президенти на САЩ и Русия Бил Клинтън и Борис Елцин са се срещали общо 18 пъти. Освен това двамата редовно си говорели по телефона, понякога всеки ден, разменяли си и писма. В президентската библиотека \"William J. Clinton Presidential Library\" в Арканзас се съхраняват важни документи от управлението на Клинтън. Повечето са засекретени, но сега в интернет бяха качени около хиляда страници архивен материал. Сред тях и 74 бележки от разговори между Клинтън и Елцин - по телефона и на живо. Дори само тази малка част от съхраняваните в библиотеката данни съдържа наистина сензационни информации, пише списание \"Шпигел\" в статия по темата и помества някои от по-интересните цитати. \"Бил, съвсем сериозно говоря\"   Така например през 1999 година Клинтън и Елцин присъствали на среща на върха на ОССЕ в Истанбул. В кулоарите двамата президенти разговаряли за разоръжаването, когато Елцин ненадейно сменил темата. Сътрудник на американския президент е направил следната записка: Елцин: Имам една молба. Защо просто не дадеш Европа на Русия? САЩ не са в Европа. За Европа трябва да се грижат европейци. А Русия е наполовина европейска, наполовина азиатска.   За щастие Клинтън не се оставил да бъде въвлечен в този разговор. Тактиката му да тълкува предложенията на Елцин като шега очевидно е проработила, коментира \"Шпигел\" и се спира на друг много интересен епизод - президентските избори в Русия през 1996 година. Понеже за Елцин изгледите не били никак добри, той решил да потърси помощ от американския си приятел. На 7 май Елцин се обадил по телефона на Клинтън, а архивите пазят тази стенограма от разговора: \"Бил, не ме разбирай погрешно, но за предизборната кампания спешно се нуждая от кредит в размер на 2,5 милиарда долара. (...) Парите ми трябват за пенсии и заплати. Ако не решим проблема с пенсиите и заплатите, ще ни бъде много трудно на изборите.\" Клинтън обещал да помогне. Още повече, че основният противник на Елцин на тези избори е кандидатът на комунистите Генадий Зюганов. Още преди това - през февруари 1996, под натиска на американците МВФ отпуска на Русия кредит в размер на 10,2 милиарда долара. Германското правителство на канцлера Хелмут Кол също помага с 3 милиарда германски марки, припомня \"Шпигел\".   \"Не въвличай Русия в тази война\"   Само веднъж между двамата президенти прехвърчали опасни искри. На 25 април 1999 година Елцин се обадил възмутен на Клинтън - заради натовските бомбардировки в съюзника на Москва Югославия. Малко преди Елцин да посегне към телефонната слушалка, в Белград била разрушена сградата на сръбското държавно радио. Елцин настоял за незабавно прекратяване на нападенията, а след като Клинтън не се съгласил, руският му колега го заплашил с думите: \"Не вкарвай Русия в тази война. Знаеш какво е Русия, как е въоръжена. Затова не ни въвличай.\"     Клинтън и Елцин през есента на 1998 година   Като цяло обаче президентите на двете суперсили много си допадали. Елцин дори веднъж бил казал, че американците трябвало да провъзгласят Клинтън за \"национален герой\". Двамата си говорели на \"Борис\" и \"Бил\", а Елцин не пропускал накрая да завърши с думите \"Прегръщам те\". Американският президент вярвал, че именно Елцин е човекът, който ще успее да установи в Русия демокрацията и пазарната икономика. Когато се наложило шефът на Кремъл да бъде подложен на сърдечна операция, Клинтън предложил да изпрати екип американски лекари. Както изпрати и икономически експерти, които да помогнат на страната да осъществи прехода от комунизъм към капитализъм. Клинтън се погрижил и за това обществеността да не научи за алкохолните подвизи на неговия руски приятел по време на посещение във Вашингтн през 1995 година. Тогава, напълно пиян, Елцин тръгнал само по долни гащи да си хваща такси на Пенсилвания Авеню, защото му се било прищяло да хапне пица. Поне така обяснил фъфлещият Елцин на служителите на \"Сикрет сървис\".   \"Оттук нататък моят народ ще бъде против Америка и НАТО\"   Едно от основните разногласия между двамата президенти било по темата за източното разширяване на НАТО. За да преглътне Москва по-лесно горчивия хап, Клинтън дори не изключил възможността Русия също да стане член на Алианса. На което Елцин реагирал с възмущение - източното разширяване на НАТО било \"унижение\" за страната му и ако той се съгласял, това щяло да бъде \"предателство спрямо руския народ\". След като Клинтън останал твърд, Елцин му предложил \"устно джентълменско споразумение\", според което най-малкото бившите съветски републики не бивало да бъдат канени в НАТО. Това важало най-вече за Украйна. Ако се беше стигнало до сключването на тази негласна сделка, това щеше да е равносилно на подялбата на Източна Европа на сфери на влияние, коментира \"Шпигел\" и припомня още една ключова реплика на Елцин след отказа на Клинтън да спре бомбардировките в Югославия: \"Оттук нататък моят народ ще бъде против Америка и НАТО. Знаеш много добре колко трудно ми беше да убедя хората и политиците в моята страна да гледат на запад, към Съединените щати. Успях, но сега излиза, че всичко е било напразно.\" Само няколко месеца по-късно Елцин подава оставка, а негов наследник става човекът, който управлява Русия и днес - Владимир Путин.", "date": "2018.09.18", "title": "\"Бил, защо просто не дадеш Европа на Русия?\""}
{"url": "http://www.classa.bg/%D1%81%D0%B2%D1%8F%D1%82/item/387378-%D1%81%D0%B0%D1%89-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B7%D0%B0-%D0%B4%D0%BE%D0%BD%D0%B1%D0%B0%D1%81", "text": "Специалният представител на Държавния департамент на САЩ по въпросите за Украйна Курт Уолкер обвини украинските власти за това, че правят недостатъчно за жителите на Донбас. Той каза също, че Киев няма план за реинтеграция на Донбас след завършването на въоръжения конфликт. В интервю за „Радио Свобода“ представителят на Държавния департамент отбеляза, че предидущите планове за реинтеграция не намираха политическа подкрепа и „малко са признаците, че това е било приоритет за украинското правителство“. Уолкер заяви, че жителите на самопровъзгласените ДНР и ЛНР „минаха през много неща“, което ги кара на бъдат много недоволни от действията на украинските власти. Уолкер призова киевските власти да си сътрудничат с Червения кръст за да осигурят изплащането на държавните пенсии на възрастните хора и на гражданите с ограничени възможности.   Какво ли може да означава това?", "date": "2018.09.18", "title": "САЩ неочаквано подкрепиха позицията на Русия за Донбас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387371-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BE%D0%BF%D0%B8%D0%BF%D0%B2%D0%B0-%D0%B3%D0%BE%D0%BB-%D0%BC%D1%8A%D0%B6-%D0%B8", "text": "Тийнсензацията Сузанита пусна брутално видео, в което тя и новото й гадже си разменят цигара трева. На кадрите щерката на Орхан Мурад опипва голото тяло на непознатия мъж, с когото според запознати се е обвързала напук. Причина за споделените публикации е бившият й приятел Александър, който отново забърса русокоска и побърза да се похвали със снимки, пише „Телеграф\".      Алекс, който бе жестоко пребит в родния му Велинград, пръв обяви новата си връзка с момиче, бегло копие на скандалната изпълнителка. За да не остане капо, красавицата отвърна на удара, споделяйки фотоси, на които позира с друг мъж.      След като бе забелязано и прието с интерес от почитателите й, последва видео, което шокира уж търсещите сензация фенове.        На кадрите Сузанита позира само по кърпа, а момчето, което се изявява като новото й гадже, е притиснало с ръка шията й. Клипчето, в което двамата си разменят ласки и пушат марихуана бе качено в 4 ч. през нощта и изтрито няколко часа по-късно.", "date": "2018.09.18", "title": "Сузанита опипва гол мъж и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387372-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D1%8F-%D0%BD%D0%B0%D0%B3%D1%80%D0%B0%D0%B1%D0%B8-%D0%B7%D0%B0-%D1%81%D0%BE%D1%87%D0%BD%D0%BE%D1%82%D0%BE-%D0%B4%D1%83%D0%BF%D0%B5,-%D0%B0-%D1%82%D1%8F", "text": "Футболистът на Ливърпул Алекс Окслейд-Чембърлейн награби своята половинка - Пери Едуардс за сочното дупе в САЩ, където халфът се възстановява от тежка травма. Снимката доби много популярност, а на нея зашеметителната блондинка се усмихва след палавия жест на партньора си. Както е известно, Чембо се контузи по време на полуфинала от миналогодишното издание на Шампионската лига срещу Рома, което \"червените\" спечелиха с 5:2.  Това явно не е успяло да пречупи английския национал, който с многобройните си публикации в социалните мрежи, показва, че е в прекрасно настроение, въпреки че е извън терените вече няколко месеца.                  ", "date": "2018.09.18", "title": "Национал я награби за сочното дупе, а тя..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387373-%D0%BC%D0%B8%D1%81-%D0%B4%D1%83%D0%BF%D0%B5-%D0%BE%D1%89%D0%B0%D1%81%D1%82%D0%BB%D0%B8%D0%B2%D0%B5%D0%BD%D0%B0-%D0%BE%D1%82", "text": "Известната бразилска фенка и носител на титлата Мис Дупе - Сузи Кортес, бе ощастливена от голямата звезда на Барселона Лионел Меси, който реши да я зарадва с действие в социалните мрежи. Аржентинецът разблокира профила на красавицата, след като ѝ бе сложил забрана още през ноември миналата година. Тогава тя бе започнала активно да публикува снимки с фланелки на Меси, правейки сериозни сексуални намеци. Точно това бе и причината голмайсторът на каталунците да блокира профила ѝ, след като е семеен и има деца.     „Днес е много щастлив ден за феновете на Барселона като мен. Благодаря на Лионел, че вече не съм блокирана от него в Instagram“, написа бразилката под нова провокативна снимка, след като реши да се похвали, че Меси е премахнал забраната.    ", "date": "2018.09.18", "title": "Мис Дупе ощастливена от...."}
