{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/387436-%D1%86%D0%B5%D0%BD%D1%82%D1%80%D0%B0%D0%BB%D0%B5%D0%BD-%D0%B4%D0%B5%D0%BF%D0%BE%D0%B7%D0%B8%D1%82%D0%B0%D1%80-%D0%B2%D0%BB%D0%B5%D0%B7%D0%B5-%D0%B2-%D0%B5%D0%BB%D0%B8%D1%82%D0%BD%D0%B8%D1%8F-%D0%BA%D0%BB%D1%83%D0%B1-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B4%D0%B5%D0%BF%D0%BE%D0%B7%D0%B8%D1%82%D0%B0%D1%80%D0%B8", "text": "Институцията изпълни изискванията на най-сериозния Регламент на ЕС и придоби лиценз да осъществява дейност в държавите членки на Съюза пряко или чрез връзки с други депозитари         - Централен депозитар придоби лиценз да осъществява дейност в държавите членки на ЕС пряко или чрез връзки с други депозитари. Това стана с издаването на лиценз от Комисия за финансов надзор, който удостовери, че Депозитарят покрива напълно Регламент (ЕС) № 909/2014 на Европейския парламент и на Съвета от 23 юли 2014 г. за подобряване на сетълмента на ценни книжа в Европейския съюз и за централните депозитари на ценни книжа, както и за изменение на Директиви 98/26/ЕО и 2014/65/ЕС и Регламент (ЕС) № 236/2012. Така българската институция става петата в Съюза, която вече притежава такъв лиценз наред с депозитарите в Австрия  (OeKB),  Дания  (VP Securities),  Латвия - за всички Балтийски страни  (NASDAQ)  и Португалия  (Interbolsa) .   „Влизането ни сред елита на депозитарите в ЕС означава престиж и признание за България и капиталовия ни пазар, потвърждава, че Централен депозитар прилага водещите европейски практики в областта, и разпознава по най-добър начин високия професионализъм на екипа ни. Признателни сме за експертната подкрепа на колегите и ръководството на управление „Надзор на инвестиционната дейност\" към Комисията, с които заедно постигнахме тази стратегическа цел в името на страната ни.\", каза Васил Големански, изпълнителен директор на Централен депозитар.   Лицензирането на Централен депозитар е част от Стратегията за развитие на капиталовия пазар в България. Тя се фокусира върху вътрешния потенциал, базиран на органичния растеж и разработването на широка гама от услуги за привличането на международни инвеститори на пазара в страната ни. Целта е да се гарантира, че участниците на пазара не трябва да търсят чуждестранни доставчици на пост-трейдинг услуги, тъй като предлаганите в България решения са привлекателни за международни инвеститори, действащи на местния финансов пазар. За Регламент (ЕС) № 909/2014 на Европейския парламент и на Съвета от 23 юли 2014 г.   Сред целите на Регламента  за подобряване на сетълмента на ценни книжа в Европейския съюз и за централните депозитари на ценни книжа са: хармонизирани изисквания за дейността на централните депозитари на ценни книжа; по-кратки периоди на сетълмент; мерки за дисциплина при сетълмента (задължителни парични санкции и  \"buy-in\"  процедури при неуспешен сетълмент); задължение за дематериализиране на повечето ценни книжа; строги правила за надзор и обслужване от страна на централните депозитари на ценни книжа; стриктни права за достъп до услугите на централните депозитари; повишени изисквания за пруденциален надзор и спазване на бизнес правила от централните депозитари и на други институции, предоставящи банкови услуги, които спомагат за сетълмента на ценни книжа.  ", "date": "2018.09.19", "title": "Централен депозитар влезе в елитния клуб на европейските депозитари"}
{"url": "http://www.classa.bg/%D1%81%D0%B2%D1%8F%D1%82/item/387430-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D1%80%D0%B8%D0%B5%D0%BC%D0%B0-%D0%B2-%D0%BF%D1%85%D0%B5%D0%BD%D1%8F%D0%BD-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "Лидерите на двете страни ще проведат два кръга от двустранни разговори в рамките на срещата на високо равнище между двете Кореи.   Срещата ще продължи три дни и ще приключи на 20 септември. Това е третата среща на Ким Чен-ен и Муун Джае-ин тази година. Това е и първото посещение на Муун в Пхенян, както и първото пътуване на южнокорейски лидер в съседната страна за повече от десетилетие.", "date": "2018.09.19", "title": "Ким Чен-ун приема в Пхенян президента на Южна Корея"}
{"url": "http://www.classa.bg/%D1%81%D0%B2%D1%8F%D1%82/item/387431-%D1%80%D0%B0%D0%BA%D0%B5%D1%82%D0%BD%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D0%BB%D0%B0%D1%82%D0%B0%D0%BA%D0%B8%D1%8F", "text": "Системата за противовъздушна отбрана на Сирия е била активирана на 17 септември, за да отговори на ракетна атака, насочена срещу няколко цели, намиращи се в град Латакия, съобщиха местните медии.   Сирийската преса обяви, че целите на тази офанзива са били цивилни и военни съоръжения в града, разположен на брега на Средиземно море. Една от целите бе седалището на Агенцията за технически индустрии, собственост на сирийската армия.   Сирийските медии показват, че това е \"агресия с неизвестен произход\". От своя страна сирийските военни източници информираха държавната агенция SANA, че ракетите са дошли \"от морето\".   Най-малко седем души са били ранени при атаката, мащабът на материални щети все още е неизвестен.   Отбранителна дейност е регистрирана и в градовете Хомс и Тартс. Все още не е уточнено колко ракети е свалила системата за въздушна отбрана.   Тази атака идва няколко часа, след като Русия и Турция се договориха да експулсират бунтовниците от Идлиб и за създаване на демилитаризирана зона в тази провинция на Сирия, последната част на страната, все още извън контрола на Дамаск.", "date": "2018.09.19", "title": "Ракетна атака срещу сирийския град Латакия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387432-65-%D0%B4%D0%BE%D0%BB%D0%B0%D1%80%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Международната рейтингова агенция S&P Global Ratings преразгледа прогнозата си за цените на петрола през следващите години, съобщава Интерфакс, позовавайки се на директорът на отдела „Корпоративни рейтинги\" в S&P Александър Грязнов. „Преразгледахме краткосрочната си прогноза неотдавна и съобщаваме първо на вас, че очакваме през 2019 г. 65 долара за барел, през 2020 г. – 60 долара за барел. Дългосрочната ни прогноза се запазва за 55 долара за барел\", е заявил той на годишната конференция на S&P Global в Алма Ата. За оставащият период от 2018 г. агенцията прогнозира цена от 70 долара за барел петрол, е казал още Грязнов за агенцията. Високата цена сега според него се определя от поведението на ОПЕК, намаляващ добива на петрол, проблемите във Венецуела и Мексико, а също така нарастването на годишното потребление на нефт с 1,3 – 1,6 млн. барела на ден. Експертът обръща внимание и на други фактори, влияещи върху цените – ръст на производството на петрол в САЩ и слабото увеличение на инвестициите от големите добивни компании, което увеличават плащането на дивиденти на акционерите си. Днес цените на двата основни сорта петрол започнаха с понижение, но в обедните часове отново започнаха да нарастват. Стойността на ноемврийския договор за петрола сорт Brent се повиши до 79,25 долара за барел, отбелязвайки ръст от 1,5 %. Договорът за октомври за петрола сорт WTI се котира при цена от 69,88 долара за барел – ръст от 1,3 %.", "date": "2018.09.19", "title": "65 долара прогноза за петрола"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387433-%D0%B5%D1%81-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%82%D0%B0%D0%B9%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D1%82%D0%B8-%D0%BD%D0%B0-%D0%BD%D0%B5%D0%BC%D1%81%D0%BA%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%BA%D0%BE%D0%BB%D0%B8", "text": "ЕС започна разследване срещу предполагаемо тайно споразумение между големите германски производители на коли. То е свързано с големия скандал с фалшифицирането на резултатите за замърсяването на въздуха, което колите причиняват, предаде АФП. Комисарят по конкуренцията Маргрете Вестагер заяви, че БМВ, Даймлер и Фолксваген са заподозрени в сговор да „не се състезават в създаването и прилагането\" на системи против замърсяването на въздуха за бензинови и дизелови пътнически автомобили. „Ако това бъде доказано, този заговор отнема възможността на клиентите да си закупят по-малко замърсяващи коли, независимо от технологията, която е достъпна в заводите\", заяви Вестагер. Разследването започна преди три години само ден, след шокиращото разкритие в САЩ, че Фолксваген е инсталирал софтуер в милиони от своите дизелови автомобили, за да успее да измами теста за замърсяване на въздуха. От европейската комисия заявиха, че разследването е работело с доказателства от срещи и споразумения на група наречена „кръга на петте\"- БМВ, Даймлер, Фолксваген, и две от дъщерните фирми на компанията Ауди и Порше.", "date": "2018.09.19", "title": "ЕС разследва тайно споразументи на немски производители на коли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387434-%D0%BA%D0%B0%D0%BA-%D1%89%D0%B5-%D0%BA%D1%83%D0%BF%D1%83%D0%B2%D0%B0%D0%BC%D0%B5-%D0%B2%D0%B8%D0%BD%D0%B5%D1%82%D0%BA%D0%B8%D1%82%D0%B5", "text": "От 1 януари 2019 г. винетките стават електронни и шофьорите ще могат да ги купуват от терминал за самообслужване, от уеб портал, мобилно приложение и от разпространителски офис на оператора на системата „Националното тол управление\" в АПИ. Минимално време ще отнема купуването на електронна винетка за леките автомобили и превозните средства до 3,5 тона от терминал за самообслужване, съобщава пресцентърът на АПИ. Днес, чрез симулация беше представен начинът за купуване на електронна винетка от терминал за самообслужване. Самата система още не функционира, тъй като продължава изграждането й и твърденията, че тя е отказала при представянето й не отговарят на истината. Плащането на терминалите за самообслужване няма да е кешово, а с дебитни или кредитни карти. Терминалите ще бъдат общо 500 и ще са разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За улеснение на пътуващите терминалите ще оперират на осем езика – български, английски, немски, руски и на езиците на съседните на България държави – гръцки, румънски, сръбски и турски. Това, което шофьорите ще трябва да попълнят последователно, е: регистрационния номер на автомобила; е-mail адрес, ако потребителят желае на електронната си поща да получи обратна информация за купената винетка; срок за валидност на електронната винетка – годишна, тримесечна, месечна, седмична или уикенд; начална дата за стартирането й. След попълване на данни от кредитна или дебитна карта, каквито са необходими при покупките on-line, на е-mail ще се получава съобщение за купената електронна винетка. Освен от терминал за самообслужване, електронна винетка ще може да се купи от уеб портал и от мобилно приложение, които в момента се разработват. От същите терминали след 16 август 2019 г., когато ще заработи и тол системата за моторните превозни средства над 3,5 тона, ще може да се купуват и маршрутни карти. Цените на винетките през 2019 г. се запазват същите, както е и през 2018 г. Годишната е 97 лв., тримесечната – 54 лв., месечната 30 лв., а седмичната 15 лв. Предстои да се определи цената на най-новата уикенд винетка. Тя ще бъде определена с решение на Министерския съвет. Очаква се тя да бъде по-ниска от месечната или в порядъка на около 10 лв. Председателят на УС на АПИ посочи, че шофьорите с годишни винетки, валидни и за определен период през 2019 г. трябва да знаят, че предстои конвертиране на хартиената винетка в електронна. Трансформирането ще може да се направи в периода до 31 януари 2019 г. Ако шофьор с валидна хартиена винетка пропусне да я конвертира в електронна той няма да се счита за нарушител при проверка от контролен автомобил. Затова стикерът, залепен на предното стъкло на автомобила, трябва да остане на мястото си до окончателното изтичане на валидността на хартиената винетка през 2019 г.", "date": "2018.09.19", "title": "Как ще купуваме винетките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387435-%D0%B5%D1%81-%D0%BE%D0%B1%D0%BC%D0%B8%D1%81%D0%BB%D1%8F-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Европейската комисия разработва извънредни закони за регулирането на финансовите пазари в случай, че преговорите за излизането на Великобритания от Европейския съюз завършат с провал. Това съобщава вестник „Ханделсблат\", позовавайки се на източници в Брюксел. Според информация на изданието, разработването на „извънредното законодателство\" върви от няколко месеца и е свързано с факта, че не е постигнат сериозен напредък на преговорите за Брекзит, пише БГНЕС. В ЕС се обсъжда възможността да се проведе в средата на ноември извънредна среща на върха, посветена на излизането на Обединеното кралство от регионалния съюз, пише изданието. То уточнява, че в случай на провал на преговорите в икономиката, преди всичко на това, което засяга сключването на финансовите сделки между гражданите на страните от ЕС и британците, ще възникне правен вакуум. На ЕК ще му се наложи да преразглежда всички важни директиви, засягащи финансовата сфера, включително търговията с ценни книжа, дейността на инвестиционните фондове и др. Целта на ЕК е да се създаде правна сигурност за компаниите и гражданите на ЕС, които имат активен бизнес с Великобритания или в Обединеното кралство. Успоредно германското министерство на финансите заедно с Федералното управление за финансов надзор на ФРГ и Бундесбанк изучават, доколко са готови германските финансови институции за „твърд\" вариант на Брекзит. Официалните преговори между Лондон и Брюксел за условията, на които Великобритания ще излезе от ЕС, започнаха на 19 юни 2017 г. в белгийската столица. Година по-рано на референдум 52% от британците се обявиха против оставането на страната в Евросъюза. Преговорите за Брекзит трябва да продължат до ноември 2018 г., след което постигнатата сделка трябва да бъде одобрена от Европейския парламент и Уестминстър. Самият Брекзит трябва да се състои на 29 март 2019 г., след това ще настъпи преходен период до 31 декември 2020 г.", "date": "2018.09.19", "title": "ЕС обмисля извънредно законодателство за Брекзит"}
{"url": "http://www.classa.bg/%D1%81%D0%B2%D1%8F%D1%82/item/387427-%D0%B8%D0%BD%D1%82%D0%B5%D1%80%D0%BD%D0%B0%D0%B2%D1%82%D0%B8-%D0%B2%D1%8A%D0%B7%D0%BA%D1%80%D0%B5%D1%81%D0%B8%D1%85%D0%B0-%D1%81%D1%82%D1%80%D0%B0%D0%BD%D0%B5%D0%BD-%D1%82%D1%83%D0%B8%D1%82-%D0%BD%D0%B0-%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D0%B8-%D1%81%D0%B5-%D0%BE%D0%BA%D0%B0%D0%B7%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B0%D0%BB%D0%B5%D0%BD", "text": "\"AAAAAAAAAAAAAHHHHHRHRGRGRGRRRGURBHJB EORWPSOJWPJORGWOIRGWSGODEWPGOHEPW09GJEDPOKSD 0924QU8T63095JRGHWPE09UJ0PWHRGW !!!!!!!!!!!!!!!\", написа в своя Twitter акаунт известната американска певица Лейди Гага през ноември 2012 година.   Трудно е да се установи какво може да означава това, освен набор от букви, цифри и символи, но шест години по-късно, някои интернет потребители решили да \"възкресят\" туита и да фантазират за ситуации, в които би бил полезен и подходящ.   \"Това съм аз, докато кормувам в едно ново и ужасяващо кръгово движение и осъзнавам, че съм в грешната посока\", дефинира себе си по този начин един интернавт.   \"Вашата парола трябва да съдържа най-малко една малка буква\" се пошегува друг коментатор на неразгадаемата фраза, помествайки я в други обстоятелства.   \"Аз, когато се връщат One Direction\"; \"Когато разберете, че е станало твърде късно за доставката на Asos за следващия ден\"; \"Аз, всеки път, когато любимият ми изпълнител пусне нова песен\"; си фантазираха други потребители на мрежата.", "date": "2018.09.19", "title": "Интернавти \"възкресиха\" странен туит на Лейди Гага (и се оказа универсален)"}
{"url": "http://www.classa.bg/%D1%81%D0%B2%D1%8F%D1%82/item/387428-%D0%BA%D0%B0%D0%BA-%D0%BC%D1%80%D0%B0%D0%B2%D0%BA%D0%B8%D1%82%D0%B5-%D1%81%D0%B5-%D1%81%D0%BF%D1%80%D0%B0%D0%B2%D1%8F%D1%82-%D1%81-%D1%83%D1%80%D0%B0%D0%B3%D0%B0%D0%BD%D0%B0-%D1%84%D0%BB%D0%BE%D1%80%D0%B5%D0%BD%D1%81", "text": "В интернет се появиха впечатляващи изображения, показващи милиони огнени мравки, които образуваха плаващи \"острови\" насред наводненията в Северна Каролина, причинени от урагана Флоренцс, съобщава New York Post.   Инсектите избраха да се събират масово, за да могат да останат на повърхността във водите, наводнили части от този северноамериканска щат. \"За тези, които мислеха, че урагана Флоренс не може да бъде по-лош, има още един кошмар за вас. Острови от червени мравки\", написа в Twitter Дейв Хендриксън, редактор на местния новинарски портал WRAL News.   Веригата Weather Channel, от своя страна, обясни в клип, че огнените мравки \"инстинктивно могат да обединяват телата си в подобие на салове, за да образуват плаващите острови\".", "date": "2018.09.19", "title": "Как мравките се справят с урагана Флоренс"}
{"url": "http://www.classa.bg/%D1%81%D0%B2%D1%8F%D1%82/item/387429-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D1%80%D0%B0%D0%B7%D0%BA%D1%80%D0%B8-%D0%BF%D1%8A%D1%80%D0%B2%D0%B8%D1%8F%D1%82-%D1%82%D1%83%D1%80%D0%B8%D1%81%D1%82-%D0%B7%D0%B0-%D0%BB%D1%83%D0%BD%D0%B0%D1%82%D0%B0-%D0%BD%D0%B0-spacex", "text": "Главният изпълнителен директор на Tesla и SpaceX, Илон Мъск, обяви, че първият човек, който ще посети Луната като турист на борда на ракета Big Falcon (BFR) SpaceX е японският милиардер Юсаку Маезава.   Маезава е магнат на модната индустрия в интернет и колекционер на изкуство, основател на Фондацията за съвременно изкуство в Токио. Той ще бъде не само първият частен пътник, който ще отиде на Луната, а и първият, който ще лети до спътника на Земята от 1972 г. насам.   Мъск направи обявяването в понеделник в присъствието на клиента в седалището на компанията и фабриката за ракети в Хоторн, предградие на Лос Анджелис.   Пътуването до Луната ще бъде едновременно и художествен проект под името \"#dearMoon\". Маезава обяви, че през 2023 г. ще покани между шестима и осем творци от цял свят да го придружат. Когато се върнат от Луната, \"те ще трябва да създадат нещо и техните шедьоври ще вдъхновят всички мечтатели, които дремят в нас\", каза японският милиардер.   Ракетата BFR за сега не е построена, но SpaceX прогнозира, че \"ще бъде най-мощната в историята и ще може да превозва хора до Луната, Марс и отвъд\". Точната дата на пътуването до Луната не е известна, но Мъск каза, че иска превозното средство е готово за безпилотно пътуване до Марс през 2022 и да направи първия пилотиран полет през 2024.   Смята се, че първият търговски полет до орбитата на Луната ще продължи около седмица, а по време на подхода BFR ще бъде на около 200 километра от лунната повърхност.", "date": "2018.09.19", "title": "Илон Мъск разкри първият турист за Луната на SpaceX"}
{"url": "http://www.classa.bg/%D1%81%D0%B2%D1%8F%D1%82/item/387426-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%84%D0%B5%D0%BD%D0%BE%D0%BC%D0%B5%D0%BD,-%D1%81%D0%BC%D1%8F%D1%82%D0%B0%D0%BD-%D0%B7%D0%B0-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%B5%D0%BD", "text": "Екип от международни учени, ръководен от Чиа Мин Тан, от Центъра по астрофизика в Манчестър, Великобритания, е открил космически обект наречен PSR J0250 + 5854, радио пулсар чийто период на въртене е 23,5 секунди съобщи портал Phys.org.   Откритието е направено през юли 2017 г. в рамките на програма LOFAR All-Sky Survey, която изучава в северното полукълбо радио пулсари, т.е. извънземни радиационни източници на регулярна основа. Оказва се, че наскоро откритият пулсар, намиращ се на 5200 светлинни години от Земята, има най-бавната ротация, известна досега.   За астрономите намирането на радиопулсар с период на въртене, по-дълъг от 5 секунди, е предизвикателство; дори се смяташе за невъзможно да има обект от този тип, с ротация, каквато има PSR J0250 + 5854.   Освен това, екипът установил, че този пулсар има сила на магнитното поле на повърхността от 26 трилиона гауса и е на възраст 13,7 милиона години. Специалистите предполагат, че този изненадващ космически обект има биполярна конфигурация на магнитното поле.", "date": "2018.09.19", "title": "Астрономите откриха космически феномен, смятан за невъзможен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387422-%D0%B7%D0%B0%D1%89%D0%BE-%D0%B5-%D0%B2%D0%B0%D0%B6%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Голямата битка на предстоящите евроизбори ще бъде между защитниците на държавата и наднационалните либерални елити. Това е изключително важно противопоставяне и от това как то ще завърши зависи съдбата на обикновените хора, тоест на всички нас. Тези, които се трудим всеки ден, а не живеем от финансови транзакции и наследства, трябва да решим кого да подкрепим. Дали онези политически сили, които искат по-силна държава, или другите, които настояват функциите на държавата да отпадат и да се засилва ролята на наднационалните институции. Хората на наемния труд, т.е. онази част от обществото, станала известна като 99 %, трудно намират своето политическо представителство в традиционните десни и леви партии. Защото и едните, и другите отдавна са част от либералното статукво. Всевъзможните европейски християндемократи и социалдемократи от много години говорят едно и също и правят едно и също. Със съвсем малки разлики. И традиционните десни, и традиционните леви дори изглеждат по един и същи начин. Ако гледате телевизионен репортаж от конгрес на една такава партия и си изключите звука, по нищо няма да разберете дали тя е лява или дясна. Защото всичко е едно и също. И мислите, и речите, и дрехите. Ето заради тази еднаквост все повече хора в последно време търсят алтернативи. Партиите на либералното статукво не защитават техните интереси и затова хората гледат с надежда към нови политически сили. В противопоставянето между защитниците на държавността и феновете на наднационалните институции, ние, хората на наемния труд, трябва да изберем първите. Защо? Защото само държавата е тази, която би могла да осигури достоен живот на гражданите си. Да им даде качествено образование и достъпно здравеопазване. Нито либералите ще направят това, нито онова, така и останало неизяснено, понятие \"гражданско общество\" ще ни помогне, нито глобалистите ще направят живота ни по-добър. Всички те обслужват статуквото, защитават интересите на единия процент. Единствено държавата с нейните институции и нейните механизми би могла да държи под контрол все по-голямата алчност на бизнес-империите. Днешните политически елити се грижат основно за печалбите на мултинационалните компании. А растежът на тези печалби е възможен благодарение засилването на експлоатацията на работещите хора. Колкото по-голяма е експлоатацията, толкова по-големи са сумите в сметките на капиталистите. Съответно и отчисленията към традиционните десни и леви партии е по-солидно. Ето защо представителите на политическото статукво имат интерес то да продължава да съществува в същия си вид. Ето защо обслужват мултинационалните корпорации. Днешните глобални елити всъщност са едно тясно преплетено кълбо на политици и капиталисти. Последна грижа са им интересите на нормалните хора на труда. Това наднационално статукво може да бъде разбито единствено от политически сили, които защитават националната държава. Ето това е големият залог на предстоящите евроизбори.  ", "date": "2018.09.19", "title": "Защо е важна държавата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387423-%D0%B4%D1%8A%D0%BD%D0%BE%D1%82%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BF%D0%B0%D1%80%D1%82%D0%BD%D1%8C%D0%BE%D1%80%D1%81%D1%82%D0%B2%D0%BE-%D1%81%D1%8A%D1%81-%D1%81%D0%B0%D1%89-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%81%D1%84%D0%B5%D1%80%D0%B0-%D0%B5-%D0%BE%D1%82%D0%BF%D1%80%D0%B0%D0%B2%D0%BD%D0%B0%D1%82%D0%B0-%D1%82%D0%BE%D1%87%D0%BA%D0%B0,-%D0%BA%D0%BE%D1%8F%D1%82%D0%BE-%D0%BD%D0%B8-%D0%B2%D0%BE%D0%B4%D0%B8", "text": "По темата за превъоръжаването премиерът Бойко Борисов изтъкна, че не става дума да се прави бизнес с една или друга американска компания. Това съобщи БТА. България се води от стратегическото военно сътрудничество. Голямата, силната част в НАТО са САЩ и неслучайно имаме българско-американска база, където се провеждат изключително добри учения, каза Борисов на срещата с членове на Американската търговска камара и изтъкна съвместната работата с американското правителство по реконструкцията на летището в Безмер. Стратегическото партньорство със САЩ във военната сфера е отправната точка, която ни води, дали, кой и как, има си конкурси, теми, които са право на комисията, каза премиерът. Но това, на което правителството държи, е стратегическото военно сътрудничество със САЩ да бъде на най-високо ниво и на степен на доверие, което, по думите му, в момента същества в пълния му обем.     Премиерът Бойко Борисов изрази пред членовете на Американската търговска камара убедеността си, че ЕС и САЩ съзнават, че са не просто стратегически партньори, а имат и моралното задължение да бъдат такива, отчитайки и направеното от САЩ в Европа по време на Втората световна война. Това съобщи БТА. Каквито и да има неравновесия, те трябва да се предоговарят, за да станат взаимноизгодни за двете страни, допълни премиерът.     По темата за Западните Балкани премиерът напомни, че тя беше в дневния ред на българското европредседателство, благодарение на което ЕС е обърнал внимание на този регион, и изтъкна геостратегическите интереси към него на редица водещи държави извън общността. Той подчерта, че сигурността в региона е предпоставка за ръста на инвестициите.  Премиерът Борисов изтъкна, че ролята на България в периода на европредседателството и направеното от нея са високо оценени. И това е единствената причина да искам тази година в ООН в изказването си да подчертая тази тема, допълни Борисов. Опитът да бъде подценен успехът на България не е добър и не е правилен, допълни той.  Премиерът говори пред членовете на Американската камара на откриваща сесия, която беше открита за медиите. След това Борисов участва в закрита за журналисти дискусия между представители на правителството и членове на Камарата.  ", "date": "2018.09.19", "title": "Дъното | Борисов: Стратегическото партньорство със САЩ във военната сфера е отправната точка, която ни води"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387424-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%B7%D0%B0%D0%BB%D0%B8%D1%87%D0%B0%D0%B2%D0%B0-%D0%BE%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80%D0%B0-71-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B0", "text": "Министерството на туризма започва процедура по прекратяване на регистрацията и заличаване от Националния туристически регистър (НТР) на общо 71 дружества, регистрирани като туроператори, информираха от пресцентъра на туристическото ведомство.   Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Процедурата се извършва със заповед на министъра на туризма Николина Ангелкова по предложение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите при справка в регистъра ще получават информация дали туроператорът е коректен и извършва дейност, спазвайки закона. Задължително условие е регистрираният туроператор ежегодно да сключва договор за застраховка „Отговорност на туроператора“ с дружество по смисъла на Кодекса за застраховането и да я представи на министъра на туризма. След това тя се вписва и в Националния туристически регистър. Основна част от дружествата, чиято регистрация ще бъде прекратена, са със седалища и адрес на регистрация в София, Варна и Бургас. Има и туроператори от Пловдив, Велико Търново, Плевен и Добрич.", "date": "2018.09.19", "title": "Министерството на туризма заличава от регистъра 71 туроператора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387425-%D0%B0%D0%BA%D0%BE-%D0%BA%D0%BE%D1%88%D0%BC%D0%B0%D1%80%D0%B8-%D0%B2-%D0%BA%D1%83%D1%85%D0%BD%D1%8F%D1%82%D0%B0-%D0%B1%D0%B5%D1%88%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%88%D0%BE%D1%83", "text": "Краят на лятото се характеризира с начало на нов сезон собствени продукции на телевизиите и изостряне на политическия „дебат\". Есента е тук, обикновените хора отново са в делничен ритъм, а политическите люде са набрали инерция за нови дуели. А какво ще стане, когато смесим двете в един сюжет? Сцена 1:  Шеф Манчев пътува по новоремонтиран, но вече неравен булевард към центъра на София. Слиза на жълтите павета и продължава пеш (човек от екипа ще закара колата към служебния паркинг, че наоколо е синя зона). Звук и фокус върху водещия: Намираме се в сърцето на столицата и тук ни очаква един ресторант в голям кошмар. Да видим какво се случва. В сцена 2  водещият влиза в сградата на парламента срещу Коня след кратък сблъсък с охраната, която му конфискува готварските ножове. Налага се Корнелия Нинова да се намеси и тогава се разбира, че тя е тайнствения домакин, който е поискал помощ от предаването. Следвайки миризмата, шеф Манчев завива към парламентарния бюфет, където Нинова вече е отишла, за да предупреди персонала. Лидерката на социалистите скромно присяда встрани, далеч от камерите, да не би да я обвиняват в подмолно лошо влияние. Към масата на Манчев с вяло изражение се приближава сервитьорка с престилка на калинки. - Какво ще ми препоръчате от менюто? - Амииии, имаме претоплено свинско с кисело зеле, сервираме го трети мандат. - А хората ядат ли го? - Ми ядат, даже много го поръчват. То свинското сега е в изобилие, защото свинекомплексите ги е страх от чумата и БАБХ препоръча всичко да се заколи и изяде, ама тайно. Киселото зеле ни е турско, от него правим и сарми и ги предлагаме като балкански дипломатически тюрлю-гювеч. - Донеси и от двете. Друго какво предлагате? - Предлагаме социалистически хапки фламбе. Те изглеждат постни, но вътре скриваме пръжки. Поднасяме ги с малки червени куфарчета и чувство за непогрешимост. - За десерт какво има? - За десерт ще препоръчам подкрепителна комбинация от патриотизъм, национализъм и щипка путинизъм. - Какво слагате вътре? - Каквото има в момента. И ги поднасяме по различен начин, това им е интересното. Тази седмица са изненада - не знаеш дали под похлупака има оставка или само смъмряне, миналата бяха в сини купички-каски. Понякога ги даваме под маса, гарнирани с олио и неприлично поведение, а друг път изискваме пълна тишина при поднасянето и изяждането им. - Добре, дай и един патриотизъм да го опитаме. Продължение на сцена 2  - шеф Манчев оглежда обстановката, хваща с два пръста менюто и отбелязва, че е доста полято със стари сосове и видимо пълно със заместители и Е-та. От вратата на кухнята наднича за момент главният готвач Лойко Борисов и се скрива бързо, палейки пура в нарушение на правилата за пушене на закрити места. Сервитьорката носи предястие - тапас по банкянски, сиреч хапки хляб със свинска мас и сол. Поднася се върху депутатска карта, което е много практично, защото после клиентът си я отнася за гласуване при липсващ кворум. Сцена 3  ни отвежда към кухнята, където готвач-председателят Караямчева запържва старо кисело зеле с червен пипер и го разсипва върху размразен свински джолан. Корнелия Нинова потраква с токче върху крачето на стола и брои колко се бави сервитьорката. Междувременно шеф Манчев е установил, че му предлагат хляб със сурогатен заместител на свинска мас, сиреч обикновено палмово масло, внесено без документи при това. Свинското със зеле е добре претоплено, но хапките фламбе така и не искат да се запалят и трябва да се преглъщат студени. Оказва се, че тази седмица десертът се сервира с украса от оставки, но те не стават за ядене. Накратко  за сцена 4 , в която шеф Манчев влиза в кухнята и открива: Главният готвач е някъде навън и търси ленти за рязане, докато на печката прегаря казан топъл битум; помощник-готвачите не знаят какво да правят сами, освен да повтарят, че всичко е стабилно и трябва да остане такова. Плотовете са силно замърсени, но е планирано да ги забършат точно преди някакъв митичен евродоклад. Половината котлони не работят, защото само главният готвач има право да ги пуска. Никой не иска да изхвърли боклука, от който жално подават муцунки закъсал хотелиерски син и алкохолен бос. Никой не иска да се охарчи за основно почистване и дезинфекцираща фирма, затова разчитат на котараците Цацо и Гешо, които от време на време хапят и тупат по опашките нахалниците. За ядене си огризват двете малки мишлета, които влезли неканени насред мръсната кухня и трябвало да ги обвинят, че са приели подкуп от 70 кила кашкавал, който после се оказал 56 кила и не било ясно имало ли го е, нямало ли го е. Корнелия Нинова нахлува и започва да държи реч, заплашвайки, че ще излезе от кухнята и ще тръгне сред клиентите да е близо до жалбите на народа. Завързва се спор с председателя-готвач Караямчева, в който се отличават думите „стабилност, просперитет, агония, предсрочни избори и отечество\". Шеф Манчев хвърля загорял тиган в мивката и крещи: „На какво прилича това!\" Сцена 5:  Всички изглеждат успокоени и се съгласяват да пробват ново меню. Шеф Манчев предлага про-европейски ястия. Корнелия Нинова опитва и вдига нов скандал, този път срещу капиталистическия вкус. Няколко от помощник-готвачите се нахвърлят върху нея с въпроса къде е учил и къде работи синът й. Нинова мята по тях гнилата ябълка на капитализма, а председател Караямчева си я прибира, за да я настърже за щрудел. Във финалната сцена шеф-готвачът Борисов влиза, крещейки „Гадове! Мръсници! Не се ядял асфалта! Клеветници! Като бях малък и нямахме нищо, намазвам една филия с асфалт, давам на прасетата, ритам футбол, после бързам да оправя тая страна, щото бях сирак пълен! И като дам на прасетата, после имаме и свинска мас, и картофи, и така, сам с две бухалки съм успял!\". До консенсус и промяна в ресторанта не се стига, защото точно преди да опитат новото меню влиза олюляващ се клиент с ишиас, който пада върху масата и убива надеждите за помощ отвън. Борисов го подхваща и се снима с него, медиите веднага разпространяват снимките. Караямчева строява сервитьорите да се върнат по местата си, а Нинова излиза навън, за да проучи офертите за наемане на ресторанта в следващия сезон. Цацо и Гешо се събуждат от шума, дават няколко бързи пресконференции, в които вадят пачки пари от цилиндри и показват капана с двете малки мишчици. Никой не забелязва, че битумът на котлона отдавна е изкипял и залива цялата кухня, а на служебния вход все по-голяма тълпа настоява някой да плати сметката.", "date": "2018.09.19", "title": "Ако \"Кошмари в кухнята\" беше политическо шоу..."}
{"url": "http://www.classa.bg/%D1%81%D0%B2%D1%8F%D1%82/item/387417-%D0%B1%D0%BB%D0%B5%D1%81%D1%82%D1%8F%D1%89-%D1%83%D1%81%D0%BF%D0%B5%D1%85-%D0%B7%D0%B0-%D0%B0%D0%BD%D0%BA%D0%B0%D1%80%D0%B0", "text": "Блестящ успех на Ердоган и на турската дипломация. Споразумението за буферна зона прокара стратегическите интереси на Турция за региона около Идлиб, но и показа от какво  Анкара се страхува най-много.           Това е дипломатическа победа за турския президент Реджеп Тайип Ердоган. В Сочи той успя да убеди руския президент Владимир Путин за нуждата от демилитаризирана зона около провинция Идлиб, която ще бъде създадена на 15 октомври. Всички бойци на сирийската опозиция, намиращи се в региона на буферната зона, трябва да го напуснат заедно с тежките си оръжия до 10 октомври. Контролът в демилитаризираната зона, широка между15 и 20 километра, ще се осъществява от турската армия и руската военна полиция. Руският министър на отбраната Сергей Шойгу заяви, че постигнатото споразумение отменя необходимостта от военна офанзива срещу Идлиб – последния бастион на бунтовниците в Сирия.     За цивилното население на Идлиб е от изключителна важност този конфликт да бъде решен с мирни средства, каза за ДВ близкоизточният експерт от „Амнести интернешънъл\" Иляс Салиба: \"В Идлиб е заложен на карта животът на поне 2,5 милиона души - местни хора и бежанци. От предишни офанзиви, например тези в Алепо или Източна Гута, знаем каква опасност за цивилното население представляват безразборните бомбардировки с варелни и касетъчни бомби, както и нападенията с отровен газ\", казва експертът.   Турция преследва собствени интереси   Стратегическите интереси на Турция отведоха Ердоган при руския президент Путин. Анкара, която в сирийския конфликт застана срещу Асад, подкрепя част от сирийската опозиция. Онова, което накара Турция да вложи всички свои дипломатически сили, за да убеди Путин, е страхът, че евентуална хуманитарна катастрофа в Идлиб ще предизвика масова миграция към Турция. Политикът от ръководството на управляващата турска Партия на справедливостта и развитието (ПСР) Мустафа Йенероглу вече предупреди, че е възможно един милион души да се отправят към границата с Турция. Има и друг мотив за турската дипломатическа офанзива, но той бе премълчан от човека на Ердоган: турското правителство се опитва на всяка цена да предотврати възникването на автономен кюрдски регион край границите на Турция. Анкара се опасява, че кюрдите от Сирия могат да подкрепят кюрдското малцинство в Турция. В началото на септември беше направен безуспешен опит за постигане на съгласие между Турция, Русия и Иран по този въпрос.   Германска намеса в Сирия би нарушила международното право   Споразумението за Идлиб навярно е предизвикало облекчение в Берлин. В края на миналата седмица, след среща с руския си колега Сергей Лавров, германският външен министър Хайко Мас изложи ясно германската позиция. Берлин обаче все още не е отговорил на най-съществения въпрос - дали Германия е готова да се включи в една военна операция в Сирия, в случай, че там бъдат използвани бойни отровни вещества? Германските социалдемократи са категорично против намеса на Германия, но министърката на отбраната Урсула фон дер Лайен от ХДС засега не изключва такава възможност. Миналата седмица за това официално настоя в срещи с представители на германското правителство и американският пратеник за Сирия Джеймс Джефри. Научният експертен съвет към Бундестага междувременно обяви, че евентуално германско участие във военна операция в Сирия би нарушило международното право, а и германската конституция. Постигнатата сделка между Ердоган и Путин за демилитаризирана зона обаче навярно ще отърве Германия от тази дилема.", "date": "2018.09.19", "title": "Блестящ успех за Анкара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387418-%D0%BD%D0%B8%D1%89%D0%BE-%D1%87%D1%83%D0%B4%D0%BD%D0%BE,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D0%B0%D0%BA%D0%B0%D0%B2%D0%B0", "text": "Защо България е такава ли? Арестът на двама журналисти, опитали да осуетят изгарянето на документи, повдигна въпроси, които далеч надхвърлят рамките на конкретния случай.  И които показват защо България е на този хал.           Потресаващи със своята конкретност данни за корупция при обществени поръчки за стотици милиони. Очевиден опит за прикриване на тези данни чрез унищожаване на улики. Журналисти се опитват да го предотвратят, като сигнализират полицията, проследяват няколко автомобила и в дупка в полето откриват горящи чували със счетоводни документи. Вместо да се включат в спасяването на документите, първата работа на пристигналите по-късно полицаи е да арестуват двамата журналисти и придружаващия ги адвокат.   Арестът   Арестът сам по себе си е скандален и затова първият възникнал въпрос логично беше този: кому е бил нужен и защо се е стигнало до него. Ето три възможни отговора: Според едни, това е опит за възпрепятстване на журналистическо разследване и посегателство срещу медийната свобода. Според високопоставен полицейски началник, това не е арест, а рутинна процедура по „установяване на самоличността по категоричен начин\".      Действията на полицаите били професионални. Тогава обаче остава неясно защо е трябвало журналистите да бъдат тръшнати на земята с ръце на гърба и \"закопчани\" с белезници, след като е било очевидно, че не горят документите, а ги гасят. Както и защо „рутинната процедура\" е продължила цели седем часа и е приключила едва след намесата на чуждо посолство. Разбира се, съществува и тази възможност: твърде вероятно е да става дума просто за недоразумение и липса на достатъчно комуникация. Както и за най-обикновена некадърност и безпросветност.   По-важните въпроси   Около този безсмислен арест има и по-важни въпроси. Оплетен в противоречивите си обяснения, без да иска ги формулира именно въпросният полицейски началник. Първият въпрос е съвсем конкретен: \"Каква работа имат тези журналисти да се намират на мястото, нали са подали на нас информацията?\". Отговорът е очевиден - журналистите са били на мястото, защото опитът ги е научил, че не могат да вярват на полицията и на останалите органи, които би трябвало да се борят срещу подобни престъпления. Вторият въпрос звучи обобщаващо и символично: „Българските служби за сигурност ли работят или журналистите?\". Краткият отговор гласи, че когато става дума за корупция и за общата медийна картина в България, едните въобще не „работят\", а другите го правят недостатъчно и по изключение.   Медиите   Разследващата журналистика в България е много рядка птица. Не само защото е скъпа и не всички могат да си я позволят. Когато пък става дума за разследване на т.нар. висока корупция, „Биволъ\" (изданието, което разследва случая и чийто журналист беше задържан) е едно (може би най-яркото) от броящите се на пръстите на едната ръка изключения. Техните журналисти и издатели са подложени на систематичен тормоз, заплахи, икономически и прокурорски удари. На този фон дори арестът, за който става дума, изглежда дребна работа. На всичко отгоре от разследванията им рядко произтичат някакви неблагоприятни за корумпираните последици. Но да оставим разследващата журналистика настрана. Тук малцинство са дори медиите и журналистите, които просто се задълбочават под информационната повърхност, търсят и обясняват корените и взаимовръзките на събитията, задават съществените въпроси. Малцинство, което също е мишена на всевъзможни форми на натиск. И накрая - имаме огромно мнозинство от медийни и журналистически ментета, които с мълчанието си, с измислиците и лъжите си се превръщат в пасивни спомоществователи или активни съучастници в безнаказано ширещата се корупция. Сумарният резултат от всичко това е, че страната пропада все по-надолу в световните класации по свобода на медиите.   Институциите   И все пак - българските медии и журналисти „работят\" много повече от „българските служби за сигурност\" и цялата грамада от антикорупционни, разследващи, контролиращи и регулиращи органи и институции. Както показва и конкретният случай. Някой съмнява ли се, че ако журналистите не се бяха заели с проследяването и не бяха отишли на мястото, цялата уличаваща документация щеше да бъде унищожена? Сега, цяла седмица по-късно, след като се разшумя и на международно равнище, се разбързаха да се „сезират\" едни други. Но опитът учи, че от това едва ли ще произтече нещо. Накрая най-вероятно всичко ще се забрави, както в много други подобни случаи. Защото тук кипи имитация на дейност за отклоняване на вниманието или за издаване на индулгенции. А ако изобщо нещо се разследва, то е само за да може в нужния момент да се удари, шантажира или рекетира някой икономически или политически конкурент.   Резултатът Съвсем ясно се вижда какво става, когато институциите не работят, а истинските медии са мачкано, заглушавано и отвсякъде задушавано малцинство. Потъват милиони, платени по веригата в нагласени поръчки и търгове, асфалтът няма сцепление, магистралите са на вълни, банки фалират изневиделица, политици ненадейно се превръщат в крупни предприемачи и собственици. А мнозинството от населението, подложено от псевдомедиите на пропаганда и промиване на мозъци, или не знае, или нехае. Най-много да се ядоса, ако му повишат тока, парното или цигарите...", "date": "2018.09.19", "title": "Нищо чудно, че България е такава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387419-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%82%D1%80%D0%BE%D1%84%D0%B8%D0%BC,-%D1%81%D0%B0%D0%B2%D0%B0%D1%82%D0%B8%D0%B9-%D0%B8-%D0%B4%D0%BE%D1%80%D0%B8%D0%BC%D0%B5%D0%B4%D0%BE%D0%BD%D1%82", "text": "    Светите мъченици Трофим, Саватий и Доримедонт живели през третия век, когато християните били преследвани от езичниците. През времето, когато управител на град Антиохия бил фанатикът езичник Атик, наречен Илиодор, тук било устроено шумно празненство в чест на езическите богове. Това празненство било придружено с различни безчинства. Идолопоклонниците буйно ликували. На тоя ден в Антиохия пристигнали двамата благочестиви мъже - мъченици Трофим и Саватий. Свещено разгневени от духовното заслепение на езичниците, те застанали пред тях, насочили молитвен поглед нагоре към небето и със съкрушени сърца извикали: - Боже, Който си създал вселената със словото Си и си сътворил човека по Свой образ и подобие, погледни от небето и освободи тия хора от властта на лукавия!     Идолопоклонниците разбрали, че тия чужденци са християни, заловили ги и веднага ги отвели при градоначалника Илиодор. Управителят най-напред се обърнал към Трофим и го запитал за името, званието и вярата му. Трофим отговорил: - Името ми е Трофим. Син съм на благородни и свободни родители. Бях роб на греха, но чрез Христовото кръщение получих истинска свобода. - От каква вяра си? – запитал го пак управителят. - Вече ти казах от каква вяра съм – заявил Трофим. – Аз съм християнин, служител на Христа Бога. Готов съм да се пренеса в жертва за Неговото име. Илиодор започнал да обяснява на Трофим, че е забранено изповядването на Христовата вяра. Правел опити да го убеди да се отрече от нея. Но увещанията му останали безплодни. Тогава заповядал да мъчат жестоко Трофим, да го бият, да стържат тялото му със железни остриета. Изповедникът понасял с търпение мъките, като повтарял с тих глас: - Господи, помогни на Твоя служител! Помогни ми, Господи!... Управителят чул тия думи и подигравателно запитал мъченика: - А где е твоят Христос, Трофиме? - Христос е с всички, които Го призовават – отговорил Трофим. – Той е неотлъчно при мене. Бих ли могъл да понасям търпеливо мъченията, които превишават силите на човека, ако Бог не ми помага? След тия жестоки мъчения Трофим бил отведен в затвора. Управителят повикал при себе си приятеля му Саватий. Запитал го за званието, отечеството и вярата му. Саватий отговорил: - И сан, и достойнство, и отечество, и богатство, и слава – всичко за мене се заключава в едно: аз вярвам в Христа, Сина Божи, чрез Когото всичко е станало и става, чрез промисъла на Когото вселената съществува и се управлява. Управителят ударил плесница на Саватий и поискал от него да се поклони на боговете. Но саватий, пламнал от ревност по истинския Бог, разобличил лъжливостта на идолите. По заповед на кръвожадния Илиодор се заредили страшни мъчения за смелия и безстрашен изповедник Саватий – мъчения, които довели до блажена смърт. Трофим продължавал да стои в тъмничния затвор. След някое време управителят на Антиохия решил да го изпрати на Дионисий, управител на Фригия, когото познавал като човек още по-зъл и още по-свиреп. Надявал се, че при тоя жесток човек Трофим ще се откаже от вярата си. Целият път до Фригия бил страшно мъчение за Трофим. Обут в железни обуща с остри гвоздеи отвътре, той вървял подир войниците, които яздели коне. Бил насилян да не изостава назад. Тежките страдания по пътя не сломили твърдостта на Трофим. Ревността му към Бога не охладняла. Той бил доведен в град Синад и изправен пред управителя на областта Дионисий. И пред него Трофим изповядал мъжествено вярата си в Христа Богочовека. - Напразно се надяваш на Христовото име – казал му Дионисий. - Това име е станало причина да бъдат наказани със смърт мнозина. Ако пък искаш да се избавиш от смърт и да живееш в света, остави суетната си надежда и се поклони на боговете! - По никакъв начин аз няма да се избавя от смъртта – отговорил Трофим. – Ако ти не ме умъртвиш, законът на природата ще тури край на дните ми. Но смъртта за делото на Христа Спасителя води към вечен живот, несравнено по-добър от тоя временен живот. Аз желая вечния живот! Дионисий заповядал да бъде подложен Трофим на безпощадни мъчения. Същевременно продължавал да го убеждава да се отрече от вярата си в Христа Господа, макар дори само на думи. През всичкото време мъченикът мълчал и мъжествено понасял ужасните изтезания. От време на време устата му шепнели: “Много са скърбите на праведника, но от всички тях Господ ще го избави\". - Имаш грешка, Трофиме – казал Дионисий, като чул тия думи, но не ги разбрал. – Никой няма да дойде да те избави от мъченията. Ти обаче можеш да се избавиш сам, кота се поклониш на боговете. - Никога няма да се отрека от истинския Бог – заявил Трофим. Разгневен до полуда, Дионисий заповядал да се заредят още по-люти мъчения. Поискал да бъде мъчен най-безмилостно. Мъчителите опалвали с огън раните му. Измисляли нови и нови, по-тежки мъчения. Нищо обаче не поколебало духа на изповедника. Той понасял мъченията с изумително търпение. Като се изморили да го мъчат, мъчителите, по заповед на Дионисий, завели изповедника в затвора. В същия град живеел знатен и богат сановник, на име Доримедонт. Той бил християнин, но таен, поради страх от езичниците. Като узнал за положението на Трофим, почнал да го посещава в затвора. Донасял му храна и други необходими неща. Превързвал раните му. Непоклатното търпение на Трофим подействало благотворно на Доримедонт. Той се убедил да не крие по-нататък вярата си. Настъпил някакъв езически празник, на който присъствал Дионисий с всички знатни градски сановници. Доримедонт не отишъл на празника. Дионисий забелязал отсъствието му и пратил хора да го повикат. Доримедонт отговорил на пратените, че е християнин и че като християнин не може да присъства на езическо тържество. Дионисий пратил втори път хора да го повикат. Но получил пак отказ. Тогава заповядал да го вземат под стража. Чрез някои свои приближени се опитал да го увещае да не упорства. Но увещанията не могли да склонят Доримедонт да отстъпи. На другия ден управителят Дионисий го изправил на съд. - Какво става с тебе? – запитал го той. – Защо не дойде вчера на празника? Защо не изпълни царската повеля? Защо се отнесе с презрение към боговете? Или ти е омръзнало да бъдеш уважаван от всички и да заемаш между нас почетно място? - Този, който обича истинския Бог, не желае земните почести и земната слава – отговорил Доримедонт. – Защо ми е почетния сан, защо са ми разкошните дрехи, ако за това трябва да се покланям на бездушни идоли? Всичко това е суетно и временно. То откъсва човека от Бога. А човекът без Божия закон си приготвя огнената геена. Дълго Дионисий говорил на Доримедонт с цел да го убеди да се откаже от вярата си, но не успял. Тогава го предал на мъчения. Доримедонт ги понесъл търпеливо. Колкото по-люти ставали мъченията, толкова по-високо той издигал духа си към Бога. При изтезанията той не мълчал, не охкал, а убеждавал мъчителите си да познаят истината. Думите му разгневили управителя. И той почнал да прави мъченията все по-тежки. Твърдостта на мъченика се оказала непоколебима. Почувствал себе си слаб да застави Доримедонт да се откаже от вярата си в единия Бог, Дионисий наредил да го затворят в тъмницата и отново започнал да мъчи Трофим. Но и Трофим, както преди, останал непоклатен. Той приемал всяко ново мъчение с благодарност към Бога. След като се посъветвал с приближените си, Дионосий решил да предаде и двама, Трофим и Доримедонт, да бъдат изядени от зверовете в цирка. При стечение на огромно множество народ слугите му ги довели в цирка и поискали да бъдат пуснати срещу тях мечка, леопард и лъв. Зверовете ги заобиколили, но не се допрели до тях. Мнозина от присъстващите там езичници, като видели това, започнали да славят Бога. Те изразявали възхищението си, че истинския Бог по дивен начин пази своите служители. Жестокият Дионисий упорствал в неведението си. Хулел Христа Спасителя. Наричал християните магесници. Най-после заповядал да им отсекат главите с меч. Това станало в 278 година. Както Саватий преди това, така и Трофим и Доримедонт дали живота си за прослава на Господа Иисуса Христа. С радост и надежда те приели пратените им от небесата мъченически венци.", "date": "2018.09.19", "title": "Св. мъченици Трофим, Саватий и Доримедонт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387420-19-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "335 г. - Далмаций е повишен в цезар и става управител на провинциите Тракия и Македония на Римската империя.     1356 г. - Стогодишната война: В Битката при Поатие английската войска, предвождана от Едуард, Черния принц, нанася поражение на французите и взема в плен техния крал Жан II.   1478 г. - Леонардо да Винчи завършва картината си Мона Лиза.   1783 г. - Във Версай е осъществен първият пробен полет с балон с животни на борда (овен, петел и патица).   1848 г. - Приключва строежът на първата международна железопътна линия между френския град Страсбург и швейцарския град Базел.   1881 г. - Честър Артър става 21-ия президент на САЩ, след убийството на Джеймс Гарфийлд.   1883 г. - Съставено е осмото правителство на Княжество България, начело с Драган Цанков.   1888 г. - В Спа (Белгия) е проведен първият конкурс за красота в света.   1903 г. - Първият американски посланик у нас, Джон Б. Джаксън, връчва акредитивните си писма на княз Фердинанд - начало на българо-американските дипломатически отношения.   1918 г. - Първата световна война: Части на Българската армия спират настъплениято на английската армия в битката при Дойран.   1920 г. - По време на Полско-съветската война започва Битката при Немен.   1924 г. - Потушено е Татарбунарското въстание на бесарабските българи против румънската власт.   1924 г. - Подписана е невлязлата в сила Спогодба Калфов - Политис за осигуряване на националните и културните права на българското малцинство в Гърция и на гръцкото малцинство в Царство България.   1944 г. - Финландия и Съветският съюз подписват в Москва спогодба за примирие и слагат край на Съветско-финландската война   1944 г. - Учреден е Съюз на българските художници (СБХ).   1946 г. - В Швейцария Уинстън Чърчил издига идеята за създаването на Съвет на Европа за държавите от Западна Европа, който е учреден 3 години по-късно в Страсбург.   1946 г. - След седемгодишно прекъсване поради Втората световна война се провежда филмовият Фестивал в Кан.   1951 г. - Учредена е Световна федерация на глухите.   1957 г. - САЩ извършва първи подземен ядрен опит.   1966 г. - Народна република България установява дипломатически отношения с Ливан.   1976 г. - Боинг на турските авиолинии претърпява самолетна катастрофа, загиват 155 души.   1983 г. - Карибската държава Сент Китс и Невис получава независимост от Великобритания.   1985 г. - При Мексиканското земетресение загиват около 9 000 души, главно в град Мексико и са разрушени около 400 сгради.   1989 г. - Бомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда.   1991 г. - Семейство туристи от Германия откриват в Алпите на границата между Италия и Австрия замразена мумия на човек, умрял около 3300 пр.н.е. и го наричат Йоци.   1995 г. - The Washington Post и The New York Times публикуват манифеста на Юнабомбъра.   2006 г. - Две момичета, пътуващи в автомобил, загиват при срутване на изоставена сграда в София - събитието довежда до масови проверки на опасните сгради в България.   2006 г. - В Тайланд е извършен държавен преврат.  ", "date": "2018.09.19", "title": "19 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387421-%D0%BC%D0%B5%D0%B4%D0%B8%D0%B9%D0%BD%D0%B8-%D0%BB%D1%8A%D0%B6%D0%B8-%E2%80%93-%D0%BA%D0%B0%D0%BA-%D0%B2%D0%BB%D0%B0%D1%81%D1%82%D1%82%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D0%BB%D1%83%D1%87%D0%B0%D1%8F-%D1%81-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "    Дребен инцидент, на който никой не би обърнал внимание, беше раздут от медиите като сериозно морално и законово престъпление, с внушението, че е прикрито от властта в услуга на президента Радев. В действителност медиите обърнаха картината точно наобратно. С тяхна помощ властта раздуха този случай като национален проблем, извадиха със закъснение видеозапис и го разпратиха на вестници и телевизии, министър лично проверява случая на място в Харманли, главният прокурор назначи проверка, макар да няма никакво престъпление по НК. В ход беше пусната пропагандна машина, три дни наред големите медии и телевизии занимаваха обществото със случая.       На 17 август в кръговото движение на харманлийски булевард навлиза мерцедес, в който странично се блъска електрическа триколка. Местният сайт „Сакар нюз” съобщава за дребния инцидент час по-късно, даже със снимка. Случаят не е интересен за големи национални медии. Но се превръща в такъв след седмица. Когато в местната гербаджийска власт разбират със закъснение, че в мерцедеса водачът е бил бащата на президента Георги Радев, изваждат запис от камерите на кръстовището и го дават на медиите. Пускат и клюката, че местен функционер от БСП се намесил да прикрие „престъплението”, под негов натиск случаят бил потулен. Всъщност се случва обратното – случаят е раздут по партийна линия от ГЕРБ. Кой точно изважда запис от уличните камери, никой не казва, защото е сериозно нарушение без съответна процедура с искане от съдебни власти да вадиш от архива такива видеозаписи. Те се съхраняват на две места – в общината и в местното полицейско. Общината е изцяло гербаджийска. До най-дребния служител са назначени верни хора. На местните всичко им е ясно, всички знаят, че записът е изваден за политически цели и пропагандна война. Никой не смее да шукне, съвсем неофициално с уговорки за анонимност хора от Харманли предоставиха информация за този материал. Видеозаписът е разпратен до медиите, качен в Youtube. Той не представлява пълен запис, а стоп кадри през няколко секунди, не се вижда постепенно движение на двете превозни средства. Не може да се установи дали има липси на кадри и манипулации. Никой не е и правил проверка на такава хипотеза. В събота, 25 август, след като видеозаписът е разпратен повсеместно,   в Харманли в 7 часа сутринта (!) идва министърът на вътрешните работи Валентин Радев, придружен от Христо Терзийски, главен директор на Националната полиция. Двамата привикват на разпит четиримата катаджии, които са имали някакъв досег със случая, и местните полицейски началници. Такова височайшо посещение може да стане само след намеса и на самия премиер. Няма как министър да ходи да разпитва лично катаджии за дребен инцидент рано сутрин. Това е абсурд, за такава работа има служби, отговорни служители ще напишат доклад и ще го представят на министъра същия ден, ако настоява. Но той отива лично, вероятно загрят от своя премиер. Това се разбира малко по-късно, след като Борисов по повод оставката на министъра Радев, споменава пред медиите и закъснялата му реакция със случая в Харманли…   След проверката в Харманли лично от министъра, той казва пред журналисти, че фактите за катастрофата са подменени, умишлено или от незнание, повлияно е от някого. Тоест – лично министър пуска интрига на медиите. Същия ден главният прокурор Цацаров назначава проверка, говорителката съобщава важно в новините, как ще разследват. В действителност няма никакви данни за престъпление, с каквото се занимава прокуратурата. Трябва да има катастрофа със средни и тежки телесни повреди или смърт, за да се разследва престъпление (ако се докаже вина на шофьор). Но след като са ангажирани главният прокурор и министърът, тази новина е подхваната и цитирана от всички медии, създава се впечатление, че има някакъв голям скандал и прикриване на престъпление. В почти всички медии се появяват заглавия „Бащата на президента блъсна човек в инвалидна количка” и т. н. На записа, обаче, се вижда друго. Една триколка (а не инвалидна количка) се блъска в колата на стария Радев, не обратно, както съобщават медиите. Случаят пълни новините на телевизиите, най-приближените на Борисов вестници като „24 часа” и сайтове като „Блиц” и „Пик” са особено агресивни в заглавията и внушенията за президента. Само в „Блиц” има над 15 заглавия за случая, а в „Пик” – над 30 заглавия, едно от друго по-ефектни – „Извънредно в Пик – Бащата на Румен Радев прегази инвалид” и т. н. Дори иначе по-неутрални сайтове като „Нюз.бг” или „Офнюз” излизат със заглавия „Бащата на президента блъснал инвалид”, същото е в „Труд”, „Епицентър” и др. От телевизиите бТВ е по-умерена, за разлика от Нова тв.     Какво се вижда на видеозаписа и какво видяха медиите? И двете превозни средства се движат бавно, няма ранени, леки охлузвания има водачът на триколката. Електрическата триколка няма регистрационни номера, тя е превозно средство, което няма право да се движи по уличните платна. Само ако няма тротоари може да кара по платното. На това място има и тротоари, и пешеходни пътеки за пресичане на платната. Превозните средства вътре в кръговото са с предимство. Триколката вече се движи в него, когато мерцедесът навлиза. Тоест той не спазва предимство. Но триколката е сравнително далеч от мерцедеса, в момента, когато той навлиза. И е малка. Вероятно при навлизането в кръговото шофьорът на мерцедеса е решил, че триколката е далеч и се движи бавно, доколкото може да се прецени за такова дребно превозно средство. Работата е, че водачът на триколката е диабетик с много влошено зрение, известен е на местните очни лекари. Въобще не би трябвало да кара каквото и да е, още по-малко сред автомобилите. Със скоростта, с която се движи, може да спре, но той не намалява, а блъска мерцедеса странично, когато той вече е в средата на кръговото. Липсват кадри във видеозаписа, за да се проследи пълното движение на триколката до сблъсъка, но се вижда ясно, че тя се блъска във вратата на шофьора. Той спира рязко, и понеже и той се движи бавно, заковава при ударилото го возило, не подминава мястото на сблъсъка. На записа се вижда, че мерцедесът стои и не мърда, а пострадалият се изправя без видими последствия. Някои медии пишат, че бащата на президента даже не искал да излезе от колата. А триколката е подпряна във вратата на шофьора, няма как да излезе върху нея. И по-добре да стои, докато дойде КАТ.  Кола на КАТ идва веднага, полицаят Митко Станков, с 28 години стаж,   оглежда и съставя акт на водача на триколката, като нарушител. Според него, водачът му казал, че сменил посоката, движил се вдясно, рязко свил наляво и тогава се блъснал. И е нямал право да се движи по платното. Като типичен катаджия Станков описва в акта превозното средство като „тротонедка”, а не тротинетка. Копие от акта му е пресниман при проверките в местната полиция и е даден по-късно на медиите, да го използват като „доказателство” за прикриване на престъпление. След като случаят се раздухва, актът е отменен. Съставен е нов акт – на бащата на президента, а катаджията е уволнен дисциплинарно „за уронване на престижа на МВР”, още четирима катаджии от местния КАТ са наказани. Медиите задействат нагласите в обществото, че у нас властта прикрива престъпления на свои хора. В сюжета има „мерцедес” (макар и 15-годишен), има баща на президент, има „безпомощен” инвалид, жертва. На тази нагласи малко им трябва, само да им пуснеш из интернет двайсетина заглавия „Бащата на президента блъсна инвалид”, да намекнеш за опити да прикрият случая и готово. И ако президентът е от „враждебна” партия, всяка негативна новина си ляга точно на мястото, превръща се в политическа борба. Потърсен от медиите, пострадалият първоначално казва, че няма нищо сериозно, не е подавал жалба, няма претенции към бащата на президента. След като продължават да го търсят за коментари, той накрая отправя пред телевизиите упреци към катаджията, че му съставил акт. Случаят е използван максимално да се навреди на авторитета на президента, сякаш той нещо се е намесил. Нито едно доказателство не е извадено за това. Цялата власт – и местна, и полицейска, е в ГЕРБ и такова нещо лесно може да бъде разкрито, ако го има. Всичко приключва с уволнение на един катаджия, че не е съставил акт на правилния човек.  –", "date": "2018.09.19", "title": "Медийни лъжи – как властта използва случая с бащата на президента"}
{"url": "http://www.classa.bg/%D1%81%D0%B2%D1%8F%D1%82/item/387414-%D1%82%D1%80%D1%8A%D0%BC%D0%BF-%D0%BA%D0%B8%D1%82%D0%B0%D0%B9-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0,-%D0%B7%D0%B0-%D0%B4%D0%B0-%D0%BF%D0%BE%D0%B2%D0%BB%D0%B8%D1%8F%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Американският президент Доналд Тръмп заплаши днес с още мита Китай, ако Пекин засегне американските селскостопански и промишлени работници. Държавният глава също така обвини Китай, че се опитва да повлияе на американските избори, накърнявайки интересите на фермери в САЩ, предаде БТА. Тръмп отправи обвиненията в няколко съобщения в Twitter, след като двете страни си наложиха нови мита във все по-изострящия се търговски конфликт между тях.     Американските власти обявиха, че въвеждат мита от 10% върху китайски вносни стоки за 200 млрд. долара, които постепенно ще достигнат до 25 процента до края на годината. В отговор Пекин също въведе налози върху американски вносни продукти на стойност 60 милиарда долара. Президентът на САЩ заяви още, че Китай се опитва да използва търговията, за да го саботира преди частичните избори за Конгрес в САЩ на 6 ноември. В съобщение в социалната мрежа Тръмп написа, че властите в Китай открито са заявявали, че активно се опитват да повлияят и променят изборите в САЩ като нападат местните фермери, животновъди и промишлени работници, тъй като те „са верни“ на президента. Ще има големи и бързи икономически ответни мерки срещи Китай, ако нашите фермери, животновъди и/или промишлени работници бъдат засегнати, допълни президентът. Тръмп спечели президентските избори през 2016 година именно с голямата подкрепа на фермерите и работещите в производството, припомня БТА. Новият етап в търговската война, предизвикан от Тръмп, се случва след няколко срещи между двете страни, на които обаче не бе постигнат напредък. Американският финансов министър Стивън Манучин миналата седмица покани високопоставени китайски представители за нов кръг от преговори, но засега те не са потвърдени. „Бяхме много ясни за вида промени, които трябва да бъдат направени и дадохме на Китай всяка възможност да се отнасят с нас по-честно“, каза Тръмп в своето изявление по-рано. „Засега обаче Китай не иска да промени своите практики“, допълни той.", "date": "2018.09.19", "title": "Тръмп: Китай използва търговията, за да повлияе на изборите в САЩ"}
{"url": "http://www.classa.bg/%D1%81%D0%B2%D1%8F%D1%82/item/387415-%D1%81%D0%B0%D1%89,-%D0%B5%D1%81-%D0%B8-%D0%BA%D0%B8%D1%82%D0%B0%D0%B9-%D0%B2-%D0%B1%D0%BE%D1%80%D0%B1%D0%B0-%D0%B7%D0%B0-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Президентът Доналд Тръмп в понеделник потвърди подкрепата на Вашингтон за бизнес среща на високо равнище, която има за цел да даде тласък на връзките в Източна Европа и да подобри свързаността между региона, САЩ и Европейския съюз.     Но Западът не е единственият значим играч в региона. Малко след като председателят на Европейската комисия Жан Клод Юнкер и министърът на енергетиката на САЩ Рик Пери пристигнаха в Букурещ за двудневния бизнес форум Инициатива „Три морета“, румънският премиер Виорика Дънчила се срещна с високопоставена китайска служителка и заяви, че Румъния иска да изнася повече в Китай и да привлече повече инвестиции оттам.     Времето на визитата на Шен Юею, високопоставeна служителка в Националния народен конгрес, може да предизвика изненада в светлината на една от най-големите срещи на високо равнище, която Румъния провежда в последно време. Това обаче показва как Румъния и нейните съседи използват регионалните лостове, за да привлекат най-добрите споразумения за по-малко развитата част от блока. Това е нещо, което ЕС внимателно следи.     Регионалният анализатор Раду Магдин заяви, че страните от Централна и Източна Европа са достатъчно смели, за да знаят какво искат, и са достатъчно самоосъзнати, за да използват съревнованието между великите сили в своя полза. Той каза, че Унгария е ловка в многостранната игра, която включва ЕС, някои консервативни среди в САЩ, както и Китай и Русия. Румъния традиционно има добри отношения с Китай, които датират от комунистическата ера, но не успя да се възползва от китайските обещания като например построяването на железопътна мрежа, посочи Магдин. В резултат Китай реализира повече бизнес сделки с Унгария, Сърбия и Украйна. Поставяйки това на срещата, озаглавена „Засилване на европейското и трансатлантическото сътрудничество“, Тръмп изпрати писмо в понеделник на президента Клаус Йоханис, посочвайки, че 12-членната инициатива „Три морета“ може да развие инфраструктурата, бизнес връзките, да укрепи енергийната сигурност и да намали търговските бариери. САЩ остават горд партньор на тези усилия в този стратегически важен регион, написа Тръмп. Срещата на високо равнище в Букурещ идва два месеца след като китайският премиер Ли Къцян се срещна с лидери от Централна и Източна Европа в българската столица София за седмата среща на върха „16 плюс 1“, в която страните са надяваха на китайски държавни инвестиции. Магдин заяви, че всички обръщат внимание на съревноваващи се /регионални/ инициативи, но Брюксел е най-внимателен… тъй като най-големият риск е разделение в ЕС между Източна и Западна Европа. Той добави, че ЕС може да въведе законодателство, което ще забрани големи инвестиции, които не идват от ЕС в бъдеще. Говорейки от името на западния алианс, американският помощник държавен секретар Уес Мичъл заяви през юни: „Русия и Китай представляват съгласуван модел, политическа стабилност, основана на авторитаризъм и брутална сила, впрегната за някои аспекти на пазарното съревнование, което заплашва основни принципи на нашето функциониране“, добавяйки, че „по различни начини Русия и Китай искат да счупят Запада. Москва иска да го разцепи и съсипе. Пекин иска да го измести.“ Междувременно в Букурещ Юнкер, Пери, хърватският президент Колинда Грабар Китарович и други държавни глави пристигнаха, за да обсъдят около 40 одобрени от правителствата проекти, които имат за цел да увеличат регионалната свързаност в транспорта, енергетиката и цифровата сфера. Към тях се присъединиха служители и банкери от Европейската инвестиционна банка, Евроейската банка за възстановяване и развитие и Световната банка. Инициативата „Три морета“ е сътрудничество между членки на Европейския съюз, разположени между Адриатическо, Балтийско и Черно море. Австрия е единствената членка, която преди не е била комунистическа страна. Първата среща на високо равнище се състоя през 2016 г. Тръмп участва във втората среща през 2017 г. във Варшава. По-рано в понеделник Юею и Дънчила се прегърнаха и здраво си стиснаха ръцете като Дънчила каза, че Румъния иска да интензифицира икономическите и търговските отношения с Китай.   БТА", "date": "2018.09.19", "title": "САЩ, ЕС и Китай в борба за влияние в Източна Европа"}
{"url": "http://www.classa.bg/%D1%81%D0%B2%D1%8F%D1%82/item/387416-%D0%B7%D0%B0%D0%BB%D0%B5%D0%B7%D1%8A%D1%82-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Възходът на Доналд Тръмп бе шокиращ, но той не е изолирано явление. Силите, които го докараха на власт, имат аналози и в други демократични страни, където страховете от имиграцията, интровертният национализъм и недоволството от икономическата глобализация тласкат все по-големи сегменти от електората към крайната десница. За американските прогресисти е особено притеснително, че социалдемокрацията, едно от най-хуманните политически движения през миналия век, губи терен почти повсеместно. Какво ни подсказва този залез?     Социалдемокрацията се оказа присъща на свободните общества, защото отстоява своите принципи и в същото време сочи практически начини за постигането им. Подобно на движения, намиращи се още по-наляво, социалдемократите настояват за по-голямо икономическо равенство и за овластяване на маргинализираните. Те обаче приемат пазарните принципи, ако са правилно регулирани в полза на интересите на обществото. Социалдемократите се борят срещу неравенството чрез социалното осигуряване (включително гарантирано здравно обслужване) и инвестиране в социални помощи, а също в инфраструктурата и образованието.     В САЩ никога не е имало водеща социалдемократическа партия, но историкът Ричард Хофстатър правилно разглежда Новият курс (на президента Франклин Рузвелт през 1930-години те – б.р.) като социалдемократически нюанс в нашата политика. Тъй като социалдемократите са така важни като един от фундаментите на демокрацията, всички американци трябва да се чувстват обезпокоени от залиняването на това движение на много места в Европа. Последният удар срещу него дойде с изборите в Швеция на 9 септември. Доминиращата отдавна в страната Социалдемократическа партия успя да се задържи начело, постигайки само 28,4 на сто от гласовете – рязък спад от нейния пик от 45,3 процента през 1994 г. Вярно е, че този резултат на социалдемократите бе малко по-добър от очаквания, и че дясната партия Шведски демократи се представи по-зле. Резултатът на антиимигрантската партия обаче е почти с 5 процентни пункта по-добър от този на предишните избори. Спечелените от нея 17,5 процента са изненадващ ръст на фона на онези само 0,4 на сто при дебюта й през 1998 г. След победата на Александрия Оказио-Кортес (на първичните избори в САЩ – б.р.) коментаторката Елизабет Брюниг обясни (във „Вашингтон пост“ – б.р.) защо демократичният социализъм слиза от сцената. Социалдемократическите партии претърпяха неуспехи в избори и на други места, по-специално в Германия, Италия и Холандия. Във Франция социалистическата партия бе практически заличена от президента Еманюел Макрон, чиято центристка партия привлече значителна част от бившите социалистически избиратели. Само в Португалия и до известна степен в Испания има нещо като възраждане на социалдемокрацията. В Швеция, както и на много други места, антиимигрантските настроения бяха главният фактор, привличащ гласове към крайната десница. Швеция бе изключително гостоприемна към бежанците, а през 2017 г. се оказа, че 18,5 процента от хомогенното някога население на страната са хора, родени в чужбина (за сравнение – в САЩ този процент е 13,7). Делът на (крайнодесните) Шведски демократи се оказа ограничен, защото останалите големи партии в хода на кампанията възприеха по-твърд тон по въпроса за имиграцията. Но Шери Берман – анализатор на социалдемокрацията от колежа „Барнард“, отбеляза, че това не бе достатъчно да ограничи бягството на някогашни социалдемократически избиратели към крайната десница. Екзитполове показаха, че най-много „бегълци“, гласували на предишните избори за социалдемократите – точно една трета от тях – са отишли при крайнодесните Шведски демократи. Има и друг значим факт: партиите наляво от по-умерените социалдемократи също печелят терен. В Швеция Лявата партия също отбеляза ръст от 5,7 на 8 процента. Берман посочи в интервю парадокса, пред който е изправя център-лявото (в Швеция): много бегълци към крайната десница са поддръжници на (т.нар.) „държава на благоденствието“ – точно както избирателите на Тръмп подкрепят социални програми като Социална сигурност и Медикеър. Но тези заклети фенове на „държавата на благоденствието“ често обвиняват чужденците, че „подяждат“ техните социални услуги, макар че тяхното орязване в най-честия случай е резултат от политика на строги икономии или на приватизация, провеждана от умерената десница в отговор, да отбележим, на нарастващата нетърпимост на по-консервативните избиратели от средната класа към традиционните структури на държавата на благоденствието. Намаляването на броя на фабричните работни места също има двоен отрицателен изборен ефект, като свива социалната база на ориентираните към трудовия електорат левоцентристки партии, а в същото време подклажда негодувание сред онези, които някога са заемали тези работни места. Много от тях преминаха към крайната десница в Европа и към Тръмп в САЩ. Онова, което става в Европа, разкрива защото дебатът в Демократическата партия ( в САЩ) е толкова болезнен. Левицата в нея с основание твърди, че избирателите от работническата класа (независимо от расата им) се чувстват измамени от новата икономика и от неспособността на правителството да им предложи някакво облекчение. В същото време онези, които искат модернизиране на партийното послание, акцентират върху нуждата да се намери отговор на чувството за „културно изключване“, което много от същите тези избиратели изпитват в период на бързи промени. Има ли изход от този омагьосан кръг? Този път враждебността към Тръмп може да се окаже достатъчна, за да помогне на демократите (в изборите) през 2018 г. Но подобно на левоцентристките партии другаде, те трябва в по-далечен план да успеят да се справят със силите, които тласкат бившите фенове на следвоенното социално устройство в ръцете на десните националисти.   БТА", "date": "2018.09.19", "title": "Залезът на социалдемокрацията"}
{"url": "http://www.classa.bg/%D1%81%D0%B2%D1%8F%D1%82/item/387410-%D1%80%D0%BE%D0%B4%D0%B6%D1%8A%D1%80-%D1%83%D0%BE%D1%82%D1%8A%D1%80%D1%81-%D0%B8%D1%81%D0%BA%D0%B0%D1%82%D0%B5-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BB%D1%83%D0%B4%D0%B8-%D0%BB%D0%B8-%D1%81%D1%82%D0%B5", "text": "“Че атаката срещу двамата Скрипал е глупост, е ясно дори на човек с едно мозъчно полукълбо. Но у мнозина отсъства дори това едно полукълбо и затова те вярват в този абсурд. Аз бих искал да заявя на целия свят: „Искате да започнете война с руснаците? Вие какво, луди ли сте? Поне знаете ли с кого си имате работа? Руснаците са ви освободили от фашистите с цената на живота на 20 милиона свои граждани! И вие искате да воювате с тях? Какво лошо са ви направили? За какво изобщо говорите?”. Това казва английският музикант и съосновател на Pink Floyd в интервю пред руския в. „Известия” в навечерието на концертите му в Санкт Петербург на 29 август и в Москва на 31 август т.г. Преводът на интервюто е публикуван в “Барикада”.   – Първо въпрос за предстоящия концерт. За вашето шоу, включително и за специалните ефекти, има много положителни отзиви. Много списания предлагат за него да ви се връчи „Оскар”. Как се готвихте за този проект и колко време ви отне? – Всичко започна с това, че преди около две години музикалната компания Goldenvoice от Калифорния ме помоли да изнеса концерт в град Палм-Сприйнгс, на фестивала Desert trip. Пол Толът, ръководителя на компанията, имаше идея да организира фестивал, подобен на Coachella, който пък се провежда напролет и в който участвах през 2008 г. Но този път той искаше събитието да се падне есента и в него да участват минимум артисти.     В крайна сметка той планира да участват шест групи, три от които бяха хедлайнери (с най-голяма известност – б.р.). Струва ми се, идеята му беше да се съберат „Бийтълс”, „Роулинг Стоунс” и „Пинк Флойд”, а като поддържащи да пусне Боб Дилън, Нийл Иънг и групата „Ху”. Беше направо луда идея! Пол се свърза с мен и ме помоли да представям „Пинк Флойд” и аз се съгласих. На Макартни той каза: „Ти ще си „Бийтълс”, няма страшно”. Така че ние се представихме. Смятам, че това беше великолепна възможност да се направи нещо изключително. Desert trip стана отправна точка за онова, което правим сега. Там аз за първи път предложих идеята за появата на концертите на декор, изобразяващ електроцентралата Батерси – тя стана нещо като символ на военно-промишления комплекс, който аз не одобрявам заради разрушителната му сила.     После макетът на електростанцията отиде с нас на концерти и в Мексико, а сега обмисляме как да направим така, че тя да може да се появява и на сцени, които се намират в закрити помещения. Смятам, че в Русия – и в Москва, и в Санкт-Петербург – тази част от декора ще бъде представена. – Подготвяте ли нещо по-специално за концертите си в Русия? С какво ще се отличават те? – За всяка страна се стараем да подготвим нещо особено. Например, в шоуто се появява летяща свиня, която прави кръгчета над същата онази електроцентрала Батерси и на хълбока на свинята е изписано: „Остани човек или умри”. Искаме да преведем надписа на руски. Също така по време на целия концерт и в почивките ще показваме с какви трудности се сблъскват хората в днешните условия, колко безгрижно е сега отношението към човешкия живот. Ще напомним за това, че светът балансира на ръба на пълното изчезване, което може да се случи включително и заради сегашната борба с руснаците. Ние толкова много пъти сме стояли на прага на апокалипсиса от 1945 г. насам. Просто безумие е, че обикновените хора от целия свят не могат да се съберат заедно и да изискат унищожаването на всички запаси от ядрено оръжие, включително и в Израел. Да, Израел не признава, но е ясно, че те също имат такова оръжие. Това всичко е много опасна и странна игра, която разиграват помежду си лидерите на сърхдържавите. Но ние, обикновените граждани, сме длъжни да кажем: „Не, ние не искаме такава игра”. Същото става с климатичните промени. И това още веднъж ни показва, че ние вървим към изчезване на всичко живо. За това са виновни хората. Това ли е животът, който наистина искаме? Именно така (Is this the life we really want – б.р.) се нарича и една от моите песни, и моят последен албум. Част от композициите от него ще представим и на сегашния концерт. – Огромен брой хора внимателно се прислушват към всяка ваша дума. Когато вие направо от сцената нарекохте организацията „Бели каски” фалшива, за това се писа из целия свят. Какво ви накара да стигнете до такъв извод? – Това е много важен въпрос.  . Там имаше два важни момента. Първо, точно тогава, на 7 април, „Белите каски” пуснаха видео, заснето в сирийския град Дума. На видеото се виждаше болница и много деца в маски, които непрекъснато бяха поливани с вода, а авторите на видеото твърдяха, че това са последствия от химическа атака. Въз основа на това видео Доналд Тръмп със свойствената му инфантилна глупост, а също Тереза Мей и Макрон решиха да нанесат съвместен бомбен удар по Сирия. САЩ, Великобритания и Франция взеха решението въз основа само на това видео. А беше очевидно, че то е фалшиво, че никаква химическа атака не е имало, сега това се знае със сигурност. Всичко това стана на 7 април, новината излезе на 8-ми и, струва ми се, концертът ми беше точно онази вечер. Тогава при мен дойде едно момче, французин, който беше поддръжник на „Белите каски”. Попита ме може ли да се качи на сцената и да говори в подкрепа на децата на Сирия. А аз му казах: „Не, не може”. Прекалено много сериозни въпроси се натрупаха към тази организация. Много техни материали се оказаха очевидна лъжа. Що се отнася до Дума, то там джихадистите вече напускаха града. Сирийската армия им беше нанесла достатъчно удари, за да стане ясно, че няма да могат да задържат града и те си тръгнаха след около два дни. А след още ден на мястото пристигнаха двама журналисти –   и Пиърсън Шарп от една много консервативна християнска телевизионна компания от Тексас. Други журналисти в онзи момент в Дума нямаше. Двамата отидоха в болницата, разговаряха с лекарите, с местните жители – те не бяха свързани с Асад и с правителството на Сирия. Но и двамата съобщиха едно и също. Според думите им, лекарите са заявили, че не е имало никаква химическа атака. Никой не е умрял в Дума в онзи ден, когато тази атака уж е трябвало да са случи – нито един човек. А отначало ставаше дума, ту за 50, ту за 60 загинали. Пък лекарите казаха, че в болницата е имало хора с проблеми в дишането, но тези проблеми са били предизвикани от прахоляка – просто защото в града е водена война. Ето затова аз казах от сцената, че всичко това е фалшификация. И ние, гражданите на САЩ, Франция и Великобритания, трябва да изискаме нашите правителства да не бомбардират чужда държава заради нещо, в което те дори не са вникнали. Това беше просто епизод на пропагандната война, която се опитва да демонизира Путин, Асад, Иран и така нататък. Затова трябва да сме пределно внимателни. Нещо такова казах и на концерта си в Осло. Ако имаше поне някакви свидетелства, че „Белите каски”  е организация, в която влизат обикновени сирийци, желаещи да помагат на своите съграждани, аз бих ги подкрепил напълно, аз бих се извинил дълбоко пред тях. И аз много бих искал да съм сгрешил спрямо тях. Но нека кажем – всички съобщения, които идват от окупирания Алепо, говорят, че това са просто бойци. За това говорят и свидетелите. Сега изобщо има възможност да се намери всякаква информация, ако не се следва генералната линия на пропагандата. – Те предлагали ли са ви пари срещу сътрудничество? – Опитаха се по някакъв начин да ме привлекат в Лондон преди няколко години. Но аз им казах „не”. Защото е ясно, че има хора, които са зависими от нефта и биха искали да изхвърлят Асад, за да могат те самите да си поделят и да си присвоят всичко. Но аз плюя на такива хора! Цялата световна политика се гради върху защитата на правата на човека, но в същото време – и това силно ме вбесява – те плюят на хората, които живеят там, които са били принудени да бягат, защото животът им е станал невъзможен. – Мнозина казват, че конфликтът в Сирия е завършил и ситуацията се е стабилизирала. Но нали войната там бе също и война на фалшиви новини. Как мислите, когато войната в Сирия завърши, ние ще можем ли наистина да разберем кое е било фалшива новина и кое истина? – Не знам. Всъщност онзи, който побеждава, той пише и историята. Много е трудно после да се върнеш и да намериш истината. Съюзниците пренаписаха историята на Втората световна война. Но хората правят това, ако, разбира се, са заинтересовани. Трябва да се изучат множество документи и факти, за да изкопаеш истината, но всичко това се държи в тайна, много е трудно да бъде намерено. – Пристигате в Русия в сложно за нас време, как мислите, ще се намерят ли хора, които да кажат, че сте отишли в бърлогата на врага? – Защо казахте, че в Русия сега времето е трудно? – Санкциите, делото „Скрипал”, провокациите в Сирия и така нататък… Но защо това трябва да усложнява живота в Русия, та това е нонсенс? Че атаката срещу двамата Скрипал е глупост, е ясно дори на човек с едно мозъчно полукълбо. Но у мнозина отсъства дори това едно полукълбо и затова те вярват в този абсурд. Аз бих искал да заявя на целия свят: „Искате да започнете война с руснаците? Вие какво, луди ли сте? Поне знаете ли с кого си имате работа? Руснаците са ви освободили от фашистите с цената на живота на 20 милиона свои граждани! И вие искате да воювате с тях? Какво лошо са ви направили? За какво изобщо говорите?”. Същото може да се каже и по повод Украйна. Виктория Нюланд (зам.-държавен секретар на САЩ през 2011-2013 г. – б.р.) е виновна за всичко, тя го е организирала, и сега страната там е разделена на две части. Не знам как Украйна ще излезе от цялата тази ситуация, но да се обвинява Русия за това е просто смешно. Но на американците им се получава добре и хората им вярват, защото те контролират медиите и могат да си въртят ситуацията така, както им е изгодно. Аз лично смятам, че ние няма да воюваме с Русия. Руснаците са толкова храбри, непоколебими и непреклонни. Вие наистина имате голяма и много силна страна. – Тоест за вас не беше трудно да вземете решение и да дойдете в Русия? – Разбира се, че не. Хората ми пишат – вие, казват, винаги  , а сам отивате в Русия. Руснаците без никакво предварително наговаряне, хиляди руснаци, ме молеха да обърна внимание на това, как са нещата вътре в страната. Също и палестинците са ме молили да помогна да се обърне вниманието на световната общественост към техните проблеми. И аз откликвам на тези молби. Що се отнася до правата и свободите на гражданите. Вие имате проблеми с това. Но това е вашата страна и вие сами трябва да решавате какво да правите. Ако обичате Путин, моля, заповядайте, това не е моя работа! Ако не го обичате, това също не е моя работа! Да си избирате правителство, каквото искате – това е ваша работа. – В арабско-израелския конфликт вие открито поддържате Палестина. Дори, доколкото знаем, по този повод сте имал конфликт с музиканта Том Йорк. У нас в Русия подобна ситуация се получава с Крим: някои рок-звезди досега спорят за статута на полуострова. Какво мислите за това? – Не съм много силен в геополитиката. Знам, че Севастопол е много важен за Русия и руснаците. Съществуват много договори и документи, според които Русия има всички права над този град. Смяната на властта в Украйна, планирана от Вашингтон, просто провокира Москва към по-нататъшните действия. Но онова, което искам да кажа, е, че сега политическата върхушка в САЩ не разбира истинския смисъл на споразуменията. Те постоянно ги нарушават и заявяват, че могат да правят всичко, което поискат. Такава позиция мен просто ме плаши, защото един ден това просто ще убие всички ни. – За последен път сте били в Русия преди седем години. След световното първенство по футбол за нашата страна се казват много позитивни неща. Даже британските фенове сочеха, че Русия ги е удивила с гостоприемството си. Очаквате ли някакви изненади при сегашното си гостуване? – Не, защото вече съм идвал в Русия, чел съм вашата литература и разбирам вашата култура. Печално е демонизирането на Русия, на руския народ и на Путин. Та всичко това се прави не за борба с Русия. Прави се заради контрола над собствените граждани, за да се печелят повече пари. – Въпросът за вашата песен The Wall  е по-скоро философски. Как мислите, какви стени сега се издигат пред обществото и какви се рушат? -Не разбирам съвсем какво имате предвид като споменавате за стени, които се рушат. В действителност сега съществуват две очевидни стени. Първата стена е в Израел, където крадат чужда земя – палестинската, от бедни хора. И втората е онази нелепа стена на границата с Мексико, която се кани да строи Тръмп. Това е абсурд не може просто да вземеш и да спреш хората, които са се канели да пресекат границата. Винаги трябва да се помни, че независимо от това, как сега изглеждаме и как живеем, ние всички сме братя и сестри, ние сме от една кръв. Не ме създадени, за да воюваме едни срещу други. Трябва да си помагаме едни на други в трудни времена. Това е особено актуално сега, когато тълпи бежанци напускат Сирия, Либия и Западна Африка. А и не е важно откъде бягат те – важното е, че ние сме виновни за това. Ние счупихме системата. Това е все едно да си стоите в бара, а някой да ви фиксира и да се приближава все по-близо и по-близо, да вдига юмрука си, и вие да се репчите: „Ей, ей, по-леко, това може да стигне до бой!”. И всичко това наистина може да свърши с голям конфликт, и това ще бъде трагедия. Трагедия без никакви причини. Единствената причина за всички войни са парите. Хората, които получават изгода от войната, са луди и социопати без чувство на състрадание. Те не разбират, че удоволствието в живота е в способността да се обичаме едни други, а не в способността да се убиваме. – Често говорите за хуманитарни проблеми, това е много важно. Това са лесни за разбиране неща, но вие говорите за това цял живот, а всичко става все по-зле… Какво чувствате вие самият по този повод? – Преди няколко години ми взимаха интервю ваши колеги от Russia Today. Аз им казах: „Знаете ли, ние с вас си седим тук, а сега може неочаквано да изгасне светлината и да тръгнат електромагнитни вълни. Това ще означава, че е било употребено водородно оръжие на няколко стотици мили оттук. И за кого тогава ще са интересни всички тези политически спорове?” – Последен въпрос: как поддържате такава добра форма? – Ходя на фитнес. Принуден съм да поддържам форма, иначе няма да мога да правя това, с което се занимавам. Тренирам с един приятел. Вчера с него тичахме в парка и днес имах тежка тренировка. – В московските паркове също ли се каните да тичате? – Това е добра идея. Всъщност на моята възраст ми е трудно да тичам, но това е необходимо, за да се заредя с енергия, за да си придам импулс. Ако имате време, съветвам всички да спортуват. Хората изобщо трябва да спортуват, а не да се занимават с разни глупости. Но сега главната цел на мнозинството е работата. Готови сме да умрем на работа, а богатите си спортуват с нашите пари! Супер е да тичаш в парка и да гледаш птичките, не си струва да се седи на дивана пред телевизора. Отивайте на фитнес, спортувайте или просто се разхождайте!  Източник:", "date": "2018.09.19", "title": "Роджър Уотърс: Искате война с руснаците? Луди ли сте?"}
{"url": "http://www.classa.bg/%D1%81%D0%B2%D1%8F%D1%82/item/387411-%D1%80%D1%83%D1%81%D0%B8%D1%8F-%D0%B1%D1%8F%D1%81%D0%BD%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BC%D0%BE%D1%81%D0%BA%D0%B2%D0%B0-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D0%BE%D1%82%D0%BC%D1%8A%D1%81%D1%82%D0%B8", "text": "ИЗРАЕЛСКИ ВОЕННИ СА ВИНОВНИ ЗА СВАЛЯНЕТО НА РУСКИЯ ИЛ-20   Русия си запазва правото да отмъсти на Израел, каза министърът на отбраната Сергей Шойгу по време на телефонен разговор с израелския си колега Авигдор Либерман, предаде ТАСС. Така Шойгу коментира действията на израелски пилоти, които са се прикривали зад руския Ил-20 и са го направили мишена на сирийската въздушна отбрана. По-рано говорителят на руското военно министерство Игор Конашенков съобщи, че причина за инцидента с руския военен самолет имат израелски пилоти. “Прикривайки се зад руския самолет, израелските летци са го изложили на огъня на сирийските средства за ПВО. Затова Ил-20, чиято отразяваща повърхност е десеторно по-голяма от тази на Ф-16, е бил свален с ракета, изстреляна от комплекс С-200”, каза говорителят. Шойгу отново подчерта,  че вината за сваления руски самолет и смъртта на екипажа са изцяло на Израел и припомни, че Москва многократно призовава израелската страна да се въздържа от удари срещу Сирия, които застрашават руската армия.     Ръководителят на министерството на отбраната подчерта, че безотговорността на израелските военновъздушни сили струва живота на петнадесет руснаци. Според него действията на израелския военен отдел  са враждебни и не отговарят на духа на двустранното партньорство.     От израелското министерство на отбраната потвърдиха за диалога между Шойгу и Либерман, но отказаха да коментира съдържанието на разговора. Израелските посланици в Москва бяха призовани във външното министерство. Ил-20 изчезна от радара вчера вечерта по време на акция на 4 израелски самолета Ф-16, които са нанасяли удари с управляеми бомби по сирийски обекти близо до град Латакия и умишлено са създали ситуация, опасна за корабите и летателните апарати в района. Хвърляли са бомби недалеч от мястото, където е плавала френската фрегата “Оверн”, и “в непосредствена близост до захождащия за кацане самолет Ил-20 на руските Въздушно-космически сили”. В същото време Израел не предупреди руската команда за планираната операция.  ", "date": "2018.09.19", "title": "Русия бясна на Израел: Москва се закани да отмъсти"}
{"url": "http://www.classa.bg/%D1%81%D0%B2%D1%8F%D1%82/item/387412-%D0%BD%D0%B5%D0%B4%D0%BE%D1%81%D1%82%D0%B8%D0%B3%D1%8A%D1%82-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2-%D1%81%D0%B2%D0%B5%D1%82%D0%B0-%D0%BE%D0%B1%D0%B5%D1%89%D0%B0%D0%B2%D0%B0-%D0%BD%D0%BE%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BA%D1%80%D0%B8%D0%B7%D0%B0", "text": "Обстановката на общо недоверие и раздор, която породи глобалната финансова криза от 2008 година може да прелее в следващата световна икономическа катастрофа, предполагат американски журналисти. Както разказаха в ефира на CNN наблюдателят на NYT Ендрю Соркин и главният редактор на The Economist Зани Бедос, недоверието може да застави кредиторите на САЩ да престанат да купуват облигациите им или да провокират мащабен икономически конфликт между Вашингтон и Пекин, което ще доведе до „катаклизъм“. А сега да поговорим за кризата: Ендрю, когато наблюдавате ситуацията в света, какво ви изглежда, така да се каже, нестабилно? Има ли някакъв фактор като онези, за които говореха някои хора през 2006-та и 2007-ма? ЕНДРЮ РОС СОРКИН, наблюдател и редактор на The New York Times: Зани, а нали именно за това говорите Вие, когато толкова упорито се изказвате в защита на свободната търговия и либерализма. Вас ви безпокои това, че света се движи към търговски войни, а може и към нещо по-лошо. ЗАНИ МИНТОН БЕДОС, главен редактор на The Economist: Кажете Зани, а следващата възможна криза, според Вас, не може ли да бъде резултат от конфликта между Съединените щати и Китай? Та нали конфликтът между двете най-големи икономики в света може лесно да потопи както САЩ, така и целия свят в криза. ЗАНИ МИНТОН БЕДОС:   ", "date": "2018.09.19", "title": "Недостигът на доверие и сътрудничество в света обещава нова финансова криза"}
{"url": "http://www.classa.bg/%D1%81%D0%B2%D1%8F%D1%82/item/387413-%D0%B5%D0%B2%D1%80%D0%B5%D0%B8%D1%82%D0%B5-%D0%B8-%D1%81%D0%B0%D1%89", "text": "Американската администрация взе решение за признаването на евреите като етническа група. Тази, струва ни се, очевидна истина по невероятен начин ще промени не само отношението към евреите и към Израел в САЩ, но и в целия свят. Работата е там, че  днешното американско законодателство изхожда от това, че евреите са религиозна група и не бива да се дискриминират по национален признак де-юре , тоест нямаше никаква връзка между евреите и Израел.      От тук всички тези бойкоти, антиизраелски акции и пр.  Веднага щом поправката в терминологията влезе в сила, всякакви антиизраелски дейности, акции, плакати, речи ще станат углавно наказуеми, защото ако евреите са национална група, то Израел е тяхната национална родина, а значи, всякакви дейности против страната могат да засегнат националните чувства на евреите  (поздрави на Обама, който наричаше антисемитските акции „политическа борба“). И разбира се, това стана възможно в това число и защото  Израел закрепи съответния статут с неотдавнашния основен Национален закон .     За целия свят това също е голяма новина, защото американците считат своето право за екстериториално, а значи ще преследват всички, които го нарушават даже извън границите на щатите.  ", "date": "2018.09.19", "title": "Евреите и САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387407-%D0%BD%D0%B0%D0%B9-%D0%BF%D1%80%D0%BE%D1%87%D1%83%D1%82%D0%B8%D1%82%D0%B5-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8-%D1%81%D0%BD%D0%B8%D0%BC%D0%BA%D0%B8", "text": "Казват, че проституцията била най-древната женска професия. Едва ли. Но със сигурност – една от най-практикуваните. Истината е, че жените в миналото не винаги са имали друг избор, за да оцелеят в трудните времена, в които са се раждали. В един друг прочит на думата обаче под \"проститутка\" се е разбирало високо образована и интелигентна жена с качества, далеч надминаващи тези на обикновената, пише woman.bg. Напук на схващането, че хетерата/куртизанката/гейшата извършвала основно сексуални услуги, това далеч не е така. Ако трябва да сравним една с друга куртизанката от Венеция, хетерата от Елада и гейшата от Япония, всички те си приличат като две (в случая три) капки вода – въпреки гигантските времеви и пространствени отстояния помежду им. Най-образованите и ерудираните, най-интересните и остроумните, най-популярните и одумваните жени от миналото са именно тези жени. Хетерата/куртизанката/гейшата е била притежателка на уникален, завиден женски статус в някогашния шовинистичен мъжки свят. В едни географски ширини тя постигала статута на артистка, владееща до съвършенство изкуството на развлечението и на разговора. В други – била прочута певици, танцьорка, музикантка, дипломатка или дори разузнавачка... Във време, когато само мъжете имали професии, а жените били просто жени, единствено на куртизанките се позволявала идентичност. Защото в миналото под общия знаменател \"куртизанки\" са попадали всички привлекателни жени, упражняващи на практика интелектуални професии. Всъщност нека да се запознаем с тях – най-известните куртизанки в историята на човечеството:    Аспазия (470 - 400 пр.н.е.)    Eдна от най-забележителните по красота, ум и начетеност жени в Гърция през класическия период. Както и една от най-горещите и желани хетери в древността. Отначало е била приятелка, а след това и втората съпруга на Перикъл (490-429 пр.н.е.). В дома си е събирала художници, поети, философи. Известна е като покровителка на изкуствата и науката. Била е любимка на Сократ. Някои историци смятат, че тя дори е била негов учител.    Фрина (365 - 310 г. пр.н.е)       Фрина е една от най-известните хетери в древна Атина. Любимка е на едни от най-известните древногръцки артисти. Била е муза на Праксител и Апелес. Смята се, че е позирала за картината Афродита Анадиомен. Натрупала е огромно състояние, с което финансирала строежи и реконструкции в Атина. Говори се, че след нейната смърт, в знак на почит и уважение към нейната личност, атиняните са й издигнали огромна златна статуя.  Вероника Франко (1546 - 1591)       Франко била талантлива средновековна поетеса, писателка и... куртизанка във Венеция през 16-и век. Била е фаворитка на най-влиятелните мъже в града. Откроявала се е с изключителната си интелигентност и начетеност. Най-популярният й клиент е бил самият крал на Франция Анри III. Вероника Франко създала дори благотворителна организация в подкрепа на децата на куртизанките. В края на живота си е била съдена за вещерство, но благодарение на намесата на влиятелни фигури, обвиненията паднали. Отишла си е от живота бедна и изоставена.  Нел Гуин (1650 - 1687)    Дъщеря е на собственик на публичен дом. Първоначално разнася.d съобщения до клиенти на неговите куртизанки в театъра, а след като навършила пълнолетие сама започнала да ги обслужва. Точно в театъра се запознава с британския крал Чарлз II и става негова любовница. Постепенно се сдобива с голямо внимание в кралския двор. Ражда двама незаконни сина на краля, като урежда титла на всеки един от тях. По-късно се изявява като актриса и основен инициатор на създаването на кралската болница за военнослужещи в Лондон.    Сали Солсбъри (1692 – 1724)       Сара с рождено име Приден е прочута проститутка в началото на 18-и век в Лондон, любовница на забележителни членове на обществото. Заради своята красота и остроумие Сали печели много клиенти. Цялата аристокрация е завладяна от чара й. Сред покровителите и клиентите й са държавният секретар Висконт Болингбрук, херцогът на Ричмънд, поетът и дипломат Матю Прайър и бъдещият крал на Великобритания Джордж ІІ. През 1713 г. е осъдена за леки престъпления и дългове, и изпратена в затвор, но малко след това освободена от съдията, който останал заслепен от нейния чар. През 1722 г. ранила клиент, като го намушква с нож, и е осъдена на една година лишаване от свобода, но умира девет месеца след това.  Мадам дьо Бари (1743 – 1793)       Манастирската килия, в която била изпратена от родителите си, никак не се понравила на Дьо Бари. Ето защо не след дълго непокорното 13-годишно момиче избягало в Париж. В столицата на Франция Мари била принудена да се отдаде на проституция и станала модел. Един от клиентите й - Граф Дьо Бари, измъкнал развратницата от улицата и я завел в замъка си. След като направил грешката да се похвали с нея на Людовик ХV, красавицата неусетно се озовала в обятията на краля, за да се превърне в една от най-известните куртизанки на света.    Кора Пърл (1835 - 1886)       Елиза Ема Кроуч е родена в Плимут през 1835 г. и под името Кора Пърл става една от най-прочутите куртизанки на Втората Френска империя. Известността й е била толкова голяма, че името й е включено в Националния библиографичен речник на сър Лесли Стивън. През 1864 г. година наема замък, за да го превърне в едно от най-луксозните и атрактивни места за забавление на аристократите. Организира невиждани представления, в които самата тя е звездата – предлага се, лежейки гола върху огромен сребърен поднос, поръсена с магданоз. Друг път танцува гола в легло пълно с орхидеи или пък се къпе в шампанско или разбита сметана – все атрактивни начини да бъдеш забелязана. Толкова скандална, шокираща и запомняща се, че през 1867 г. лансира свое питие – „Сълзите на Кора Пърл\". Тази нейна дързост я превръща повече в културна знаменитост, отколкото в обикновена куртизанка. Цял Париж говори за нея. С времето луксозният й начин на живот остава само блян, заради възрастта й и увлечението по хазарта. Става все по-малко търсена от благосъстоятелните си мъже и в крайна сметка стига до пълна мизерия. Тя умира на 8 юли 1886 година от рак на стомаха.    Лулу Уайт (1868 - 1931)       Лулу е символът на публичните домове в Ню Орлиънс в началото на 1900 г. Тя не е просто проститутка, а предприемач, разработил най-успешния публичен дом в града. Ексцентрична фигура, известна с любовта си към скъпите бижута, успешните бизнес начинания, както и с криминалното си минало още през 1880-е години. Известна е с огромната си страст към джаза. На нейно име има и специален джаз клуб в града.    Минеко Ивасаки (родена 1949 г.)       Няма как да подминем гейшите, а Минеко Ивасаки е призната за най-знаменитата гейша на XX век. През 60-те и 70-те години е една от най-влиятелните компаньонки в Киото, Япония. Именно на нейната история се базира филмът „Мемоарите на една гейша\". В момента е пенсионерка и живее в Киото. През 1978 г. Ивасаки остава разочарована от приетите традиции, обвързани със света на гейшите. Тя си дава сметка, че този начин на живот поражда пропуски по отношение на образованието на момичетата. И неочаквано, в апогея на кариерата си на гейша, се оттегля на 29-годишна възраст. По-късно се впуска в кариера в областта на изкуството. През 1982 г. се омъжва за един художник, а единственото им дете се ражда през 1983 г.", "date": "2018.09.19", "title": "Най-прочутите проститутки (Снимки)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387408-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Посветете деня на близките си, децата и духовния комфорт. Работата няма да избяга, но семейството трябва да цените и да се грижите за него. Що се отнася до разходите, те могат да излязат извън контрол, така че си позволете само най-необходимите покупки. Има опасност от травми, затова по-добре не сядайте зад волана. ТЕЛЕЦ ( 21 април - 21 май )  Днес, ще бъдете толкова безкористни, че ще привлечете много нови хора към себе си. Само не забравяйте, че не всички са \"добрички\", както мислите. Ако имате все още, повърхностни отношения с избраника си, тогава и кавгите и помиренията са неизбежни. Но, това се случва с всички новопоявили се двойки. БЛИЗНАЦИ ( 22 май - 21 Юни ) Оставете всичко да се развива от само себе си, само така, има надежда, да решите много проблеми. Твърде голямо значение придавате на много неща, а не си струва. В личния си живот, трябва да слушате повече съветите на приятелите си. Безразсъдството ви, може сериозно да засегне връзката с близък човек.   РАК ( 22 юни - 23 юли ) Трябва да живеете и да се радвате на момента. През последните дни, сте извършили такава огромна работа, че сега може да си позволите да си починете. Отидете в кафене, сред природата или посетете приятели. Освен това и здравето ви е добро. Що се отнася до парите, те ще бъдат достатъчни за всичко, което планирате. ЛЪВ ( 24 юли - 23 август ) Днес избягвайте флиртовете и интимните връзки. Разбира се, с вашия темперамент няма да е лесно да го направите, но е необходимо. Невероятни печалби днес не се очакват, но без пари няма да останете. За кариерното си развитие, трябва да търсите нови връзки, да намерите средства за инвестиране и да придобиете нови знания. ДЕВА ( 24-ти август - 23 септември ) Днес, може да ви манипулират, дори онези, на които преди сте се подигравали. Е, животът е бумеранг, така че не се изненадвайте. Един добър ден за преместване, промяна на работата и установяване на чуждестранни контакти. Възможно е един виртуален роман, да дойде до логичния си финал. ВЕЗНИ( 24 септември - 23 октомври) Очаква ви приятно пътешествие, за което сте мечтали през цялата година. И накрая, ще сте свободни от работа и от предразсъдъци. Между другото, по-добре да отидете до желаната страна със самолет и да изключите водния транспорт. Големи перспективи очакват заетите с търговия, реклама и право.   СКОРПИОН ( 24 октомври - 22 Ноември ) Днес, ще бъдете толкова нестабилни вътрешно, че много хора просто няма да ви познаят. Опитайте се да изказвате правилно вашите мисли, а не да мъмрите. Романтична среща очаква необвързаните. Само не се опитвайте да превърнете любовта в приятелство, в противен случай пак ще останете сами.   СТРЕЛЕЦ ( 23 Ноември - 21 Декември ) Не се отдалечавайте много от дома, в противен случай, ще пропуснете най-интересното. В личната и работната сфера, се очакват глобални промени, които ще ви харесат и обнадеждят. Има сто процента шанс, да срещнете сродната си душа, да направите кариера и да бъдете богати финансово. Днес, ще бъдете в центъра на вниманието за всички, с които комуникирате. КОЗИРОГ (22 Декември - 20 януари ) Днес, ще ви е трудно да се адаптирате към работата. Но, това ще стане постепенно, помощ и подкрепа, ще ви окажат колегите. Семейните, не трябва да взимат важни решения за личния живот сами, направете го с вашият избраник, така ще е много по-лесно. Големи заеми е по-добре да избягвате, особено кредити и ипотеки.  ВОДОЛЕЙ ( 21 януари -  19  февруари ) Дръжте отчета за работата си при вас, така че никой да не го вижда. Ако сте сигурни, че всичко сте направили правилно, не въртете в главата си, сто пъти една и съща мисъл. Критичността, ще ви пречи в личния живот. А вашите подозрения и ревност към партньора, могат да се превърнат във фобия. Така и депресията не е далеч.   РИБИ ( 20 февруари - 20 март ) Очаква ви внезапна проверка по време на работа и тя ще ви изненада. Е, ако нямате от какво да се страхувате, тогава се успокойте. Ако не е така, предварително си подгответе обяснителна реч. В семейството са възможни, кавги заради пари. Опитайте се, да си правите бюджет в бъдеще, за да нямате подобни проблеми.", "date": "2018.09.19", "title": "Дневен хороскоп 19 септември"}
{"url": "http://www.classa.bg/%D1%81%D0%B2%D1%8F%D1%82/item/387409-%D1%82%D1%8A%D0%B6%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B8%D1%81%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Годината е 1967-а. Младият капитан от южнокорейската армия О Хюнг Дже получава призовка от армейското контраразузнаване. Неговата специалност не е шпионажът, а приложната математика, която преподава в Корейската военна академия. И младият капитан няма ни най-малка идея защо е повикан в контраразузнаването. В Сеул го очаква агент на корейските служби, който държи в ръцете си старата молба за военна академия на О Хунг-Джа от 1955 г., а по лицето му пробягва мрачно изражение. \"Да не си пропуснал нещо\", пита мрачно агентът, подавайки му документите и допълва: \"В секцията \"семейни връзки...\" Капитанът е забравил да включи един от братята си - О Юнг Дже, който е изчезнал преди 17 години по време на Корейската война. Стомахът на Хюнг-дже се свива. В хода на мащабна контраразузнавателна операция южнокорейските военни са разбрали, че въпросният брат е сътрудничил на нахлуващата севернокорейска армия през юли 1950 г. - тайна, която семейството пази оттогава. В южнокорейската армия на онези, които имат лични връзки със Северна Корея, е било забранено да служат. Поради тази причина, обяснява впоследствие Хюнг-дже, той е пропуснал да спомене брат си в молбата си за прием в армията. Но това не е всичко, което военните знаят: \"О Юнг Дже, когото семейството от дълго време приемало за мъртъв, всъщност бил жив и вероятно се обучава като севернокорейски шпионин\", казва офицерът на Хюнг Дже. \"Моментално излязох от стаята и отвън започнах да плача. Офицерът ми каза да си изкарам всичко\", разказва Хюнг Дже. В крайна сметка разкритието за семейните му връзки довежда до уволнението му от армията. През следващите десетилетия Южна Корея се трансформира от една бедна и опустошена от войната страна, в богата, демократична държава.  Междувременно братята от фамилията О развиват кариери в академичните среди и създават семейства. През това време обаче бездната между Северна и Южна Корея става все по-голяма и двете държави стават все по-различни, което прави надеждите за обединение нищожни, въпреки че подобни истории за разделени роднини далеч не са рядкост. На 4 септември 1990 г., около 16 години след уволнението на О Хюнг Дже от армията, денят започнал като всеки друг. Той си взел вестник от кварталната будка, в който имало литературен обмен между Северна и Южна Корея. Едно от имената на поетите, цитирани там, обаче му направило сериозно впечатление - О Юнг Дже. Статията разказва за неговото емоционално изпълнение на една стара корейска балада, която братята О пеели като малки. О Хюнг Дже намерил своя отдавна изгубен брат. От статията той научил също така, че брат му е станал един от най-почитаните идеолози в Северна Корея, автор на дълги есета за социализма и агиографии на върховните лидери на страната.     За братята О, животът на Юнг Дже е серия от мистерии, най-малката от които е как един тийнейджър без политически пристрастия изведнъж се оказва сред най-изявените гласове на пропагандата, извършвана от вражеска за тях държава. Нещо повече - те дори нямат идея дали това все още е братът, когото те са познавали. Не съществува много информация за живота на О Юнг Дже в Северна Корея, особено в годините преди неговото повторно появяване. Но от неговите автобиографични писания, поезията му и свидетелства от онези, които са го познавали, разказват една история за сложността на националната идентичност и за начините, по които семейни връзки могат да се противопоставят на идеологическите раздели. Самият О Юнг Дже е роден през 1935 г. в малко фермерско селце в югозападния край на Корейския полуостров. Той е второто най-голямо от общо седем деца в семейството. Семейството му го описва като труден характер, който няма проблем с това да влиза в конфронтации. Същевременно с това въпреки че баща им е директор на местното училище, Юнг Дже не проявявал особено влечение към ученето и книгите. Само седмици след началото на Корейската война, армията на Северна Корея влиза в селото им. Първото, което войниците направили, било да задействат пропаганда чрез музика - те обучавали местните на военните си песни, правели конкурси за най-добър певец и най-добра пиеса с идеологически елемент - бедните селяни земеделци са експлоатирани от богаташ. Това е и първата стъпка на севернокорейската армия за привличане на младежи като Юнг Дже. След това започнали да мобилизират момчета от различните училища и гимназии, включително и тази, в която братята О учели. В крайна сметка около 100 хил. младежи насила или доброволно били вписани в редиците на севернокорейската армия. Жените били използвани като медицински сестри или като оръжия на пропагандата, докато мъжете се биели или изпълнявали логистични задачи, възложени им от военните. По всичко личало, че Северна Корея ще удържи победа - поне това било втълпявано на местните селяни. Едно от всички тези набрани от армията момчета бил Юнг Дже, тогава 15-годишен. Майка му се опитала да го спре, изминавайки над 30 километра пеш с малката си дъщеричка на гръб, но той я отпратил като казва, че го засрамва пред останалите новобранци. Това е и последният път, в който двамата се виждат. Десетилетия по-късно Юнг Дже ще каже, че никога не е забравил този образ на майка си, отиваща си на фона на залеза. Според братята му той станал доброволец не толкова заради някакви идеологически принципи, колкото от желание да избяга от нещастния живот, който водел. В интервю от 1990 г. той самият потвърждава, че към онзи момент не е имал политически убеждения. Войната обаче отключила у него артистични наклонности. Той участва в едни от най-кървавите битки от войната още преди да навърши 18 години. По-късно то се връща към този момент като към края на момчешките си години. За битките той пише поетични мемоари, в които разказва как след първата си битка, когато се погледнал отражението си, видял странен и чужд младеж, който го гледа оттам. Когато севернокорейската армия вече се изтегля от южните части на полуострова, той започва да пише и първите си стихове. По собствените му думи това бил единственият начин да освободи себе си от натрупаните емоции и постоянното му желание да изплаче мъката си. Така през 1953 г., още като войник, той публикува първото си стихотворение - \"Минният вал става все по-дълбок\" - пламенна тирада срещу американския империализъм, която използва образа на дупките, оставяни от мините, като метафора за предстоящата смърт на врага. След уволнението си от армията през 1957 г. Юнг Дже се заселва в Пхенян, където работи като отоплителен техник и продължава да публикува стихове - от антиамерикански полемики до възхвала на комунизма. Неговите творби, отпечатани в литературни издания, в крайна сметка стигнали до хора от ръководството на комунистическата партия, които решават да му отпуснат стипендия за университетско образование, където да се учи на литература и на поезия. Към 1965 г. О Юнг Дже е държавен пропаганден поет, работещ за партията. По това време ръководството в Северна Корея разчита изключително много на писателите за пропагандните си цели.  Поезията заема ключова роля в изграждането на комунистическата нация, предавайки партийните послания до народа чрез кратки, разбираеми и емоционални стихотворения. И тъй като идеята на ръководството в Северна Корея била да се съсредоточи вниманието върху ежедневието на обикновените хора, често поетите били изпращани на полето, в мините и фабриките, за да могат да се запознаят отблизо с бита на съгражданите си. Всяка седмица имало събрание на поети, на което хора от партията и отдела по пропаганда връчвали теми за писане. Следва редакция на творбите от цензори, а след това се изпращат за финална оценка от самия Ким Чен Ир, който на базата на това дали са достатъчно добри в идеологически план, ги отсява. Ако един поет започне да трупа много одобрени и публикувани творби, тогава и животът му започва да се подобрява - той става ценен за партията. Според познати на Юнг Дже от този му период, той бил доста добър в технически отношение поет, който бързо успял да се покатери по стълбицата и да се утвърди заради подходящото си поведение и умението си да доставя именно това, от което партията има нужда. За човек, докаран на север през войната, без каквито и да е връзки във властта, единствения възможен път за поведение е послушанието. Допълнително към това той има и талант за писане и политическата му пропаганда има своя битов чар, което го прави още по-ценен. И така той започва да се издига. През 1989 г. е награден с престижната награда за литература \"Ким Ир Сен\". През 1995 г. е определен за \"Герой на труда\" - най-високото цивилно звание в държавата, а държавният лидер Ким Чен Ир го определил като \"човек, който вървя по пътя на революцията редом с нас\". След като през 1990 г. Хюнг Дже вижда статията за брат си в южнокорейския вестник, той започва да търси начин как да се свърже с него. С помощта на репортера, написал материала, той намира адрес и започва кореспонденция. Майка им е радостна дори само от новината, че изгубеното й дете е живо. Самият Юнг Дже също е щастлив. Той казва, че продължава да мисли за майка си почти всеки ден. Тя, на свой ред, му пише, че обещава да остане жива, поне докато се видят за един последен път и му казва да стане още по-велик поет, чиито стихотворения да се помнят още години напред. До среща обаче така и не се стига. Майка им умира през 1995 г. Чак през 2000 г. двете правителства успяват да се договорят да допуснат среща между разделените семейства от двете страни на границата. И на мястото на срещата Юнг Дже е първият, който влиза от севернокорейска страна. Там той вижда двама от братята си и по-малката си сестра. И все пак еуфорията от срещата бързо отминава, заменена от несигурност. Юнг им отказва да изпеят песен от детството им (в нея имало християнски мотиви, а религията е забранена в Северна Корея). Не се повдигат и теми, които по някакъв начин са близки до политиката, тъй като и това може да създаде проблеми, а междувременно той похвалил на няколко пъти севернокорейския лидер, с което още повече очертал дупката между себе си и роднините си, оставена от това, че те просто нямат какво да си кажат. Истински емоционалният момент в срещата дошъл обаче от спомена за майка им. Братята на Юнг му донесли негови стри вещи, запазени от майка им. Те също така били направили и импровизиран малък мемориал от неин портрет и вещи в хотелската стая на Юнг, където той да може да изкаже почитта си към нея. Драматичната семейна сага превръща О Юнг Дже в един от символите на помирение в Южна Корея. Вестниците разказват неговата история и цитират молбите му за мирен диалог и обмен, препечатват някои от по-късните му стихове, призоваващи за обединение и като цяло го превръщат в икона на мирния процес между Юга и Севера. Южнокорейски поети го посрещат като глас на мира и го канят на симпозиуми за \"обединяване на литературата на Корея\". По време на сбогуването Хюнг Дже казал на брат си, че пак ще се видят. Севернокорейският поет обаче сякаш знаел, че това няма как да се случи и заплакал на раздяла. През 2011 г. роднините му научили, че е починал от рак на гърлото. За тях той завинаги ще остане мистерия - между човека, когото помнят, и големия пропагандист на северните им врагове.  Между поезията във възхвала на диктатори и тази, посветена на майка им... Един човек, който може със стиховете си да навее тъга и да остави впечатлението, че самотата го е съпътствала през цялото това време. Въпреки все по-близките (поне към момента) отношения между двете Кореи, все по-малко хора остават, които да пазят сантимента на роднините и близките от другата страна на границата. И все по-малко хора мислят вече за обединение. А на този фон образът на О Юнг Дже остава еднакво далечен и за двете страни.", "date": "2018.09.19", "title": "Тъжната история на най-големия пропагандист на Северна Корея"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387404-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0", "text": "В Instagram голяма популярност набира акаунтът на стюардеса от Румъния Мадалина Васил, която не се стеснява да покаже на абонатите си откровени кадри. Както съобщава ink.inforesist.org, младата жена дори е наричана най-сексапилната стюардеса в света. Мадалина живее в Дубай и работи за авиокомпанията United Emirates.    Вижте още СНИМКИ на красавицата:          ", "date": "2018.09.19", "title": "Най-сексапилната стюардеса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387405-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%BF%D1%80%D0%B8%D0%B7%D0%BD%D0%B0", "text": "Учителка от американския град Хюстън направи неочаквано признание. Тя разкрила, че е загубила девствеността си със свой 15-годишен ученик. Както съобщава Daily Mail, 24-годишната Хана започнала роман с тинейджъра през 2017 година. Учителката си разменяла с момчето закачливи съобщения и интимни снимки. По думите й тя се влюбила в момчето и искала той да бъде първия й мъж.      По време на изслушването си пред съда Хана не могла да сдържи сълзите си, описвайки как действително е била влюбена в ученика си. За връзката учителка - ученик станало известно, след като друг ученик разказал всичко на директора. Сега младата жена е заплашена да лежи до 17 години зад решетките. Присъдата ще стане ясна през ноември.", "date": "2018.09.19", "title": "Учителка призна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387406-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B8%D1%80%D0%B0", "text": "Видео с момиче, което демонстрира огледални бански с много скромни размери, покори интернет. Кадрите се разпространяват в социалните мрежи. На тях се вижда как красавица с перфектна фигура показва необичаен бански, направен от... огледална повъхност.  \r\n   \r\n   При това бикините доста плътно прилягат към тялото, едвам скривайки интимните части. Всъщност банският не е ушит като останалите. Това са просто малки късчета фолио, залепени към тялото на момичето. \r\n    ", "date": "2018.09.19", "title": "Красавица демонстрира....."}
