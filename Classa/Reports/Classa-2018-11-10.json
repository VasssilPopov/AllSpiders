{"url": "http://www.classa.bg/%D1%81%D0%B2%D1%8F%D1%82/item/389350-%D0%BB%D1%8F%D0%B2%D0%B0%D1%82%D0%B0-%D0%B2%D1%8A%D0%BB%D0%BD%D0%B0,-%D0%BA%D0%BE%D1%8F%D1%82%D0%BE-%D1%82%D0%B0%D0%BA%D0%B0-%D0%B8-%D0%BD%D0%B5-%D1%81%D0%B5-%D1%81%D1%8A%D1%81%D1%82%D0%BE%D1%8F", "text": "Изминаха изборите за Конгрес и Сенат в Съединените американски щати, които за разлика от президентските бяха без особени изненади. Резултатите сочат, че Демократическата партия завоюва крехка преднина в Конгреса, а републиканците печелят Сената. Сега нека да видим и по-детайлно събитията. 1. Какво се случи в изборите за Камарата на представителите? Демократите спечелиха малка преднина – както обикновено се случва по време на междинни избори при президент от другата голяма партия. На теория, това би им дало възможност да блокират ключови бюджетни решения на президента Тръмп, както и теоретичната възможност за импийчмънт, която към момента не се подкрепя дори от Нанси Пелоси, а само от най-истеричните американски, леви медии (както и българските с финансиране по същата линия). При финалните резултати, се очаква мнозинството на демократите да бъде по-малко, отколкото това, което беше на републиканците през предишните няколко мандата – те успяха да променят от „червено\" в „синьо\" само около 30 места. Подобна малка разлика, при действащ президент, може да се отчете като частичен успех на Тръмп, при положение, че първоначалните прогнози даваха по-голяма победа за лявата партия, а запазване на републиканско мнозинство при действащ републикански президент е нещо рядко срещано (обратното също е вярно) – случвало се е точно четири пъти в историята. Нека да припомним, че дори Рейгън трябваше да работи с враждебен Конгрес. 2. Какво се случи в изборите за Сенат? Пълна победа за Доналд Тръмп – забележете – за президента, не за републиканската партия като цяло, но към това ще се върнем по-късно. Сенатът получава дясното си мнозинство. Това от своя страна означава няколко неща: Всякакви блянове на ляволибералните медии за импийчмънт ще бъдат блокирани от Сената – на първо място. На второ място всички демократи, трябва да се молят за крепко и дълго здраве и работоспособност на съдия Гинсбърг (85 години) от върховния съд на САЩ – защото, ако на Тръмп се даде възможност за назначаване на още един върховен съдия, това би закрепило консервативно мнозинство в най-висшия политически орган на съдебната система в САЩ за поне четвърт десетилетие. Гласуването за върховен съдия се случва точно в Сената – с подобно мнозинство назначението на върховни съдии, ще може да се случи далеч по-гладко от публичния линч, срещу съдия Кавано – преди да могат да бъдат скалъпени каквито и да е компромати. 3. Какво се случи в изборите за губернатори? Единствената част, която социолозите не познаха – бяха избрани повече от очакваните републикански губернатори. 4. Какво означават тези избори за Демократическата партия? Демократическата партия, подкрепена от 90% от медиите, 90% от шоубизнеса, около 70% от капитала и милиони нелегални с право на глас – с цялата тази мощ, успя да спечели едва минимална преднина и то в популярния вот. Нещо повече – почти всички, които гласуваха срещу съдия Кавано – загубиха на тези избори. Лицето, в което беше вложен гореспоменатия ресурс и пропагандата се лееше денонощно от всички канали и „VIP-ове\" – Бето О'Рурк в Тексас, беше победен от Тед Круз. За пореден път това показва, че Демократическата партия няма лидер зад който да се обедини, а само няколко говорещи глави, обединени от омраза и финансови интереси. Избирането на лица като Александрия Окасио-Кортез показва, че Демократическата партия смята да прескочи социализма и да поеме право напред към „светлото\" бъдеще на комунизма 5. Какво означават тези за избори за Републиканската партия? Дясната американска партия вече е под пълния контрол на Доналд Тръмп – бунт при сенаторите вече не може да имаме, каквито видяхме при Джон Маккейн (мир на праха му) и какъвто беше опитан да се направи при избирането на съдия Кавано – всични нови сенатори вече са „хора на Тръмп\", което ще доведе до тежки времена в опитите за подкопаване на институциите и президента, които са едни от честите номера на „демократите\". Не е случайност, че Доналд Тръмп наблегна и успя да обиколи всички щати с надпревара за сенатори. Положението при конгреса е подобно – с няколко думи може да се каже – вътрешната опозиция е смазана и вече Републиканската партия е партията на Доналд Тръмп. Точка. 6. Какво означава това за предстоящите президентски избори? Доналд Тръмп спечели вота на доверие в изборите, които се доближават до електоралната система за избор (electoral college) на президентските. Друг важен параграф, който вече споменахме е, че Демократическата партия, все още няма обединяващо или поне избираемо лице, което да излезе срещу него през 2020 г. А това означава само едно – американските леви и техните производни български ляволиберали, които незнайно защо наричат себе си, десни – пригответе се за още шест дълги години с Orange Man Bad. Николай Облаков", "date": "2018.11.10", "title": "Лявата вълна, която така и не се състоя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389351-10-%D0%BD%D0%BE%D0%B5%D0%BC%D0%B2%D1%80%D0%B8-1989-%D0%B3-%E2%80%93-%D0%BE%D1%82-%D1%82%D0%B0%D1%82%D0%BE-%D0%B4%D0%BE-%D0%B1%D0%BE%D0%BA%D0%BE-%D0%B7%D0%B0-%D1%82%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D0%BD%D0%B5-%D0%BF%D0%BE%D0%BC%D0%BD%D1%8F%D1%82-%D0%BE%D0%BD%D0%BE%D0%B2%D0%B0-%D0%B2%D1%80%D0%B5%D0%BC%D0%B5", "text": "Датата 10 ноември 1989 г. е доста неясна за поколенията на българите под 30-40-години.  Някакво актуално представително проучване на социолози, публикувано сега, точно преди 25-годишнината от падането на Живков и режима, показва, че 94% от хората под 30 години не знаят почти нищо за онова време. По-възрастните, поживели в онзи период, знаят и спорят, а по-младите просто нямат ясни представи. Чули нещо от разкази на родители, дядовци, прочели нещо, видели някой клип с Тодор Живков в тубата. В интернет сега можеш да прочетеш за онзи период само идеологизирани коментари, филипики, спорове. За обективната истина ще чакаме да минат още 25 години. Сега няма да се появи. Което значи, че просто ще минем без обективна оценка за онова време, защото тя е най-нужна за първите години след промяната, а не в някакво историческо бъдеще след още 20-30 години. Тогава ще е без значение. А сега е трудно е да се каже каква е поуката от историята. Мненията са диаметрално разделени. В същото социологическо проучване се оказва, че одобрение към Тодор Живков заявяват 55% от анкетираните. Няма в най-новата българска история държавник или политик с такова високо одобрение. В някакви временни периоди отделни политици са получавали доверие и доста над неговото, но от дистанцията на годините – никой друг.  Например генерал Добри Джуров, член на Политбюро на ЦК на БКП и един от хората, свалили Живков, в първия месец след 10 ноември получи одобрение над 90 процента – непостигнат от никого рекорд. Дължеше се на това, че Джуров като военен министър удържа свалянето на Живков и прехода в първия момент, като гарант на промяната с армията, без тя да се намеси, без да се стигне до кървави сблъсъци. Днес малцина от младите знаят кой е Добри Джуров въобще.   Но Тодор Живков се оказва с 55% одобрение       А той беше диктаторът на България. С желязна власт, облечена в кадифена ръкавица. Гъвкав и лукав режим. Живков беше върхът на пирамидата в продължение на 33 години. Тази продължителна власт не може да се сравни с нищо в съвременния свят, освен с властта на Ким Ир Сен в Северна Корея (премиер и партиен лидер от 1948-1949 до 1994 г.) и властта на Фидел Кастро в Куба (премиер от 1959, партиен лидер от 1965 до 2006-2008 г.). Царуването на Живков надминава това на римските императори, с единствено изключение – първият император Октавиан Август, преди 2000 г., властвал 41 години. В следващите 4 века, дори в най-стабилните периоди на империята, няма нито един, който да е царувал по-дълго от Тодор Живков, чак до император Теодосий Втори в 5 век. Българският комунистически владетел има по-кратък престой на престола само от няколко европейски царе от Средновековието и от българския цар Петър I, царувал от 927 до 969 г.       Когато у нас се говорят за комунизъм и за режим, често забравят, че това беше едноличен режим на Тодор Живков. Лична власт, облечена в комунистическа идеология, лицемерни приказки за демократичен централизъм, грижа за народа, възход и социална справедливост. Зад всичко това основната грижа на властта беше да не би да се разклати личния режим на Живков, заобиколен на висши партийни и държавни постове със своите правешки роднини и приятели. Живковия режим беше създал стройна система за привилегии, която, в тогавашните условия на пазарен дефицит дори за елементарни стоки, осигуряваше с всичко партийния елит и специално семейство Живкови. Докато хората чакаха ред за руски автомобил лада по 14-15 години, синът му Владко Живков се возеше на спортно БМВ, а непълнолетната дъщеря-внучка Жени Живкова – на бял мерцедес. Докато мнозинството софиянци живееха в панелки, за партийния елит строяха специални блокове и вили. И т. н. Когато Живков беше отстранен от власт, народът ликуваше. За сравнение, при социологическо проучване от НЦИОМ от март 1991 г., едва 16% от българите са имали положителна оценка за Живков, а 76% са били с отрицателна. Онези, които не са живели тогава или са били в несъзнателна възраст, нека си представят, че от момента в който са се родили, докато навършат христова възраст, все един и същи човек управлява държавата, като цар самодържец.       без опозиционни партии, без парламент, който да му пречи, без съдебна власт, която с нещо може да го застраши (не че сегашният е много застрашен, но…). Без медии или личности, които да го изобличат с някоя статия, предаване, с някоя книга, изказване. Пълно мълчание и официално одобрение, дитирамби, поеми и речи във възхвала. Само чуждите радиостанции казват по нещо грубо против него. И след всичко това още има 55% одобрение… Нещо се случи през прехода, което обърна общественото мнение. В интерес на истина, ако се сравняват Тодор Живков и бодигардът му Борисов (който се прекланя пред него в неколкократни изявления през годините), сравнението ще бъде в полза на Живков. Защото той, при все че е бил абсолютен властелин, разпределяше власт и отговорности в йерархията. А Борисов се опитваше да командва еднолично в условията на демокрация. Аз, аз, аз… Вторият му мандат се очаква с интерес, защото правителството му вече не е еднопартийно. Живков, с дебелашките си шеги, специфичен говор и диалектни думи, никога не повтаряше аз, аз, аз… И никога не постигна толкова гафове като Борисов, никога не прекрачи брутално закона, никога не показа демонстративно невъзпитание.         Живков беше диктатор, но лукав и хитър, макар и без висше образование. Отнасяше се почтително с авторитетите, за разлика от пожарникаря инженер, доктор на науките, генерал Борисов. Ухажваше писателите, професорите, флиртуваше с интелигенцията. Крахът на комунизма го помете, но това беше крах и на личния му режим, който завърши с фалит на държавата. Буквален. Фалитът лъсна през 1990 г., когато правителството обяви мораториум върху изплащането на външния дълг, достигнал 12 милиарда долара. С падането на Живков дойде свободата. Но с нея дойде бедност и разпад на държавата. Носталгиците по онова време свързват сигурността на живота, гарантираната работа и доходи (всички бяха еднакво бедни, но осигурени), с Живков. Но той имаше противници и сред твърдите комунисти. Един от тях, генерал Цвятко Анев, лежал в затвора заради организиране на преврат срещу него, казва: „При Живков беше добре не благодарение на него, а въпреки него“.       Във Фейсбук няма много пенсионери, които изразяват предпочитанията си към онзи период, но соца си има поддръжници и сред по-младите. Същевременно основни разобличители на социализма в интернет се оформиха писатели, блогъри и журналисти на възраст около 40-45, които имат бегла представа за онова време, но се отдават на публицистична страст и теоретични разсъждения.  Така се оформят две противоположни фронтови позиции, изкривени откъм истината за онзи период.  Едната страна казва: при социализма беше добре, цените бяха ниски, хората ходеха на почивка по 15-20 дни, имаше прилични пенсии, безплатно здравеопазване и т. н.  Другата отговаря: тогава страната е била затвор, оградена с телени мрежи, ДС, лагери, сега хората са свободни и ходят на почивка в Гърция, пътуват по цял свят, не чакат 15 години ред за кола и т. н. Който припомня ниските цени на социализма, трябва да признае, че те бяха изкуствени, нереални, непазарни. Това създаваше дефицити и напрежение в икономиката, което логично завърши с рухването на системата. Тя не беше съборена от злодея Горбачов, както си представят някои носталгици по онова време. Тя фактически фалира, изгуби конкуренцията със Запада, за да завърши закономерно с разпадане.     Ако някой иска да сравни материално двете системи, може да сравни създаденото в разделена Германия – ГДР и ФРГ. Тази техническа нация при социализма роди коли като „Трабант“ и „Вартбург“, а при другата система – Фолксваген“ и „Опел“ (мерцедесите и беемветата да не ги споменаваме). ФРГ стана световен икономически лидер и износител на лекарства, химикали, техника, бира и т. н. ГДР се самозадоволяваше, поддържаше с усилия стандарта на живот, макар да беше т. нар. витрина на социализма. Разобличителите на социализма, които са видели малко от него, стигат до абсурдни твърдения – че тогава не е имало култура, всичко е било идеологическо, всички са били доносници, дегенерати и пияници, страхливци и слагачи на властта и т. н.  За културата е цяла отделна тема. Въпреки идеологизираната среда, повечето големи произведения в българската литература на XX век са написани в този период (Талев, Димов, Радичков и т. н.). Има филми, които остават като образци в българската култура. Театри е имало навсякъде, актьорите бяха като звезди във всеки град. В афишите има и западни драматурзи, лесно може да се види в програмата им във вестниците от онова време. Има живопис от този период, която сега колекционери купуват за цяло състояние. Значими композитори, оставили по нещо по-трайно, има повече в този период, отколкото сега. И т. н., темата е дълга. Ако не бил паднал социализма, сега нямало да имаме интернет, твърдят някои. Примерно, липсата на някои технологии тогава, я приписват на режима, а не на епохата. А западните технологии и техника проникваха и тогава, през Желязната завеса. (Който се интересува от научни достижения, може да види   разказа на акад. Кирил Боянов за българската електроника).  Сега малцина знаят в българския живот тогава. Това бяха т. нар. валутни магазини, със западни стоки.  „Кореком“ беше като витрината на Запада, безпощадното, разрушително сравнение на западните стоки с местните. На българския пазар например нямаше кафе, понякога месеци наред. После се появяваше виетнамско. Боклук. След това изчезваше и на негово място се появяваше полски заместител, от цикория. Или печена леблебия, ръж. После току се появи кубинско или анголско кафе. А в „Кореком“ имаше поне 2-3 вида ароматно, с лъскави опаковки. Сега някои пишат, че стоките в „Кореком“ били недостъпни, хората били бедни, не можели да пазаруват там. Глупости. Това бяха най-оборотните магазини. От края на 70-те и през 80-те години там можеше да купува всеки с чужда валута. Чуждата валута беше предимно долари, марките се преизчисляваха в цени в долари. Доларът беше с официален курс 0,98 ст., но на черния пазар за 15 години курсът му се промени от 2 лв. до 3,50 лв. Чак при падането на комунизма скочи рязко до 6-7 лв. До към началото на 70-те  в „Кореком“ пазаруваха само чужденци и българи, които са работили за валута в Либия, Алжир и на Запад, по корабите, международния транспорт. Но всеки можеше да намери един арабски студент и да си купи чрез него магнетофон или телевизор. Защото на българския пазар се продаваха 60-килограмови руски цветни телевизори „Електрон“, а в „Кореком“ – „Сони“. На пазара се продаваха т. нар. полски „Грундиг“, имитация на германската марка, а в „Кореком“ – оригиналът или японските „Акаи“, „Пайниър“ и т. н. Имаше изобилие от марки. Българите от средна ръка нагоре живееха заобиколени от японска електроника от „Кореком“. А средната класа беше доста по-широка от сега. Мнозина по онова време ходеха с дънки, дори като официално облекло. Защото беше въпрос на мода и престиж – корекомско. Дънките в „Кореком“ бяха по 10-ина долара докъм 1980, после станаха 12-14. Работещите по чужбина също внасяха. Иначе по магазините – дънки „Рила“ и дефицит… Дву-тристаен апартамент в София (цените бяха почти приравнени с другите големи градове) струваше 8-10 хил. лева в края на 70-те, 12-13 хил. в края на 80-те. Тогава Сега струва между 100 и 200 средни заплати. Кредитите тогава бяха леснодостъпни, изплащаха се също толкова лесно. Но се чакаше ред да купиш жилище, записваш се, проверяват те комисии, класират те по категории, по различни системи, с лихвоточки. Масово явление беше в един апартамент да живеят по 2-3 поколения – баба и дядо, син и дъщеря, внуци. Мнозина се уреждаха с връзки. За номенклатурата бяха избраните квартали и по-качествено строителство.  Но, ако питаш по-старите хора, повечето ще кажат, че са живели по-добре. Ясно и просто го каза пред пишещия тези редове 80-годишен дядо в троянско село, в началото на 90-те години – „Половината ми живот е минал преди 9 септември, половината – след 9 септември. Втората половина беше по-добра.“ Дядо Мичо цял живот е живял на село, не е бил облагодетелстван по някакъв начин от тогавашната власт, дори е бил репресиран в някакъв период през 50-те. Но така дели и оценява живота си. След 10 ноември отвратените от социализма, започнаха да идеализират живота в България преди 9 септември. Тя била Швейцария на Балканите и пр. Отново погрешна представа. Била е бедна, бедна държавица, в която мъжете от предимно селското население, са обували за пръв път обувки, когато са отивали в казармата. Дотогава са ходели с папуци от свинска кожа. Затова така оценява живота си дядото, без носталгия по младостта… В края на 80-те режимът на Живков го закъса. И изведнъж зад граница. Преименуването беше поводът. Живков се появи в едно телевизионно обръщение и призова Турция да отвори своите граници „както България направи това“. И тръгнаха потоци от хора, близо 400 хил. се изселиха. В големи райони селското стопанство остана без работна ръка, нямаше кой да обере реколтата. Режимът пращаше бригади от войници и студенти. Сегашният премиер Борисов, тогава каратист и студент в милиционерската школа в Симеоново, е изпратен като командир на някаква част уж да охранява реколта в турските райони. Сам го разказва в свои интервюта. Но не казва всичко. Тогава властта е изпратила всички налични биячи в районите, където се бунтуват. Така че каратистът Борисов може да се предполага дали е бил по-полезен като каратист или като събирач на реколта Резултатът от това масово изселване, наречено „голямата екскурзия“, е, че освен загубите на работна ръка, пада и потреблението – още един удар по икономиката.  Живков започва да внася с пари от заеми от чужбина основни храни като боб, лук, картофи. След многото селскостопански реформи и „голямата екскурзия“, продукцията е закъсала. Мнозинството с радост посрещнаха падането на Живков и комунизма, за да се разочароват само след няколко години. Още в началото на 90-те мнозина се разбягаха по света, след като паднаха изходните визи. За двайсет години около 2 млн. българи заминаха за чужбина, като емигранти или временни гастарбайтери. Да търсят по-добър живот от българските условия. Някои погрешно си мислят, че това, което се е случило, е по плана „Ран – Ът“ (план за икономическия преход в България, написан от американски експерти, с участието на български представители икономисти и др. от БСП, СДС, учени от БАН). Малцина май са го чели. Там например пише как да се съхранят специалистите в електрониката, в машиностроенето, да се търсят пазари, коопериране със западни фирми, за да не се закрива производството. И т. н. Почти нищо от този план не е изпълнено. Освен приватизацията, но калпаво и бавно, със закъснение. Наричат свалянето на Живков „дворцов преврат“. Формално изглежда така. Но хората, които го свалиха, откриха пътя към реална демокрация. Седнаха на Кръглата маса с току що появилата се опозиция и договориха условията на прехода, направиха отстъпки и …спечелиха първите избори през 1990 г. Сега мнозина твърдят, че всичко е било нагласено, сценарий, хора на ДС инфилтрирани в опозицията и т. н. В България нямаше многохилядни демонстрации срещу режима, както преди да падне стената в Берлин, нямаше дисиденти като Вацлав Хавел по затворите, нямаше синдикати като „Солидарност“ в Полша. Имаше един изключен от БКП и въдворен на село философ (Желю Желев), който седял там  и писал на спокойствие книгата си „Фашизмът“, в която прави (не толкова оригинално) сравнение на тоталитарните системи. Книгата е издадена и после забранена, и той се превръща в най-изявения дисидент. През 1988 г., по време на перестройката, започва открито да критикува режима по чуждите радиостанции. Който сега е недоволен от лидерите на т. нар. опозиция през 1990 г., да каже къде са били „истинските“ дисиденти. Няма такива. Има неколцина политически затворници и неколцина арестувани за кратко, които така и не получават международно признание и известност. България няма своите дисиденти като руските Сахаров, Солженицин, Буковски, Зиновиев и др. Френският президент Митеран при посещението си през януари 1989 г. кани на закуска 12 интелектуалци, повече или по-малко неудобни за Живков и критици на режима. Така Митеран им създава статут на дисиденти и дава тласък на демократизацията в България. Много от тях в онзи момент са преследвани от режима или изключени от комунистическата партия за критичните си позиции. Митеран става своебразен гарант за тяхната безопасност, след срещата с него режимът е принуден да внимава в отношението си към тях. Но френският печат подлага на унищожителна критика Митеран и описва с ирония поканените от него на закуската. В. „Фигаро” пише: „Събралите се около него 12 интелектуалци и художници се изказваха един след друг нюансирано, почти византийски, и в техните думи Митеран не намери нито точните отрицания, нито убийствения хумор на чешките дисиденти, приети от него в Прага. …Дали те са действително опозиционери? По-скоро са обновители, стараещи се да говорят и да действат в рамките на законността.” В. „Либерасион” пише от от София: „В Прага чешките дисиденти представиха на френския президент списък с хуманитарни случаи. В София вчера 12-те умерено критични интелектуалци, поканени на закуска от Франсоа Митеран, предпочетоха да споделят с него своето възхищение от Михаил Горбачов.”  Но други, достойни да бъдат поканени от Митеран, няма. Това са реалностите. Всички приказки, че някой подменил опозицията, дирижирал нещо си, са преувеличение. Просто друга опозиция няма. Сега България е пълна с антикомунисти и декомунизатори. След дъжд качулка. Много сегашни писатели и интелектуалци се изказват радикално срещу комунизма, но са закъснели с 30 години. Пропуснали са шанса да станат българския Хавел, българския Сахаров…  И поради антикомунистическа параноя нанесоха поражения, вместо да сътворят нещо добро. Буквално, чрез ликвидационни съвети. Решиха да връщат земя в реални граници. Това върна земеделието от 30-те години, на дребните собственици на по 5-6, до десетина ниви, до трийсеина декара. Но сега те отидоха в ръцете на множество наследници, които нямат намерение да се връщат на село. Никоя източноевропейска страна не направи такава глупава земеделска реформа. Сега България е вносител на всички онези плодове и зеленчуци, които е изнасяла. В края на комунизма имаше 10,5-11 млн. овце, България изнасяше агнешко на 3 континента (парадокс, но при комунизма по Гергьовден агнешкото беше дефицитно – всичко отиваше за износ, да носи валута, за да покрива харчовете). Сега в страната има по-малко от 1,5 млн. овце. Но на Гергьовден агнешко има, дори вносно от Нова Зеландия.  Сега, ако припомниш тези факти за ликвидацията, някои запалянковци по споровете „преди и сега“ веднага ще те нарекат „комунист“, който иска ТКЗС-та. И за това е писано в плана „Ран – Ът“ – че възстановяването на собствеността върху земята може да създаде проблем, тя е била на дребни собственици, а модерното земеделие е уедрено. В плана пишат за преобразуване на собствеността, като предупреждават, че не трябва да спре производството, защото това ще е пагубно. Никой не е чул съветите. Ликвидираха. Закриха и разрушиха напоителни системи, трайни насаждения, ферми, стопанства, над половин милион работни места и т. н. Сега селата са обезлюдени, пустеят ниви и пасища. А закритото селскостопанско производство закрива след себе си консервна промишленост и съпътстващите я производство на хартия, стъкло, тенекии и др. Още работни места…  За да достигне животът в България европейски стандарт, страната трябва да започне да произвежда и продава нещо на света. Само с туризъм не става. Нито с яростни критики на миналото при социализма.  И в тази каша избуява носталгията по Живков. По силната държава, силната ръка, която да въведе ред. И на мнозина им се привидя като спасител Бойко Борисов, харизматичен популист и демагог, излязъл от средите на биячите и криминалния преход.      ", "date": "2018.11.10", "title": "10 ноември 1989 г. – от Тато до Боко (за тези, които не помнят онова време)"}
{"url": "http://www.classa.bg/%D1%81%D0%B2%D1%8F%D1%82/item/389344-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D0%B4%D0%B5%D0%BC%D0%B8%D1%82%D0%B8%D1%84%D0%B8%D1%86%D0%B8%D1%80%D0%B0-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D1%83-%D0%B5%D0%BA%D1%81%D1%86%D0%B5%D0%BD%D1%82%D1%80%D0%B8%D1%87%D0%BD%D0%BE%D1%81%D1%82%D0%B8", "text": "Най-известният латиноамерикански наркобарон, Пабло Ескобар, е бил прочут не само с престъпленията си, но и с лукса и показността си, създали много градски митове. Един от най-известните е, че бил подарил еднорог на дъщеря си Мануела.   Годината е 1989 г., Ескобар е напуснал своето убежище в Панама преди четири години, за да се върне в Меделин (Колумбия), откъдето координира дейността на картела си. Ексцентричностите са на дневен ред сред семейството му, роднини, убийци и други членове на бизнеса с наркотици.   Дъщеря му навършва пет години, а баща й й връчил голям подарък, който по-късно ще създаде легендата. В новата книга на вдовицата на трафиканта на наркотици, озаглавена \"Животът и затворът ми с Пабло Ескобар\" неговата вдовица Виктория Еухения Henao обясни истината за подаръка, породил много истории далеч от реалността.   \"Ние празнувахме рождения ден на Мануела в Неапол. Този ден, Пабло също присъства за известно време, като й подари кобила и нейното бебе-конче в черен цвят.\" С други думи, предполагаемият еднорог е бил наистина обикновен бозайник.   \"От този рожден ден произлезе една лъжлива история, която е надминала въображението и днес мнозина приемат, че това е вярно\", казва жената. Също тя добавя: \"Това е лудост, дори твърдяха, че Пабло наредил да поставят рог на челото на бял кон и да му закачат с телбод криле, за да изглежда като еднорог, а също че животното умряло от инфекцията, причинена от раните\".   За да завърши темата, тя казва: \"Не знам откъде дойде онази жестока история, но истината е, че това никога не се е случило\". По този начин тя развенча един мит, който се предава от няколко десетилетия до днес. Има ли още неща за откриване за ексцентричностите на историческия картел в Меделин?", "date": "2018.11.10", "title": "Вдовицата на Пабло Ескобар демитифицира една от най-големите му ексцентричности"}
{"url": "http://www.classa.bg/%D1%81%D0%B2%D1%8F%D1%82/item/389345-%D0%B4%D0%B5%D0%BA%D0%BB%D0%B0%D1%81%D0%B8%D1%84%D0%B8%D1%86%D0%B8%D1%80%D0%B0%D0%BD%D0%BE-%D1%81%D0%BB%D1%8A%D0%BD%D1%87%D0%B5%D0%B2%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B4%D0%B5%D1%82%D0%BE%D0%BD%D0%B8%D1%80%D0%B0%D0%BB%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC", "text": "Неотдавна декласифициран доклад обяснява странната детонация, претърпяна от десетки морски мини, поставени от САЩ по време на войната във Виетнам, съобщава Science Alert.   Събитието се случило на 4 август 1972 г., когато екипажът на американски самолет прелетял над минираните води край северно виетнамския остров Хон Ла. Тогава военните наблюдавали как за секунди около 25 мини неочаквано са се детонирали.   Експлозивите били поставени от американците в рамките на военната кампания \"Pocket Money\", стартирана през 1972 г. срещу основните пристанища на Северен Виетнам. Мините са имали програмирано самоунищожение, но не е трябвало да се самовзривят преди началото на септември.   Тази необяснима масова експлозия седмици по-рано от програмираното, довела до откриването на разследване от американския флот, чиито резултати наскоро бяха разсекретени.   В доклада се декласифицира информация, че много от мините са били зависими от магнитно влияние, т.е., те са били предназначени да се детонират чрез откриване на промени в магнитното поле, така че било предположено, че експлозията може да се дължи на \"магнитни смущения от слънчеви бури\".   Сега ново проучване сравнява резултатите от доклада с данните за слънчевата активност от онова време. Работата показва, че експлозията на мините съвпада във времето с избухването на слънчева активност в началото на август 1972 г.   По това време, слънчевият регион MR 11976 е емитирал серия от интензивни избухвания, освобождавайки коронална маса и облаци от заредени частици, пътували до Земята със скорост близо до светлинната.   Слънчевата активност в началото на август достигнала максимум, когато изригване от Х-клас в 06:21 (Universal Time) точно на 4 август 1972 г. причинило ултрабързо изхвърляне на коронална маса, което достигнало до нашата планета за рекордно време в 14,6 часа.", "date": "2018.11.10", "title": "Декласифицирано: Слънчевата активност детонирала десетки американски мини по време на войната във Виетнам"}
{"url": "http://www.classa.bg/%D1%81%D0%B2%D1%8F%D1%82/item/389346-%D1%81%D0%B0%D1%89-%D0%BF%D1%80%D0%B8%D0%B5%D1%85%D0%B0-%D0%BD%D0%BE%D0%B2%D0%B0-%D0%BD%D0%BE%D1%80%D0%BC%D0%B0,-%D0%BA%D0%BE%D1%8F%D1%82%D0%BE-%D0%BE%D1%82%D0%BA%D0%B0%D0%B7%D0%B2%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%BD%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE-%D0%BF%D1%80%D0%B5%D0%BC%D0%B8%D0%BD%D0%B0%D0%BB%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0", "text": "С приближаването на мигрантския керван към САЩ, департаментите на правосъдието и на вътрешната сигурност на САЩ са издали ново правило, което забранява предоставянето на убежище на тези, които не са подали заявление на границата, а след незаконно преминаване на южната граница на страната.   \"Нашата система за предоставяне на убежище е претоварена с прекалено много молби, от чужденци без заслуги, те наложиха огромно бреме върху нашите ресурси, , което не ни позволява бързо да даваме убежище на тези, които наистина го заслужават\", гласи документът.   Мярката се основава на правомощията на американския президент да преустанови влизането в страната на конкретен клас имигранти, ако се прецени, че това би било в ущърб на националните интереси. Това промени законодателството на САЩ, което досега гарантираше, че имигрант, физически присъстващ в САЩ, може да търси убежище, независимо, че не е в пункта си на пристигане.\"   Тези ограничения няма да влязат в сила, докато президентът Доналд Тръмп не издаде съответната прокламация. След влизането в сила обаче мярката може да бъде блокирана най-напред от по-ниските съдилища и в крайна сметка от Върховния съд.   В случай че правилото не бъде отменено от съдилищата, незаконните имигранти все още могат да избегнат депортирането, ако им бъдат предоставени специални защити в рамките на международните конвенции. Това обаче е по-трудно постижимо от убежището и няма да доведе до получаване на постоянен правен статут.", "date": "2018.11.10", "title": "САЩ приеха нова норма, която отказва убежище на нелегално преминалите границата"}
{"url": "http://www.classa.bg/%D1%81%D0%B2%D1%8F%D1%82/item/389348-%D0%BF%D0%BE%D0%BB%D0%B5%D1%82-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D1%82%D0%B5%D0%BB%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%81%D1%83-57-%D0%BD%D0%B0-%D0%BC%D0%BD%D0%BE%D0%B3%D0%BE-%D0%BC%D0%B0%D0%BB%D0%BA%D0%B0-%D0%B2%D0%B8%D1%81%D0%BE%D1%87%D0%B8%D0%BD%D0%B0", "text": "Полетът на два руски изтребителя пето поколения Су-57, на особено малка височина, е заснет и публикуван в YouTube от руската военна верига Звезда.   Изображенията са заснети от рампата на транспортен самолет An-12 и от камерите, инсталирани в изтребителите.   Самолетите са били управляван от главния пилот на компанията Сухой, Сергей Богдан, ръководител на тестовия център „Валери Чакалов\" и генерал-майор Радик Бариев.   През октомври тази година, бившият командир на Военновъздушните сили и настоящ председател на Комитета по отбраната на горната камара на руския парламент, Виктор Бондарев, заяви, че потенциалът на Су-57 ще позволи модернизацията на тези въздухоплавателни средства в продължение на около 50 години.   В допълнение, Бондарев намекна, че този самолет може да стане в бъдеще първият безпилотен изтребител на въоръжените сили на Руската федерация.", "date": "2018.11.10", "title": "Полет на руските стелт изтребители Су-57 на много малка височина"}
{"url": "http://www.classa.bg/%D1%81%D0%B2%D1%8F%D1%82/item/389349-%D0%BB%D0%B0%D0%B2%D1%80%D0%BE%D0%B2-%D0%B0%D0%B2%D1%81%D1%82%D1%80%D0%B8%D1%8F-%D0%BF%D1%80%D0%B8%D0%B1%D1%8F%D0%B3%D0%BD%D0%B0-%D0%B4%D0%BE-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B8%D0%BA%D1%80%D0%BE%D1%84%D0%BE%D0%BD%D0%B0", "text": "Във връзка с изявленията на австрийските власти за съмнения за шпионаж в полза на Русия от един от бившите авкгийски военни, руският министър на външните работи Сергей Лавров заяви, че позицията на Виена \" го е изненадала по неприятен начин. \"   \"Бях изненадан неприятно от тази информация. От незапомнени времена е прието, че ако една страна има опасения, подозрения по отношение на действията на друга държава, заподозрени за участие на някой в процесите, които се считат за заплаха за съответната държава, в съответствие с международни стандарти за комуникация, трябва да се изиска директно изясняване \", посочи той.   \"Напоследък, за съжаление нашите западни партньори са установили правилото да прибягват до\" микрофонна дипломация \", вместо към традиционната, която отговаря на всички стандарти за благоприличие и ни обвиняват публично, настоявайки публично за обяснения по въпрос, по който ние не знаем нищо\", добави той.   \"Трябва да се спазват правилата, които са разработени по време на формирането на практиката на международните отношения. Днес каним посланика на Австрия [Йоханес Айгнер] в Министерството на външните работи, като ще му обърнем внимание на методите, които следва да се прилагат, ако имат някакви въпроси към Руската федерация \", заключи Лавров.   В петък, министърът на външните работи на Австрия, Себастиян Курц и министърът на отбраната Марио Кунасек, разкриха по време на пресконференция, че бивш полковник от австрийската армия се предполага, че е работил за руското разузнаване почти 30 години.", "date": "2018.11.10", "title": "Лавров: \" Австрия прибягна  до дипломацията на микрофона \""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389342-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BE%D1%82-1-%D1%8F%D0%BD%D1%83%D0%B0%D1%80%D0%B8-%D1%89%D0%B5-%D0%B5", "text": "Румънското правителство прие извънредна наредба, която ще създаде две различни нива за минималната национална заплата. От 1 януари минималната месечна заплата става 2080 леи или 507 долара. За хората с висше образование или с 15 години трудов стаж се гарантира минимално възнаграждение от 2,350 леи (573 долара). Досега в северната ни съседка имаше само едно ниво на минимална заплата. Размерът й бе 1900 леи (463 долара), независимо от квалификацията на служителя.      Френската търговска камара в Румъния разкритикува правителственото решение, заявявайки, че това ще увеличи разходите за труд и че сроковете не дават на фирмите време да коригират бюджетите си. Камарата добави, че това ще доведе до инфлация и ще направи Румъния по-малко привлекателно място за инвестиции. Организацията представлява 3000 компании, в които работят 120 000 души с приходи от около 17 милиарда евро 19 милиарда долара, съобщава \"Асошиейтед прес\". От 1 януари минималната заплата в България става 560 лева или около 327 долара. Според проектобюджета на правителството, одобрен през седмицата на първо четене от парламента, през 2021 г. минималното възнаграждение ще достигне 650 лева.", "date": "2018.11.10", "title": "Минималната заплата в Румъния от 1 януари ще е ..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389343-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BA%D1%8A%D0%BC-%D0%BD%D0%B0%D1%80%D0%BE%D0%B4%D0%B0", "text": " Днес е 10-ти ноември. Преди 29 години от тази дата започна преходът. Разни хора влагаха в него различни надежди, но всички очакваха повече свобода и справедливост. Свобода на мисълта и свобода на словото. Многопартийна система и честни избори. Демократична конституция, разделение на властите, върховенство на закона. Тези принципи, макар и трудно, намериха място в българското законодателство. Европейският път спомогна за тяхното налагане.     29 години по-късно основите на българската демокрация са критично застрашени. Свободата на словото е спомен от миналото. Четвъртата власт абдикира от ролята си на коректив. Рухнаха професионалните стандарти в медиите, а с тях и доверието на гражданите в поднасяната информация. Пропагандата задушава плурализма. Свободомислието се наказва. Възродиха се познатите механизми на партията-държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно, без страх от санкция. Законите се пишат все по-често в интерес на бизнес кръгове и лобита, а не на гражданите. Това пролича и с гласуването на новия данък върху старите автомобили, който засяга огромното мнозинство от хората. Уважаеми депутати, българите притежават стари автомобили, не защото са безотговорни към природата, а защото не могат да си позволят нови. Бедността на българите не е грях, за да я облагате с данък. Демографският срив и емиграцията са комплексна оценка за моралната и социалната криза в обществото. Тя не може да бъде скрита зад скромните проценти на растежа. Кризата налага радикално преосмисляне, възвръщане към демократичните принципи и закона и политика, ориентирана към човека. Преди 29 години демократичните промени започнаха със смяна на върха. Днес демократичните свободи се нуждаят от широка, гражданска подкрепа. Това изисква характер и усилие. Всеки ден, от всеки човек. Загубата на демократичните завоевания връща историческия часовник на България назад. Убеден съм, че заедно няма да го допуснем. Българският народ съзнава, че може да сбъдне своя огромен потенциал само в свободна и демократична държава. Корупцията и беззаконието траят толкова, колкото трае общественото търпение и безучастност. Но всяка порочна система е исторически обречена. Вярвам, че заедно ще защитим своите граждански и социални права, ще изведем България на пътя на закона и благоденствието.", "date": "2018.11.10", "title": "Обръщение на президента Румен Радев към народа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389347-%D0%BF%D0%B5%D0%BD%D1%87%D0%BE-%D0%BA%D1%83%D0%B1%D0%B0%D0%B4%D0%B8%D0%BD%D1%81%D0%BA%D0%B8-%E2%80%93-%D1%80%D1%8A%D0%BA%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D1%81%D0%B2%D0%B0%D0%BB%D0%B8-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2", "text": "К убадински театрално вдигна дясната си ръка, направи пауза и каза:“Ей тая ръка свали Тодор Живков“. Седяхме на една дълга ниска масичка, в срещуположните й краища, в селската къща на жена му в село Тополница край Асеновград. До момента бяхме разговаряли вече часове. Досмеша ме. „Не се смей“, каза той и започва да разказва.  Заседанието на политбюро ден преди пленума на 10 ноември 1989 г. „Те, Младенов, Атанасов, Джуров, се бяха наговорили вече”, махна с ръка Кубадински.  Но за оставката на Живков трябвало мнозинство. Присъствали 8 души и силите се разделяли точно по равно. Нужен бил един глас повече.  След дълга дискусия поставят въпроса за оставката на Живков на гласуване – дали да си я подаде на пленума. “Заговорниците” вдигат ръце един след друг. Вдига ръка и Кубадински, който не е в играта. Живков казва: „Ясна е работата, прекратявам заседанието, подавам си оставката“.  Отначало не повярвах в тази история, която Пенчо Кубадински, наричан „Ловецът на републиката”, „Авджията”, човек от обкръжението на Живков и т. н. разказваше пред мен. По-късно се убедих, че е бил прав. Той е бил един от крепителите на режима на Живков, но през 1989 г. в някакъв решителен исторически момент е направил завой и се е обърнал срещу него.   К огато тръгнах да се срещам с Кубадински, не подозирах какъв разбиващ разговор ме чака. Седнахме на масичката към три и половина-четири следобед, а си тръгнах за София към един и половина през нощта. Той не се оказа онзи простак, авджия, одиозен член на политбюро, за какъвто го мислеха мнозина. Но, цял късмет беше, че стигнах до този „исторически” разговор.  Смятах Кубадински за един от най-верните хора на Тодор Живков. Години наред сме гледали официалния му портрет във вестниците, преизбиран непрестанно на всички конгреси и пленуми за член на политбюро. Прочут с ловните си подвизи, а през 80-те – и с джипа си „Тойота”, който по живково време беше единственият джип западно производство в София.  Когато свалиха Живков на 10 ноември, Кубадински остана член на политбюро. За мен това беше скандално. Три дена след това пред народното събрание беше организиран митинг – тогава не беше ясно точно от кого, но целият площад пред парламента се напълни с народ. Това стана 3 дни преди зараждащата се опозиция да направи своя митинг пред катедралата „Св. Александър Невски”. На площадката пред главния вход на парламента седяха реформаторите – хората, свалили Тодор Живков, сред тях и Кубадински, който беше от най-верните му хора. Прочутата по цял свят оперна певица Гена Димитрова изпя на микрофона „Мила родино”, тълпата се радваше.   Н е съм предполагал, че след 5 години ще седя с Кубадински на една маса и ще говорим за това…  Когато през 1994 г. в редакцията на „24 часа”, където работех тогава, ми предложиха да ида да търся Кубадински в някакво село, първоначално отказах. Бил някъде до Асеновград, в селото на жена си и т. н. Казах им – този ми беше от най-омразните хора на Живков, не искам да пиша за него. После размислих и казах – добре, но ще го разбия, няма да му спестя нито един неудобен въпрос. Не ги спестих. Но той ме разби.   Т ръгнах за Асеновград с кола на редакцията, само аз и шофьорът Боби. Мислех си, че лесно ще успея да го убедя за интервю. Малко преди това тогавашният издател Блъсков и тогавашният главен редактор на „24 часа” Валери Найденов, заедно с банкера Моллов (също тогавашен) бяха завели Кубадински на лов. Разчу се по вестниците, взеха да пишат – а, бай Пенчо пак с пушката. Иво Инджев писа в някакъв коментар в „Демокрация”: „Пенчо Кубадински, вместо да лежи в затвора, лежи на пусия”. Но аз смятах, че като кажа от кой вестник идвам и спомена имената на издателя, и главния редактор, няма да имам проблем – нали скоро са ходили заедно на лов.   С тигнахме селото, в къщата нямаше никой. Разпитахме съседите, те викат – а, тука беше, сега излезе с джипа някъде. Тръгнахме да обядваме към съседното по-голямо село и по пътя виждам пред нас един джип „Тойота”, леко поръждясал. Викам на шофьора – той ще да е, карай след него. След малко го задминахме, видях, че Кубадински се вози отпред до шофьора, махнах му с ръка и спряхме край пътя.  Отивам до джипа, той отвори вратата, седи вътре, подпрял ръце на едно бастунче и ме гледа въпросително. „Аз съм журналист от „24 часа” – казвам му – Блъсков и Найденов ме пращат да правя интервю с вас”. Той мълчи и започна да гледа тежко. След кратка пауза вика: „Не ги е срам”. Аз се сконфузих – край, пропадна интервюто, с друго трябваше да почна. „Ама защо”, питам го. „Три месеца ме кандърдисваха да ида с тях на лов, Дончо Цончев пращаха тука да ме убеждава, за да ме орезилят после по вестниците”.  След това избухна и за други неща – в. „168 часа” писал, малко преди това, голяма тема за вилите и къщите на партийните величия в Бояна. И къщата на Кубадински на снимка сложили. „Аз тая къща съм я купил от човек и съм я достроил сам, не ми е дадена като на други”, взе да обяснява ядосано той.  Седим на пътя и водим абсурден разговор. Започнах да го кандърдисвам – викам, разкажете ми всичко, аз ще го напиша. Той взе да ме разпитва – баща ти откъде е, майка ти откъде е. Казвам му.  За Кубадински се разказваше, че от около 6000 села в България навремето, той е ходил в поне 5000 от тях. „Бил съм там”, каза, взе да ме пита за селото на майка ми, на баща ми. Изведнъж омекна и се съгласи – „Отивайте вкъщи, жена ми е там, кажете й, че съм ви пратил, аз отивам до Асеновград да си купя това-онова, че ще вдигат цените.”   В ърнахме се, жена му ни посрещна, сложи ни на нещо като тераска пред къщата. Очаквах, че жената на Кубадински ще е някаква дебела матрона от руски тип, а тя беше дребна, слаба, много изискана и тиха жена, прилична на учителка, каквато май си и беше.  Кубадински се появи след час, носейки някакви мотики и други инструменти. Остави ги до вратата и на мен каза: „Влизай”. Шофьорът остана отвън на тераската. Стана ми смешно за пръв път в началото на тоя разговор – старият член на политбюро не искаше да говори с мен пред шофьора. Шофьорите – отделно. Той сякаш не се сещаше, че всичко, каквото говорим, може да излезе във вестника – друго време беше вече.  Сложи ме на масичката от отсрещния край и …10-часовият разговор започна. Знаех нещо за Кубадински, не бях съвсем бос – бил е командир на бригадирското движение в края на 40-те и началото на 50-те години. Оказа се правилно, че първо го питах за това – да го предразположа със спомени. После мислех да го настъпя за ловните подвизи, възродителния процес, близостта с Живков.  Не ми даде да включа касетофона. Извадих бележник и записвам, по-скоро нахвърлям. И най-безцеремонно го карах да спира отвреме-навреме, за да успея да запиша.   Командвал бригадирското движение, облякъл Пеньо Пенев във ватенка П рез 1948 г. Пенчо Кубадински станал главен директор на изграждането на Димитровград. На 29 години ръководил 12 хиляди души. В бъдещия град се стичали хора от цяла България.  По-младите не знаят, но навремето учехме за “Поета с ватенката” – Пеньо Пенев (който по-късно се самоубива, но това е друга тема). Поетът бил изпратен в Димитровград като работник и там написва някои от най-възторжените си стихове, които през 50-те и 60-те години се препечатвали многократно.   Пенчо Кубадински. Снимка: Иван Бакалов   А з – каза Кубадински – облякох Пеньо Пенев във ватенка”. В тогавашната неразбория и недоимък в Димитровград, когато пристигнал Пеню Пенев, за да му намерят квартира и ватенка, работата опряла лично до директора Пенчо Кубадински. Помни как поетът рецитирал стиховете си пред бригадирите – „Тогава там беше гъмжило от млади поети, писатели и литературни изяви. Цял ден мога да разправям спомени“. ”Димитровград се превърна в голямата строителна школа на България. Там се появиха нови за страната професии – такелажници, заварчици, монтажници. Там се роди първата монтажна организация и тръгна по обекти из страната”, разказваше Кубадински.  Той бил енергичен и със замах. Тогава излязла приказка „Пенчо Кубадински си носи цимента в джоба“.  А конкретно в бригадирското движение влязъл през 1946 г. като командир на първия обект – прохода Хаинбоаз . „Ако има нещо светло в тоя период, това беше жертвоготовността на младежта. Сега това не можете да го разберете – каза Кубадински – Това беше “вулкан от пламнали души”, както казва поетът. Обектът се превръща в нещо като чудовище, което не се дава. Трябва да го победиш. Тази борба възпитава и изгражда характери“.   С лед това допълни, че страна се гради с ентусиазъм. “А сега у нас няма ентусиазъм. Я ги накарай днес да построят жп-линията Ловеч-Троян за една година, със сегашната модерна техника. Нищо няма да направят. А тогава я направихме с голи ръце, с всичките й тунели. Това спонтанно младежко движение възстанови България след войната”.  След това започна да разказва как по онова време в България дошли „по линия на младежката солидарност“ бригадири от Великобритания, Франция, Швеция, Швейцария, Гърция, Полша, Норвегия и др. Когато преди години ходил в Унгария, някогашните бригадири, които командвал, се събрали, дали му вечеря и пели на български „Елате хиляди младежи.“ „Ами тя тази, Мерсия Макдермот, е била бригадирка при мен”, допълни Кубадински (б. а. – Мерсия Макдермот е англичанка, дългогодишна учителка в България до 80-те години, която стана автор на две нашумели навремето книги – за Гоце Делчев и за Васил Левски, а по-късно излязоха разкрития, че е била агент на английското разузнаване).  “Духът ми не се е променил от тогава. Същият съм си. Това беше. Бил съм авторитарист, не знам к’во си”, продължи ядно Кубадински.    К аза нещо в смисъл, че при Вълко Червенков (б. а. – генерален секретар на БКП и премиер) през 50-те години бригадирското движение било отречено, защото е свързано с името на Георги Димитров. Вероятно тогава Кубадински е бил засегнат и не случайно се е сближил с Живков, който сваля Вълко Червенков. Но не го питах за подробности, да не прекъсвам разказа му.  “С Георги Димитров имах много разговори като младежки и бригадирски деятел. Това, дето говорят сега срещу Димитров, мислиш, че ще го оцапа ли? Пак ще остане в историята“, продължи Кубадински все с тоя обиден тон.  “Трима са за мен големите българи в най-новата история на България – Николай Гяуров, Борис Христов и Георги Димитров”, отсече като завършек на темата.   П рипомни, че близо 3 години е бил партизанин, получил е 3 задочни смъртни присъди – „Минал съм през огъня“. Дори издал книга – „Верни другари“, за 38-те свои другари от партизанските години, застреляни по онова време.  Заради опита му през бригадирското движение по-късно бил последователно министър на транспорта и на строителството. Ръководил строителството на “Девня”, на канала през Варненските езера, на пристанището и на корабостроителния завод там. Ударил и първата копка на АЕЦ „Козлодуй“. „Тогава битката срещу мен беше по-голяма, отколкото сега“, каза.  Когато го извикали на разпит следователите през 1991 г. им рекъл – имам зад себе си няколкостотин обекта, които са замислени и построени под мое ръководство. “Това е моят живот. А сега к’во викат за мен? – “Авджията пак яде някъде кебапчета”, завършва обидено Кубадински.   Лов и приятелство с Емилиян Станев Н якак естествено преминахме към темата за лова. „Един път само отидох през тия години за едър дивеч и ме орезилиха във вестниците“, каза. Обясни, че си пази две ловни пушки и живее със спомени. По линия на лова станал голям приятел с писателя Емилиян Станев и приятелството им продължило 20 години. Дори станали съседи – къщите им били наблизо в Бояна – и семействата им се събирали през ден. „С него бяхме духовно свързани. Водили сме дълги разговори на тема природа, лов, история. И на тема България“, разказа Кубадински. Емилиан Станев дори му четял части от новите си книги, разказвал му сюжетите и идеите си. „Много от това, което издаде, аз вече го бях слушал от него“, каза Кубадински.  Като заговори за Емилиян Станев, му стана мъчно – „Голям човек беше, няма друг такъв сред писателите“. Оживи се, когато си припомни за ловните им спорове. Започна да го имитира как говори. Впрочем имитаторските си способности Кубадински прояви няколко пъти по време на разговора и на моменти чак ме разсмя.   Е милиян Станев бил рязък и няколко пъти сепвал Тодор Живков с изказванията си. Веднъж на лов с него му креснал: „Така не може! Вие трябва да се научите да управлявате!“ Друг път отново избухнал пред Тодор Живков, но го случил в лошо настроение и бившия генсек също викнал срещу него. Кубадински се намесил и успокоил работата.  „Не ми харесва тоя човек, като го гледам как му шарят очите, казваше пред мен Емилиан за Тодор Живков.”  С писателя Кубадински ходил на лов главно за пъдпъдъци и пернат дивеч. Емилиан Станев го наричал “Пенче”. Когато писателят влязъл в болница преди смъртта си, разказвал на една от сестрите: “Много сме ги били пернатите с Пенче. Тия пилета, ако земат да ни кълват на оня свят… Много сме виновни.”  Кубадински разказва дълго и за приятелството си с оперния певец Николай Гяуров. Как спасил вилата му във Варна, която била повлечена от някакво свлачище, тогава бил министър на строителството. Как също били семейни приятели. „Ама това по-добре не го пиши, казва Кубадински, ще навредиш на човека“ (б. а. – тогава Гяуров беше още жив).   М еждувременно навън взе да се стъмва, беше април. Жена му влезе и каза – това момче отвън ще изстине, да го поканим вътре – имаше предвид шофьора Боби. Кубадински й каза да го покани да иде в горната стая. Шофьорчето влезе и се качи по една малка стълба на горния етаж, а ние продължихме разговора насаме. Пак ме досмеша, защото къщичката беше малка, 3 стаи, и горе всичко се чуваше. Пък и, според мен, нищо тайно нямаше. „На мен не ми влияе, че ме наричат „първия ловец“, „баш авджията на България” и т. н. – продължи Кубадински – Нарочиха ме, щото са прости. Аз и като ловец съм направил много за България“. Започна да изрежда колко са се увеличили различните видове дивеч с негово активно участие, колко са били на изчезване, колко са внесени от чужбина. Разказваше за някакви породи, които не записах, защото ми дойде много. Внесъл дори зубри, още като първи секретар на партията в Русе, но нещо изпуснал развъждането им от контрол и чак после, като шеф на ОФ внесъл втори път и успял да ги завъди у нас.  „Пенчо Кубадински, ка’й, го прави за свое удоволствие. Знаеш ли сега, по тия ловни стопанства, дето създадохме, колко плащат чужденците, за да отстрелят завъдения дивеч?“, пита и започва да цитира цифри колко било за елен, за глиган…  “Тодор Живков викаше „Пенчо създава дивеча, ние го бием.“   Г ордее се и със залесяването. Викали го да го наказват в ЦК, че много се увличал със залесителните кампании. “Ама я виж сега колко гори посадихме в България? Можеш да направиш справка. Който иска, нека ме хули за тая работа.”  “Ловец съм от 1938 г. – каза Кубадински – Не съм хванал двуцевката като други, след като се издигнах, за да се бутам при големите хора по ловни дружинки.” Търди, че той запалил Живков по лова. “Ама той не е никакъв ловец”, смее се.   Ловните приключения в Африка И  тук вече деликатно го попитах – ами ловните разходки из Африка? Кой ги плащаше? Едно от най-изобличителните неща срещу бившата власт беше, когато в някакви клипове на СДС след 10 ноември пуснаха кадри с Пенчо Кубадински на лов в Африка, с убит лъв и други животни. Осмелих се да го попитам за тези неща чак след 2-3 часа, сигурен, че вече няма да ме изгони и да прекъсне разговора.   Категоричен беше, че не е прахосал ни един долар на държавата за лов в Африка. „Имам документи – каза – Всичките ми посещения там са били официални, по работа, и ловът е бил организиран от домакините.” После даде като пример един прост факт, който изглежда основателен – Кубадински беше председател на българо-нигерийския комитет за сътрудничество, на българо-йеменския комитет за сътрудничество на бългоро-незнамкой си африкански комитет за сътрудничество… Причината е проста – Кубадински в България беше председател на ОФ – Отечествения фронт – нещо като обединение на партии и движения. В Африканските страни най-често управляваха парти от типа Африкански национален конгрес, обединения на партии и движения. И по някаква протоколна логика българският председател на ОФ винаги става председател на смесени междудържавни комисии и комитети с африканските държави. И развежда официалните лица от Африка из България . Съответно – и те него из Африка… Ех, как си е паднал на място с тая служба Кубадински…   К огато дойде на посещение някой от тия от Африка тук, аз го водя в Корабния завод във Варна, в Кремиковци, на няколко такива обекта. А аз като ида там, той къде да ме заведе, освен на лов?”, пита Кубадински.  И започна да разказва…  …  Най-харесва Танзания. Така се разпали в спомените за Африка, че по едно време сложи ръка на гърдите си и с блаженство каза: „По всички места, дето ги е описал Хемингуей в „Зелените хълмове на Африка“, бай Пенчо е бил на лов“.  Обясни, че трофеите носел в България и плащал със собствени пари да ги препарират.  Каза, че се майтапел в политбюро с колегите си – те го подпитвали, като се върне от Африка, къде е ходил на лов, какво е ударил, а той отговарял със сериозно изражение – “Три лъва, два слона”. И някои от тях не знаели на майтап ли да го приемат. Сигурно и оттам са се разпространявали легендите за ловните подвизи на Кубадински, подозираше самият той.   В ъзмути се, че в мотивите за изключването му от БКП през 1990 г. писали нещо за увлечението му по лова и му приписали купуването на незнам колко си чифта обувки. „Това да го види някой в Европа, ще се смее“, коментира той. „Ти знаеш ли какви хора са ловци там? По замъците има ловни колекции и ходят туристи да ги гледат“. Той сам е направил изключително скъпа ловна колекция. Част подарил на БЛРС, но някои трофеи изчезнали от там. Не го закачах повече за ловните подвизи. Дали и колко е струвало това на държавата не може да се изчисли. Отказах се да му припомням как висшата номенклатура като него по времето на Живков имаше специални командировъчни, представителни и т. н. Сигурно ги е ползвал, дори когато е ходил из Африка по покана на домакините. През 1996 . споменът за привилегиите на номенклатурата беше още жив, но сега, на фона на днешните крадци, те изглеждат скромни.  Положението му е било такова, че са го канили в Африка, а като запален ловец сигурно не е пропускал нито един шанс.  Попитах го – кой даде това филмче, на което се вижда с убит лъв, за да го пускат СДС в предизборната си кампания. “Знам го кой е, няма да го кажа”, махна с ръка.   Б яха минали няколко часа в приказки. И аз, и Кубадински пушехме, макар и не много, но доста бяхме одимили. Жена му дойде веднъж, отвори да се проветри и пак затвори. После се появи пак и предложи да вечеряме – беше вече към 8-9 вечерта. Започна да слага на масата домашно приготвена храна – лютеница, кьопоолу, мръвки, филе някакво… Вече не помня, но имаше по нещо и за вегетиарианец като мен. Кубадински ме гледаше от другия край на масата как избирам само постните яденета и каза: “Вземи си от мръвките”. “Не ям месо”, казвам му, а той начумерен, не можеш да разбереш насериозно ли, ме гледа подозрително и казва – “И ти си под влиянието на Людмила Живкова”. Разсмя ме за пореден път.  Малко преди това каза да поканим и шофьора Боби да дойде при нас на масата, да вечеря. “Викай го”, казва. Аз се обърнах към стълбата да го викна по име, ама точно в този момент му забравих името – не съм си общувал толкова често с него в редакцията. Кубадински видя объркването ми и се провикна към горния етаж: “Герасиме! Ела да вечеряш, бе Герасиме!” Щеше да ме скъса от смях. Откъде му дойде да нарече шофьора Герасим – сигурно нещо типично като име за шофьор в ЦК. После с Боби дълго се майтапехме с това, и аз все му виках “Герасиме”.   Р азговорът продължи чак до един и половина през нощта. Кубадински ставаше все по доверчив и накрая стигна до откровения за Живков и 10 ноември. Но продължаваше да бъде малко подозрителен, като стигнахме до тези моменти. От време на време викаше – “Да не записваш там?” и гледаше към касетофона на масата. Аз го обръщам към него, показвам му, че не се върти, да се успокои. И той продължава.  Преди стигнем до Живков, разказа за срещите си с исторически личности на 20 век.  “Ръкувал съм се със Сталин и Мао”, каза. През 1947 г. ходил с делегация в Москва на честването на „Тридцатъй годовщинъй октябърской революции“ (опитва се да го каже на руски). Тогава българската делегация имала кратка среща със Сталин.  А през 1956 г. ходил с Антон Югов (б. а. – тогава премиер на България) в Китай на конгрес на Китайската компартия. Повече от час разговарял с Мао. Изрежда още Чжоу Ен Лай, Лю Шао Ци и куп китайски държавници, с които се е срещал.  Разговарял неведнъж и с Индира Ганди.", "date": "2018.11.10", "title": "Пенчо Кубадински* – ръката, която свали Тодор Живков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389341-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81%D0%BC%D0%B5%D0%BD%D1%8F-%D0%BF%D0%BE%D0%BB%D0%B0-%D0%BD%D0%B0-%D0%B1%D1%81%D0%BF", "text": " гръмна тези дни „24 часа“. От интересното четиво разбираме, че висшият кадрови състав на червената централа се променя с умопомрачителни темпове и там като началници попадат хора, за които със сигурност можем да кажем едно –  нямат почти нищо общо с БСП . Новата шефка на отдел „Кадри“ Ели Спасова, например, е била в 6-то РПУ в София. Началник на деловодството станал Бисер Велков, който лично Румяна Бъчварова (да, същата, шефката на кабинета на Бойко Борисов) прави шеф на 6-то в столицата. Готвен бил и друг полицай да покрие отдел „Човешки ресурси“. С оглед на новата полицейска линия на БСП били подменени всички камери по коридорите на „Позитано“, а служителите имали притеснения, че в кабинетите им има бръмбари, вероятно за да се контролира състава да не псува ръководството, щом остане насаме. Трябва да продължим този списък - през април тази година на „Позитано“ беше парашутиран и човек на име Йордан Татарски като личен консултант на Корнелия Нинова по административната реформа. Всеки лидер има право на собствен екип, но личността Татарски е интересна с това, че той е бивш шеф на кабинета на Росен Плевнелиев (да, на същия, на този геополитически клоун) като регионален министър в кабинета „Борисов 1“, а според някои информации може да се окаже, че новият червен кадър е съдружник в доста фирми с видни лица на ГЕРБ. В добавка към този отровен коктейл трябва да споменем и факта, че подобен процес тече и из страната. Например, шеф на предизборния щаб във Варна стана настоящият депутат Иван Иванов. Той влезе с преференции в Народното събрание след като в последния момент по странен и екзотичен начин се появи в листата на БСП, а стана член на партията едва след своето избиране и след дълги гастроли в орбитата на други политически формации. Разказваме за тези назначения не от любов към интригата, пикантерията и медийния слух. Просто никой не е отменял верността на едно правило, което макар и изречено от Сталин, продължава да важи с пълна сила: „ Кадрите решават всичко“! Политиката не е абстрактно понятие. Тя не съществува като чист дух. Идеите трябва да бъдат реализирани от хора и заради това имената, биографиите и житейският път на тези хора е от изключително значение. И най-доброто намерение, ако попадне в лапите на политически хамелеон, ще бъде унищожено и закопано на два метра под земята. В момента БСП е заета усилено да се рекламира медийно като носител на алтернативата, като фабрика за нова визия за страната, като партия, която може да предложи различен път за България. Всичко това обаче рухва, щом се задълбочим в очевидния проблем на тези назначения. Ще предлагаме алтернатива с  !? Сериозно ли!? Червената централа започва да прилича на някакъв кошмар. Слухтене из коридорите, постоянно видеонаблюдение, а вероятно ще чакаме и пълен разгул на доносничеството. Как да чакаме алтернатива на ГЕРБ!? В този си кадрови вид БСП най-много да може да предложи да заменим един полицейски ад с друг!? Към целия мрак трябва да добавим и това, че именно днешното ръководство, именно с това разбиране за кадрите, заведе дела срещу сайта „Поглед.инфо“. Защото параполицейската партия няма как да изтърпи свободата на словото. И тук вече опираме до главното. В БСП подмолно, задкулисно и прикрито тече огромна подмяна! Една истинска партия е идеологическа общност. Тя може да не почива на върховна любов, но е задължително да се гради на база на споделени ценности. А днес левицата обраства с хора, които нямат нищо общо с идеите! В партията се вкарват чужди тела, вкарват се политически вируси, които могат напълно да умъртвят и да деградират всяка визия за бъдещето. И този процес се случва бързо и далеч от очите на симпатизантите и членовете! Започваме с централната администрация, но като зараза това ще се пренесе по места. Очевидно се залага на технология, а не на политика!? А това е смъртоносно за идейните общности. Корнелия Нинова сменя пола на БСП!!! Тя уж се обяви против Истанбулската конвенция, но случващото се в левицата е същинско джендърство! Точно заради това чета патетичните анализи, че БСП не може да стане лидерска партия с лека насмешка. Идейните партии не могат да станат лидерски. Но ченгеджийските партии задължително са! Нинова се опитва да нагоди БСП към себе си все едно е рокля от „Макс Мара“. Тя разглежда партията като резевоар за собствения си имидж. Това си личи по всичко – от парламентарната дейност до кадровата политика. Три четвърти от парламентарната група на БСП е натикана в ъгъла, а върху нейните кости Нинова си гради лидерски трон. Изпълнителното бюро е напълно обезличено и се е превърнало само в брошка върху нейното реверче. Националният съвет е сведен до напълно безсмислена сбирка, където всеки опит за дискусия бива заличаван. Полицаите замениха идеолозите! Камерите се настаниха там, където трябваше да има другарство! Егото взе връх над колективното, а на този фон „Визия за България“ прилича на една страстна и много красива лъжа! Генетичният код на партията постепенно се изличава! И в края на този процес БСП може да се събуди като формация, която иска властта заради самата власт, като партия, чиято единствена цел е да направи лидерката си премиер, за да може тя да чувства живота си смислен!!! Превърната само в технология, БСП може да стане активен участник във всякакви интригантски схеми и комбинации. И най-лошото – тя заприличва на ГЕРБ. Сякаш някой невидим братовчед на Цветан Цветанов е овладял апарата и превръща полицейската кубинка в основен символ на нашата дейност. Именно заради това Нинова и сие се нуждаят от ченгета. Те са универсални изпълнители на мокри поръчки. Когато стегнат всички структури в тази мъртва хватка и усмирителна риза, най-накрая ще си гарантират, че няма да има кой да се обажда и да протестира срещу задънената улица на водената политика. Нинова патетично обявява, че БСП никога няма да се коалира с ГЕРБ. Вероятно е права. Тя просто иска партията ни да се превърне в ГЕРБ. С тези кадри това е единственият възможен изход. През годините „Поглед.инфо“ многократно е повдигал глас срещу политическите експерименти с БСП. Днес обаче аз съм наистина притеснен! Всички основни опори на идейната партия бяха подкопани! Уставът се превърна в мазна хартийка, която подхвърлят наляво и надясно! Идеите бяха заключени в мазето! А вместо убедени и идейни хора ни напълниха с ченгета и с хора, които нямат никакъв проблем да бъдат търговски съдружници с ГЕРБ. На целия този фон не знам дали като Юлиус Фучик да не изрева: „Хора, бдете!“! БСП е заплашена. Не от външни сили. А от своето собствено ръководство!!!", "date": "2018.11.10", "title": "Корнелия Нинова сменя пола на БСП!!!"}
{"url": "http://www.classa.bg/%D1%81%D0%B2%D1%8F%D1%82/item/389332-%D0%BF%D0%B0%D0%BA%D0%B8%D1%81%D1%82%D0%B0%D0%BD,-%D0%BF%D0%BE%D0%B1%D0%B5%D1%81%D0%BD%D1%8F%D0%BB%D0%B0%D1%82%D0%B0-%D1%82%D1%8A%D0%BB%D0%BF%D0%B0", "text": "Тя беше осъдена на смърт за богохулство, но впоследствие бе пусната на свобода. Опасността обаче не е преминала. Случаят \"Ася Биби\" показва колко радикален е станал междувременно Пакистан             Пакистанската държава ѝ открадна почти десет години от живота - родената през 1971 година Ася Биби прекара най-хубавите години от живота си в затвора. През 2009 година тя беше арестувана за \"обида на исляма\" и година по-късно получи смъртна присъда. В Пакистан е достатъчно и най-малкото обвинение или дори само подозрение, за да бъде вкаран някой в затвора за богохулство. След почти десетгодишни юридически процедури майката на пет деца беше оправдана от Върховния съд на Пакистан. А политици и правозащитници по цял свят приеха новината с огромно облекчение. На свобода, но не и свободна Логична последица от присъдата на съда трябваше да бъде незабавното освобождаване на Ася Биби от затвора. Властите обаче получиха инструкцията да я задържат над една седмица зад решетките. Радикални ислямистки групи продължават да искат нейната екзекуция и протестират срещу съдебното решение - кръстосват улиците с викове, че никой богохулник нямал право да живее. Побеснялата тълпа вилнее из много градове на страната и опожарява автомобили и магазини. Има и закани за смърт на съдиите, произнесли оправдателната присъда, както и призиви към военните, които симпатизират на исляма, към открит бунт срещу главнокомандващия армията генерал Камар Джавед Байва. Всичко това представлява сериозно предизвикателство за пакистанското правителство. Въпреки това то не отвръща със сила на ислямистките демонстранти. Обратното дори: министър-председателят Имран Хан се огъна пред екстремистите и им обеща, че няма да бъде допуснато Ася Биби да напусне страната. В сряда вечерта беше съобщено, че Ася Биби наистина е излязла от затвора и вероятно скоро щяла да бъде изведена от страната на безопасно място.   Реформите - мисия невъзможна   Случаят \"Ася Биби\" показва колко взривоопасна е темата за богохулството в Пакистан. А също и това, че никой не е в състояние да разклати изключително строгите закони срещу богохулството, които съществуват от 1980 година. Всеки опит да се бръкне в тази рана ще бъде разглеждан като светотатство.     През 2011 година бяха убити двама известни пакистански политици, които подкрепяха Ася Биби и настояваха за критична проверка на съществуващото законодателство. Затова и в оправдателната присъда на Биби има едно обстоятелство, което не е за подценяване: върховните съдии оправдаха християнката само \"поради липса на доказателства\". което не е никак добър знак. Всеизвестно е колко лесно в страни като Пакистан могат да бъдат \"изфабрикувани\" доказателства за обжалване на оправдателната присъда.   Пакистан се нуждае от основен ремонт   Пакистанските депутати трябва да се съберат и да преработят изцяло сложната и базираща се на ислямското разбиране законодателна система. Не става дума за това държавата, чиито най-важен фактор е армията, да се откаже от самоопределението си като ислямска държава. Но този екстремизъм се използва от господстващата класа за засилване на враждебността към Индия. А тя е основната предпоставка за това пакистанската армия да продължава да претендира за лъвския пай от държавния бюджет. Последните събития обаче би трябвало да бъдат сигнал за пакистанските политици, генерали и съдии. Сигнал, че държавата има нужда от законодателна реформа, ако не дори и от основен ремонт. И ако пакистанското правителство не предприеме тази стъпка, ще губи все повече от авторитета си. А посоката на развитие на Пакистан ще се определя от религиозните екстремисти от улицата.", "date": "2018.11.10", "title": "Пакистан, побеснялата тълпа"}
{"url": "http://www.classa.bg/%D1%81%D0%B2%D1%8F%D1%82/item/389333-%D0%B0%D0%BD%D0%B3%D0%BB%D0%B8%D1%8F-%D1%81%D1%82%D0%BE%D0%B8-%D0%B7%D0%B0%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D1%80%D1%83%D1%81%D0%BA%D0%B8-%D1%86%D0%B0%D1%80%D0%B5", "text": "Обвинявайки Русия в „държавни убийства“ на своята територия, Англия проявява чудовищно лицемерие, тъй като тя стои  зад смъртта на поне петима руски царе. Тя има пръст в смъртта на императорите Николай Втори, Александър Трети, Александър Втори, Николай Първи и Павел Първи.   Убийството на Николай Втори     Император Николай Втори е лишен от короната в резултат на заговор, чийто щаб се намира в английското посолство в Петроград – столицата на съюзника на Британия в Първата световна война, която пролива кръвта си включително и за Обединеното Кралство, където на власт е близкият роднина монарх на Николай Втори, които си приличат като две капки вода. Руският император и семейството му загиват мъченически, тъй като Лондон по времето на Временното правителство отказва да ги приеме. Поводът е формален, тъй като Николай Романов нямал средства и не можел да се издържа себе си и семейството си в „съюзническа“ Англия, а и против него били британските леви, които смятали, че руският цар е „прогермански“ настроен. Всъщност смъртта му е нужна най-вече на британците, които целят завинаги да унищожат руската държавност, която се разпада след убийството на царското семейство.   Убийството на Александър Трети     Богатирът здравеняк Александър Трети умира на 49 години; смята се, че причината е катастрофата на царския влак, организирана от революционна организация, издържана от британското правителство. Според друга версия той е отровен от англичаните, след като подписва военната конвенция с Франция, превръщайки Русия в противник на Германия, която Лондон има намерение да унищожи заедно с Русия, като негови геополитически противници и търговски конкуренти, в подготвяната световна война.     Убийствата на Александър Втори, Николай Първи и Павел Първи         Александър Втори също е убит от ръката на руски революционери, чиято дейност е финансирана и направлявана от Лондон.  Николай Първи умира от мъка и унижение заради разпалената от британците Кримска война.   Убийството на Павел Първи     Павел Първи, 72-ри велик магистър в Малтийския орден, е зверски убит от загубили на карти заговорници, които наел и чиито дългове изплатил британският посланик Чарлз Уитвърт. Той подписва смъртната си присъда, когато поискал да отнеме от англичаните завзетата от тях Малта и изпратил донски казаци да вдигнат въстание в Индия. Това се случва след интриги и опити за убийства на богатирите на Суворов в Алпите, които изгонили французите от Италия, и провала по вина на англичаните общата експедиция в Холандия. Мария Захарова, говорителят на руското външно министерство, прочете цяла лекция за престъпленията на Британия, във връзка с изказването на британския посланик Лори Бристоу, който обвини Русия в „редица убийства, извършени по държавна поръчка, включително и на територията на Британия“. Тя посочи, че англичаните са унищожили с икономически методи милиони ирландци и индийци – жители на нейната първа и най-известна колония. Захарова напомни за първите в света концентрационни лагери в Южна Африка, в които се оказват 200 хиляди бури, основно деца и жени, от които 30 хиляди загиват. Тя посочи как британците са унищожили над 90% от аборигените в Австралия. На британски кораби от Африка в Новия свят са откарани 13 милиона роби; Захарова напомни и за „опиумните“ войни с Китай, които превръщат китайците в нация от наркомани. Тя се спря и на политиката на Лондон в Близкия изток, където британците противопоставят едни народи на други и използват по думите на Чърчил отравящи газове срещу „нецивилизовани племена“, според разсекретени през 2014 г. документи от националния архив на Великобритания. Захарова даде за пример и жестоките репресии на британците по времето на Гражданската война в Гърция през 1946-1949 г., депортацията на коренното население на архипелага Чагос в Индийски океан през 70-те години, британските военни престъпления в Афганистан, който англичаните няколко пъти се опитват да завземат, през 2010-2013 г.  След като се спря на изказаното по „делото Скрипал“, говорителката на руското външно министерство предположи с голяма доза вероятност провокацията по отношение на руските граждани в Солсбъри да е изгодна, а вероятно и организирана, от британските специални служби с цел компрометиране на Русия и нейното политическо ръководство. „Исторически Великобритания се занимава редовно с такива неща.“  ", "date": "2018.11.10", "title": "Англия стои зад смъртта на петима Руски царе"}
{"url": "http://www.classa.bg/%D1%81%D0%B2%D1%8F%D1%82/item/389334-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BE%D0%B1%D1%80%D1%8A%D1%89%D0%B0%D1%82-%D0%B3%D1%80%D1%8A%D0%B1-%D0%BD%D0%B0-%D0%B2%D0%BE%D0%B4%D0%BA%D0%B0%D1%82%D0%B0", "text": "През последните години все повече руснаци се отдалечават от националната си напитка, насочвайки се към крафт бири и вина, пише Statista. И все пак водката остава огромна част от културата на страната – нещо, което има особено лоши последствия за мъжете в Русия.     Според най-скорошните данни на Световната здравна организация 30% от всички възрастни мъже са консумирали епизодично по-големи количества алкохол през последния месец. Прекалената консумация на алкохолни напитки сред мъжете води до средна продължителност на живота от едва 64 години, което е доста под данните за останалата част от Европа, показват данни на Световната здравна организация.     След разпадането на СССР консумацията на водка достига своя връх през 1995 г., като потреблението на чисти алкохолни напитки възлиза на близо 9 литра на глава от населението. Тази година консумацията на бира и вино на човек е достигнала съответно 1,54 и 0,91 литра чист алкохол. През 2016 г. консумацията на спиртни напитки на глава от населението е била 3,25 литра. Междувременно нивата на изпитите бива и вино се радват на стабилен растеж и дори изпреварват водката.Тази промяна е свързана с много фактори. Нарастващите цени на алкохола и опитите за въвеждане на по-добра регулация със сигурност са повлияли, намалявайки пиенето като цяло. Крафт бирите също стават все по-популярни.", "date": "2018.11.10", "title": "Руснаците обръщат гръб на водката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389335-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%BE%D0%BB%D0%B8%D0%BC%D0%BF,-%D1%80%D0%BE%D0%B4%D0%B8%D0%BE%D0%BD,-%D1%81%D0%BE%D1%81%D0%B8%D0%BF%D0%B0%D1%82%D1%8A%D1%80,-%D0%B5%D1%80%D0%B0%D1%81%D1%82,-%D0%BA%D0%B2%D0%B0%D1%80%D1%82-%D0%B8-%D1%82%D0%B5%D1%80%D1%86%D0%B8%D0%B9", "text": "    Тези светии принадлежат към лика на седемдесетте Христови апостоли. От тях  Олимп, или - Олимпан , за когото свети апостол Павел споменава в Посланието си до римляните ( ), отишъл със свети апостол Петър в Рим и там - по заповед на римския император Нерон бил посечен с меч в същия ден, в който бил разпнат свети апостол Петър. Също и апостол  Родион, или Иродион , който бил сродник на светия първовърховен апостол Павел ( ) и проповядвал словото Божие в Патра, където бил и епископ, съпровождал свети апостол Петър в Рим и в деня на неговото разпятие бил обезглавен.     Свети апостол  Сосипатър  бил родом от Ахаия и също бил сродник на апостол Павел, за което споменава сам апостол Павел в Посланието си до римляните ( ). Заедно със свети апостол Иасон той бил ученик на свети апостол Павел и пътешествал, проповядвайки Евангелието. След това бил епископ на Иконийската църква и починал в мир в дълбока старост. Подобно на него, починал мирно в Господа и свети апостол  Ераст , за когото също споменава свети апостол Павел в Посланието до римляните ( ). Свети апостол Ераст бил дякон и пазител на имуществото на Иерусалимската църква, а след това - епископ в Панеада. Свети апостол  Куарт, или Кварт,  също споменат от свети апостол Павел ( ), пострадал много за своето благочестие, обърнал много гърци в Христовата вяра и мирно починал като епископ на град Берит. Сега всички тези свети апостоли предстоят пред Божия престол във вечно веселие, като приемат от Бога наградата ча многобройните си подвизи и трудове.", "date": "2018.11.10", "title": "Св. апостоли Олимп, Родион, Сосипатър, Ераст, Кварт и Терций"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389336-10-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "През 1444 г. - в битка при Варна кръстоносците, водени от крал Владислав III, претърпяват поражение от османците на Мурад II, a самият Владислав е убит.     През 1928 г. - принц Хирохито става 124-ти император на Япония.     През 1940 г. - Уолт Дисни става таен доносник на ФБР.     През 1942 г. - по време на Втората световна война нацистка Германия нахлува във Франция.     През 1952 г. - се е състояла премиерата на филма \"Под игото\".     През 1961 г. - Сталинград е преименуван на Волгоград.     През 1969 г. - в САЩ започва излъчването на детската програма \"Улица Сезам\".     През 1970 г. - по време на програма \"Луна\" е изстрелян съветският спускаем апарат \"Луноход 1\".     През 1989 г. - Ноемврийският пленум на ЦК на БКП приема оставката на Тодор Живков след 35-годишното му управление на Народна република България като генерален секретар на Българската комунистическа партия.     През 1994 г. - Ирак признава суверенитета на Кувейт.  ", "date": "2018.11.10", "title": "10 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389337-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%89%D0%B5-%D1%81%D0%BF%D0%B0%D1%81%D0%B8-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%81-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B7%D0%B0%D0%BA%D0%BE%D0%BD%E2%80%A6", "text": "  Чудесна новина: ЕС не може да се присъедини към Истанбулската конвенция заради България Бунтът на малка, окаяна и бедна България, е на път да нанесе брутално тежък удар на соросоизма, неолиберализма и на атаката срещу Европа.       В отговор на въпрос на депутата Иво Христов, външната министърка Захариева обяви, че страната ни по същество ще наложи вето на приемането на Истанбулската конвенция като европейски правен акт. При това в момента ние сме единствените, които го правят, защото позицията ни е, че документът противоречи на българската Конституция. Т.е. няма как да влезе в сила. Други страни обявили се “против” няма, дори да не са съгласни с някои текстове.     Тъй като за подобни договори е нужно единодушие, то ЕС фактически ще бъде блокиран да приеме конвенцията. Това е много важна победа. Оказва се, че една малка държава ще донесе победата в една от най-важните битки за човещината и разума в Европа.     Ситуацията много прилича на 717 година, когато армията на малката тогава България, разгромява арабите и спира нахлуването в Европа.     По принцип Истанбулщината може да се приема и страна по страна с вътрешни ратификации. Но ако се бе приела в ЕС, след това никоя страна не би могла да я отмени, ако види пагубните и действия. Точно това целяха соросоидите. Целият ЕС е една соросова конструкция за приемане и налагане на такива договори. Европейски приет закон става задължителен и после отново се променя само с единодушие. Докато ако си ратифицирал самостоятелно конвенцията, после можеш да я денонсираш. България по същество запазва възможността на страните да се опомнят на по-късен етап и да се измъкнат. Предотвратяваме поредното налагане на окови с международен правен акт. Мисля, че ако погледнем какво полезно за света, и за Европа, са направили другите европейски държави, трудно ще намерим нещо сходно.Гордейте се с това, българи, защото то е нещо истинско…  Т.е. смазаното ни самочувствие и самоунижение, че сме “втора ръка” европейци трябва да отиде в боклука. Ние сме най-първата ръка европейци, и това което правим струва повече от всички еврофондове взети заедно, от всички глупости на Макрон и Меркел, от всевъзможните псевдно-ценности, с които западът се гордее. Истинската ценност ние я защитихме, и то точно когато бяхме най-слаби…", "date": "2018.11.10", "title": "България за втори път историята ще спаси Европа! Заради нас Истанбулската не може да стане европейски закон…"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389338-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%83%D0%B4%D0%B0%D1%80%D0%B8-%D1%81%D0%B5%D0%B4%D0%B5%D0%BC-%D0%BC%D0%B5%D1%81%D0%B5%D1%87%D0%BD%D0%BE-%D0%B4%D1%8A%D0%BD%D0%BE-%D0%B4%D0%B0-%D1%81%D1%82%D0%B5-%D1%87%D1%83%D0%BB%D0%B8-%D0%BD%D0%B5%D1%89%D0%BE-%D0%BE%D1%82-%D0%B8%D0%B7-%D1%80%D0%BE%D0%B4%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%BE-%D0%BC%D0%B5%D0%B4%D0%B8%D0%B9%D0%BD%D0%BE-%D0%B5%D0%BD%D0%B5%D1%80%D0%B3%D0%B5%D0%BF%D0%B8%D0%B9%D0%BD%D0%B0-%D0%BC%D0%B0%D1%84%D0%B8%D1%8F-%D0%B7%D0%B0-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D0%BD%D0%B5", "text": "Цената на сорт Брент на световните борси падна под 71 долара за барел, показва агенция Блумбърг (Bloomberg). Това не се е случвало от 10-ти април, тази година. В същото време само от последното поскъпване на природния газ у нас с душманските 14%, от 1-ви октомври, цената на петрола, от която зависи пък цената на природния газ, се е сринала с 18,3%. \r\n     \r\n   Според схемата на (из)родната политико-медийно-енерГЕПИйна мафия сега трябва да чакаме до 1-ви януари, за да ни поевтинее газа, парното и всичко останало по веригата. От долното видео ще си припомните, как наскоро министър енерГЕПИка обясняваше, че няма как да няма как природния газ да не поскъпне. Сега не се явява да ни обясни, че трябва да поевтинее? \r\n Второто видео по-долу пък напомня, с какви други народополезни дела се занимава министър енерГЕПИка. \r\n      ", "date": "2018.11.10", "title": "Цената на петрола удари СЕДЕМ МЕСЕЧНО дъно! Да сте чули нещо от (из)родната политико-медийно-енерГЕПИйна мафия за поевтиняване?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389339-%D0%B4%D0%B0-%D0%B2%D0%B0%D0%BB%D1%8F%D1%82-%D0%B1%D0%BE%D0%BD%D1%83%D1%81%D0%B8-%D0%BC%D0%B0%D0%BB%D1%83%D1%81%D0%B8", "text": "Ноември вече дойде, парното потече, времето постепенно ще се разваля. Кой обаче да очаква, че вместо дъжд или сняг ще валят пари под формата на бонуси? Е, не за всеки, разбира се. Но за 635-те служители на Търговския регистър се намериха едни почти   за разпределяне. Повечето от тези пари вероятно ще идат за терапия - я психо, я шопинг, за да се отърват тези хора от спомените за шегите, подигравките и обидите по техен адрес, когато Търговският регистър се срина и за няколко седмици сериозно усложни \"живота\" на българския бизнес.     Но да не си позволите да се възмутите от този бонус – регистърът може и да не е бил онлайн, но служителите са били на линия. Това, че виновниците за срива не са получили бонуси, трябва да успокои всички страсти по казуса, както и да прескочи логичния въпрос: \"А защо те още работят в Агенцията по вписванията?\". В общи линии кой каквото и да ви говори, тази седмица отново става дума за пари. Нови протести? Естествено, че са замесени финикийски знаци... Искрата на недоволството дойде от най-болезнената тема – цената на бензина - и запали   на българското общество. Deja-vu.  Протестите за горивата не постигнаха нищо повече освен поредната (трета)   от страна на Комисията за защита на конкуренцията (КЗК). Както историята учи, най-вероятно ще бъде установено нарушение, няколко представители на бранша ще бъдат плеснати през ръцете, ще се извинят, а след време сигурно пак ще започнат да пипат както не трябва. И така до следващото \"Тая кола на гръб ли я да я нося?\" и \"Няма да плащам за вода в бензина!\", четиресет и четвърта поредна проверка на КЗК и т.н. Същевременно се завихри силно запалим и потенциално взривоопасен спор около предложението за нова система за определяне на рисковата премия за \" \". Идеята е, че автомобилите носят кармата на предния си шофьор-пакостник, а заради техните гафове следващият водач, със \"Златен талон\" или не, ще плаща по-скъпа застраховка. Бонус (в администрацията) да има, ама повече малус, нали... В общи линии ситуацията е \"Шофьорите така и така са недоволни, дайте да им сипем наведнъж всички лоши новини\". Да, обаче ако теми като парите за деца с увреждания и НИМХ в БАН ли да е, или да не е в БАН, вадят по улиците само пряко засегнатите, горивото касае почти всяко семейство. Както виждаме, много шофьори са готови да горят такова, за да отидат с колите си да протестират срещу високата му цена.  коментира, че \"няма обществено настроение за предсрочни избори\", но същевременно сякаш се налива още нафта в огъня и нищо чудно ситуацията скоро да се промени. Транспортни мъки има и омбудсманът Мая Манолова, която остана без шофьор и автомобил от Националната служба за охрана (НСО). Слави Трифонов веднага   такива на Манолова, но това не е \"Да возиш мис Дейзи\", а съвсем друг филм. Омбудсманът тръгна сред народа - качи се в автобус, после във  , маршрутките и те се готвят. Добрата новина е, че влизането на български политик в превозно средство от обществения транспорт не доведе до обръщане на полюсите на планетата и страховити природни бедствия. До това доведе рекламата на Студентската телевизия с Башар Рахал и секретарката Цвети. Оказва се, видиш ли, че масово хората в България са оперирани от чувство за хумор и просто   в този клип за 50 лева. Как да го хванеш, като бяга като секретарка от шеф? Тази реклама едва ли ще излъже някой студент да се яви на кастинг за телевизията, но поне даде нещо, по което да се плюе във Facebook, че от плочките мина доста време. И като стана дума за типично български мемета, Гинка-от-Пазарджик-Върбакова отново влезе в новините. Докато ВАС и КЗК умуват как да не допуснат сделката за продажба на ЧЕЗ на \"Инерком\", ЧЕЗ вече отвори врати за \"Инерком\" в   на българския си бизнес. Под условие. Скоро ще им надпишат и паркоместата пред офиса си, под условие. \"Кучетата лаят, а керванът си върви\" започва да звучи все подходящо за тази ситуация, като е интересно дали съдът накрая няма да отмени решението на Комисията и да отсъди \"Продавай под условие!\". И нали взе да застудява, тема отново стана и имунитетът. В случая с шестима депутати - от БСП, ГЕРБ и  \" Воля \"  - тяхната тревога в тази насока не е някой вирус, а  .  Те са за какво ли не - от пране на пари, през укриване на данъци и безстопанственост до рекет, т.е. отново все за пари става дума. И макар тези подозрения тепърва да трябва да бъдат доказвани, на дневен ред идва въпросът на какъв принцип се пълни Народното събрание - от различни избирателни райони или целта е да се попълнят всички възможни състави на Наказателния кодекс? За финал, една утешителна новина за онези петима студенти в страната, които се чувстват гузно, когато преписват на изпит: не сте сами! Ректорът на ТУ-Варна ще бъде   заради доказано плагиатство на трудовете му за степента \"доктор на науките\" и \"професор\". Че преподавателите във ВУЗ-овете у нас трябва да говорят на един език със студентите си е факт, но това вече е малко прекалено. Здраве да е, поне не е преписвал от Wikipedia...", "date": "2018.11.10", "title": "Да валят бонуси-малуси!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389340-%D0%BD%D0%B0%D0%B9-%D0%BC%D1%80%D1%8A%D1%81%D0%BD%D0%B8%D1%8F%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B2%D1%8A%D0%B7%D0%B4%D1%83%D1%85-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България, Румъния и Унгария са страните с най-мръсен въздух в Европейския съюз (ЕС), показва проучване, направено от Европейската агенция за околната среда и цитирано от World Economic Forum. Замърсяването на въздуха не е проблем, който съществува само в развиващите се страни, а новите данни от Европейската агенция за околната среда показват, че това е сериозен проблем и за редица държави в Европа.  През 2015 г. почти половин милион души са починали в резултат на силно излагане на фини прахови частици, озон и азотен диоксид.     Фините прахови частици са най-смъртоносни – около 400 хил. души от ЕС са загинали заради вредното им влияние, показват статистическите данни. Само в Германия, за 2015 г. смъртните случаи от замърсяването на въздуха са били 62 хил. като по този показател страната е на първо сред останалите европейски държави.     При съотношение смъртни случаи/население обаче класацията се променя значително, като на първите страни застават държави от Източна Европа – България, Румъния, Гърция и Унгария. Навсякъде по света 9 от всеки 10 души живея в райони със силно замърсен въздух, като всяка година умират около 7 млн. души в резултат на това. Институтът по здравно ефекти подготви доклад, от който се вижда, че Китай и Индия са страните с най-много смъртни случаи вследствие на мръсния въздух. Когато става въпрос за съотношение население/смърт поради излагане на замърсяване, Пакистан и Афганистан водят в тази негативна класация.", "date": "2018.11.10", "title": "Най-мръсният европейски въздух е в България"}
{"url": "http://www.classa.bg/%D1%81%D0%B2%D1%8F%D1%82/item/389330-%D1%82%D0%BE%D0%B2%D0%B0-%D0%BC%D0%B5-%D0%BA%D0%B0%D1%80%D0%B0-%D0%B4%D0%B0-%D1%81%D0%B5-%D1%81%D1%80%D0%B0%D0%BC%D1%83%D0%B2%D0%B0%D0%BC", "text": "Изминаха 80 години от нощта, която възвестява началото на открития терор срещу евреите. Баба ми и дядо ми не са били нацисти. Но мълчаливо са подминавали случващото се.  Подобно на милиони други германци           Баща ми беше като подвижна енциклопедия. И умееше да разказва изключително увлекателно. Всичко, което знам за произхода и родината си, съм го научил именно от него. Много пъти баща ми ми е разказвал за спомените си от 10 ноември 1938 година. В малкото южногерманско градче, в което съм роден и отраснал, погромът срещу евреите се извършва не на 9 ноември вечерта, а на следващата сутрин. Тогава баща ми е бил ученик в първи клас и след часовете класният ръководител посъветвал децата следното: след училище, по пътя си към вкъщи, да избягват района на синагогата и еврейските къщи, защото там можело да стане опасно. Една срамна страница в германската история   И както може да се очаква от шест-седемгодишни хлапета, това указание на учителя разпалило у баща ми и приятелите му любопитството им. Те решили да се уверят сами какво толкова страшно можело да се случи посред бял ден в тази дълбока провинция. И наистина имало какво да видят: например горяща синагога и пожарникари, които не предприемали нищо за потушаването на пожара; потрошени стъкла на витрини и опустошени магазини, собственост на евреи. Децата станали свидетели и на това как цялата покъщнина на едно еврейско семейство била изхвърлена направо на улицата през прозорците на първия етаж на сградата. Междувременно събитията от сутрешните часове на 10 ноември 1938 в малкото южногерманско градче, в което живеели не повече от трийсетина евреи, отдавна са проучени и надлежно документирани. Много бих искал обаче да попитам баща ми още нещо: как са реагирали моите баба и дядо на това, което техният най-голям син им разказал? Дали са се опитали да му обяснят по някакъв начин това, което днес се смята за необяснимо? Как са коментирали факта, че само на 300 метра от тяхната къща са се случили ужасяващи неща: цялото имущество на еврейските семейства е било унищожено, жените и децата са били откъснати от съпрузите и бащите си, които още в ранните часове на деня са били арестувани и отведени със специален влак в концентрационния лагер Дахау. Всъщност, аз знам как биха могли да звучат отговорите на тези въпроси. Баба ми и дядо ми не са били убедени нацисти и съм сигурен, че е било така. Но те са си затваряли очите и са си мълчали, подобно на милиони други германци. Защото родителите на четири невръстни деца рядко са готови да станат герои или мъченици. Моите баба и дядо са знаели за съществуването на концентрационния лагер Дахау, както и какво се е случвало в него - особено след като кметът на града и няколко общински съветници от Социалдемократическата партия са били изпратени в него през 1933 в продължение на няколко седмици. Освен това нали на прицел са били евреите? Та ние, католиците, какво общо имаме с тях, са си мислели те. И вероятно са се питали защо тогава въобще да поемат риска?     Началото на открития терор   Систематичното изолиране и лишаване от права на евреите не е започнало през ноември 1938 година. Още в седмиците, след като Хитлер идва на власт, върху витрините на еврейските магазини се появяват първите надписи \"Не купувайте от евреи\". Още тогава започват уволненията на служители и забраните за упражняване на професията на лекари, адвокати и журналисти от еврейски произход. Да не забравяме расистките Нюрнбергски закони, отчуждаванията и още много други нередни неща, извършени тогава. Но събитията от 9 и 10 ноември 1938-ма възвестяват началото на открития терор - пред очите на германския народ. Моето семейство е подминавало с мълчание случващото се. А това ме кара да се срамувам. Дори и цели 80 години по-късно.", "date": "2018.11.10", "title": "Това ме кара да се срамувам"}
{"url": "http://www.classa.bg/%D1%81%D0%B2%D1%8F%D1%82/item/389331-%D0%B7%D1%80%D0%B5%D0%BB%D0%B8%D1%89%D0%BD%D0%B8%D1%82%D0%B5-%D0%BE%D0%BF%D0%B8%D1%82%D0%B8-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-%D0%BE%D1%82-%D0%B3%D0%B4%D1%80", "text": "По времето на ГДР хиляди източногерманци правят опит да избягат на Запад. Някои от тях проявяват завидна изобретателност. В нашата фотогалерия Ви представяме едни от  най-зрелищните опити за бягство от ГДР. С надуваема лодка към свободата Много източногерманци не са искали да чакат края на Берлинската стена. И са търсели начин да преминат от другата страна. Като това семейство от Дрезден, предприело бягство с малка надуваема лодка. След 15 часа лутане в Балтийско море, те са спасени от риболовен кораб, който ги откарва в Любек, на около 70 км от Хамбург. Много други бегълци от ГДР обаче не са имали техния късмет.     Директно в затвора И Кармен Рорбах залага на малка надуваема лодка. През 1974 тя решава да избяга заедно с партньора си, плувайки до Дания. Двамата обаче са открити от източногерманската брегова охрана и са върнати обратно. Рорбах влиза в затвора, но през 1976 тя е откупена от ФРГ, подобно на много други политически затворници. Днес биоложката живее в Бавария и често е сред природата, включително с надуваема лодка.     Успешно бягство по море Аксел Митбауер от отбора на ГДР по плуване залага на физиката си - през 1969 година той е на 19 и преплува 25 км от Болтенхаген до Любекския залив. Спортистът използва краткото изгасване на прожекторите за следене, които на всеки час е трябвало да почиват за охлаждане. \"Имах само минутка, за да се хвърля във водата\", спомня си той. Митбауер използвал вазелин, за да се предпази от измръзване.     Малцина стигат до спасителния бряг От издигането на Берлинската стена на 13 август 1961 до падането ѝ на 9 ноември 1989 над 5000 души са правили опит да избягат от ГДР през Балтийско море. С плуване или с лодки, с надуваеми дюшеци или дори с подводници. Общо 174 възрастни и деца умират по време на бягството си и само около хиляда бегълци успяват да се доберат до спасителния бряг.     Бягство под земята За бягството си от Източен в Западен Берлин тази жена избира таен подземен проход (на снимката се вижда как я издърпват с въже от аварийна шахта). През октомври 1964 тя решава да премине от другата страна на Берлинската стена през т.нар. \"Тунел 57\" - толкова са на брой хората, които успяват за два дни да преминат през него, преди той да бъде окрит и затворен от източногерманските власти.     И полицаи са бягали от ГДР Тази снимка на фотографа Петер Лайбинг добива световна слава: на нея се вижда как 19-годишният източногермански полицай Конрад Шуман прескача временните телени заграждения, издигнати на граничния пункт \"Бернауер щрасе\". Предполага се, че той е първият от общо над 2000 източногермански полицаи и войници, предприели опит за бягство на Запад. През 1998 Конрад Шуман се самоубива в Бавария.     Прозорецът към свободата Изобразената на снимката сграда се намира на \"Бернауер щрасе\". Къщата е част от Източен Берлин, но улицата пред нея - от Западен Берлин. Тази възрастна жена решава да избяга през прозореца. Най-напред хвърля кучето си върху опънато от западногермански пожарникари платно. А след това и самата тя скача - въпреки че няколко мъже се опитват да я спрат. Бягството ѝ е успешно.     Свободата между свинските трупове През септември 1964 година 14 източногерманци, сред които и няколко деца, избират много необикновен начин за бягство. Те се укриват между свински трупове в хладилен камион и така успяват да напуснат ГДР.     Полет към ФРГ През септември 1979 две семейства с четири деца на възраст между 2 и 15 години предприемат зрелищно бягство, достойно за холивудски екшън: те се издигат на 2500 метра височина със саморъчно направен балон с горещ въздух и прелитат от Пьоснек, Тюрингия, до най-близкия град в съседна Бавария.", "date": "2018.11.10", "title": "Зрелищните опити за бягство от ГДР"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389322-%D0%BC%D1%83%D1%88%D0%BD%D0%B0-%D0%B3%D0%BE,-%D1%81%D1%8A%D0%B1%D0%BB%D0%B5%D1%87%D0%B5-%D1%81%D0%B5-%D0%B8-%D0%B3%D0%B8-%D1%80%D0%B0%D0%B7%D0%B4%D1%80%D1%83%D1%81%D0%B0", "text": "Интересна мода завладя интернет в последните дни. Явно на феновете им е доскучало от липсата на кой знае колко красиви попадения и решиха да се повеселят с такива, в които по всичко личи, че се е намесил компютърът. \r\n   \r\n   Два клипа, които са доста старички, отново придобиха популярност и станаха доста споделяни.   На единия млада футболистка мушка красиво топката във вратата, после се съблича и си раздрусва красивия бюст. В другото видео чисто гола жена бележи от границата на наказателното поле във вратата на... Барселона.   Не е необходимо да имаш кой знае колко зорко око, за да забележиш, че това са мачове на мъжки отбори. Но благодарение на човешкото въображение и на технологиите вече всичко е възможно на този свят... \r\n    ", "date": "2018.11.10", "title": "Мушна го, съблече се и ги раздруса..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389323-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5,-%D0%B1%D0%BE%D0%B4%D0%B5-%D0%B8-%D1%80%D0%B5%D0%B6%D0%B5-%D0%BB%D0%BE%D1%88%D0%BE", "text": "Двукратната олимпийска шампионка Яна Егорян разкри една от най-съкровените си мечти. Голямото изкушение, на което 24-годишната руска състезателка по фехтовка не може да устои е... салам. Тя е носителка на златни олимпийски медали на сабя от Рио 2016 (индивидуално и отборно), а има и пет европейски титли. „Ако трябва да съм напълно честна, любимата ми храна са колбасите. Като дете имах мечта: да се омъжа за собственик на фирма за салами. Исках да мога по всяко време да вляза в завода и да ям до пръсване, а освен това да имам салами до края на живота си“, обяви Егорян.   „Не съм придирчива към храната. Ям всичко. Единственото изключение е черен дроб. Това няма да го опитам. Ако е на живот и смърт, може и да се престраша, но в никакъв друг случай“, добавя световната шампионка за 2015 г.                        ", "date": "2018.11.10", "title": "Внимавайте, боде и реже лошо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389324-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да се изолирате от всичко, което не ви харесва. В противен случай, ще зациклите упорито върху ненужни връзки, работа и преживявания. Хазартът и парите, днес могат да ви подтикнат към незаконни действия. Имайте предвид, че след това, сами ще трябва да се измъквате от такива ситуации. Влиятелните запознанства, няма да помогнат. ТЕЛЕЦ ( 21 април - 21 май )  Препоръчително е, да се възползвате от всички възможности, които съдбата хвърля щедро на пътя ви. Не толкова често имате късмет, така че не бъдете лекомислени. Ще ви бъде необходима решителност в любовта, за да не разочаровате избраника си. Ако искате да направите предложение за брак, тогава покажете находчивост. БЛИЗНАЦИ ( 22 май - 21 Юни ) Може да се изкачите на всеки връх, пред които сте изправени. Дори ще успеете да организирате събитие, от което пряко ще зависи кариерата ви. Ситуациите, ще се развиват бързо, така че не се притеснявайте и паникьосвайте. Важните въпроси, трябва да са ви приоритет, а всичко ненужно изхвърлете.   РАК ( 22 юни - 23 юли ) Очаква ви добър ден, когато дори слънцето ще надникне между облаците във ваша чест. Възможни са подаръци от близки хора, покани за гости и неочаквана изненада от колега. Ако нервната ви система издържи на всичко това, значи сте истински герой. Основното нещо е, да помагате на другите, да вярвате в себе си и да не си позволявате да мързелувате. ЛЪВ ( 24 юли - 23 август ) Трябва да контролирате всяка своя стъпка, за да не се отклоните по пътя към целта. Ако почувствате, че сте уморени, по-добре си починете и намалете дейностите. Очаква ви, успешно решаване на проблеми с недвижим имот, ремонт и преместване. Вечерта, може да имате неприятен разговор с хора, на които не вярвате. ДЕВА ( 24-ти август - 23 септември ) Очаква ви отличен ден, за активна работа и учене. Не забравяйте за нещата, които изискват умствено напрежение. Точно те, ще ви отведат на ново ниво в професията. Значително ще напреднете в кариерата, което ще увеличи доходите и ще укрепне репутацията ви. Вечерта, чакайте изненада от романтичен характер. ВЕЗНИ( 24 септември - 23 октомври) Спешно трябва да се захванете с нови и вълнуващи неща, които да ви доведат до успех. Вашето поведение в личния живот, може да се превърне в пречка за хармоничните отношения. Понякога сте твърде упорити и уверени в себе си, уви, не там където наистина е необходимо. Вечерта, очаквайте предложение за полезно сътрудничество, от стар приятел.   СКОРПИОН ( 24 октомври - 22 Ноември ) Не влизайте в конфликти с хора, с които все още ви предстои дълго време да работите. Успех ви очаква, в творческата работа, а не в монотонният труд. Благодарение на близките хора, ще може да реализирате финансовите си планове. Инвестициите ви, ще бъдат изгодни. Само не купувайте нещо скъпо и ненужно.   СТРЕЛЕЦ ( 23 Ноември - 21 Декември ) Денят, ще бъде успешен, ако не се отклоните от установените традиции. Имайте предвид, че това не е естествено придържане към принципите, а гъвкавост на ума и логиката. Предстои дълго време да общувате в интернет, докато намерите хора, които ще ви подкрепят във всичко. Самоувереността в любовта няма да ви помогне, да уредите отношенията си с избраника. КОЗИРОГ (22 Декември - 20 януари ) Очакват ви големи бизнес възможности, късмет във финансите и бизнес пътуване, което ще повиши авторитета ви. Има шанс, да подобрите жилищните си условия, да купите всичко нужно за ремонт или да продадете ненужен имот. Може смело да споделяте своите фантазии и идеи с бизнес партньорите си. Вашите виждания, ще са близки по много начини, което е пътят към успеха.  ВОДОЛЕЙ ( 21 януари -  19  февруари ) Трябва да станете експериментатор във всичко, което правите. Старото и минало, не ви интересуват и това е отлично. Изненадите в личната сфера, ще ви отворят очите, за неща, за които често сте мислили. Не се съсредоточавайте върху собствените си неуспехи, иначе ще загубите вяра в себе си и в новата си любов. Вечерта е подходяща за медитация.   РИБИ ( 20 февруари - 20 март ) Възползвайте се от всичко, което се изпречи на пътя ви. В началото на деня, ще имате възможност да консолидирате идеите си и да планирате неща за цялата зима. Интелектуалните игри и задачи, ще ви помогнат да развиете интуицията си, както и да получите изгодни предложения. Увереност в любовта , няма да ви навреди, но прекомерната критичност и снобизъм избягвайте.", "date": "2018.11.10", "title": "Дневен хороскоп 10 ноември"}
{"url": "http://www.classa.bg/%D1%81%D0%B2%D1%8F%D1%82/item/389325-%D1%82%D0%B5%D0%B7%D0%B8-%D0%B3%D0%B0%D0%B4%D0%BD%D0%B8-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8-%D0%B5%D0%BB%D1%84%D0%B8%D1%82%D0%B5", "text": "Изказванията на депутата от парламентарната група на \"БСП за България\" и преподавател по социология в Пловдивския университет \"Паисий Хилендарски\" Иво Христов определено могат да привличат внимание и да събуждат дискусии. От 80-те процента идиоти, които според него живеят в България, до идеята, че вечно някой някъде работи, за да дискредитира и смаже \"братушките\" в Русия. Сега този някой са филмите от трилогията \"Властелинът на пръстените\" на режисьора Питър Джаксън, които, по думите на Христов, са конспирация на Холивуд за смачкването на Русия.  Тази теза депутатът изтъква по време на конференция \"Русия и Европа: актуални проблеми на съвременната международна журналистика\", провела се в Руския културен център, а в типичния си стил професорът разви конспирацията, че щом за направата на филма в Нова Зеландия са направили цяло допълнително министерство и са дали толкова пари, значи няма как да няма нещо гнило.     Идеята на проф. Иво Христов е проста - Холивуд иска да набие в главите на хората по света, че Мордор = Русия = зло. И затова, разбираш ли, се е направило цялото това шоу с 3 филма и купчина \"Оскари\". Ситуацията, дето се казва в Библията, е проста - \"Търсете и ще намерите\". И ако навсякъде виждаш величествени конспирации срещу \"големия руски брат\", напълно в рамките на очакваното е да намериш такива и в \"Малкото пони\", ако щеш. Какво остава за една епична история на английски писател от първата половина на XX век, която описва боя на съюза между елфи, хора и джуджета срещу възраждането на една зла сила на Изток. Разни там факти, че първият филм от поредицата е пуснат по кината през 2001 г. - едва година само след поемането на властта от Владимир Путин в Русия, не са от никакво значние. Щом професорът вижда дългата ръка на империализма да се надига срещу близката до сърцето му Русия, така е значи... Защо обаче да спираме дотук? Нека наречем нещата с истинските им имена!  Гандалф е Сорос-ът на Средната земя, а елфите са някакви гадни либерални соросоиди, които се водят по прищевките му да бутне демократично избрания от орките и троловете Саурон. А назгулите (онези черните конници) всъщност ръководят по-малки държави, които съвсем успешно си партнират в търговските взаимоотношения с Мордор. Колкото до Задругата на пръстена, те са обикновени шпиони на Запада, нелегално влезли в територията на Мордор. Съветът на мъдрите, в който влизат Саруман, Гандалф, Галадриел, Елронд, Радагаст кафявия, Киридан корабостроителя и разни други изтъкнати елфи, си е едно своеобразно НАТО, откъдето и да го гледаш, наточило злобните си погледи към Москв... Съдбовния връх. А оттам гледат едни благи очи (добре де, само едно), изпълнени с желание да помагат на оркския свят да се развива в правилната посока. Ето как е помогнал на различните народи да си изковат собствени вълшебни пръстени, които си работят. Е, дават там някакви странични ефекти, но сега... На подарен кон зъбите не се гледат... Въпросът обаче е, че не всяка дива фенска теория, която може да ти щукне, е истина или заслужава да се изрече дори на глас.  Защото подобни изказвания от страна на проф. Иво Христов на практика не са нищо повече от която и да е фенска теория за фентъзи филм, която можете да откриете в YouTube. А, повярвайте, там се намират предостатъчно. Факт е, че сигурно всеки от вас познава поне по един квартален чичак, който е склонен да ражда подобни идеи за всевъзможните начини, по които злият Запад иска да разруши руското величие, докато си пие ракията пред блока. Проблемът идва от факта, че тук не говорим за поредния такъв квартален чичак, а за професор, преподаващ на истински студенти, и още повече - за избран в парламента български народен представител, от чиито глас и мнение действително зависят разни неща.  И когато един такъв човек започне да говори сериозно за това как \"Властелинът на пръстените\" е антируска пропаганда, а 80% от българите са идиоти, идва време да се замислим, че нещо тук не е съвсем редно...", "date": "2018.11.10", "title": "Тези гадни соросоиди елфите..."}
{"url": "http://www.classa.bg/%D1%81%D0%B2%D1%8F%D1%82/item/389326-faz-%D0%B8%D0%B7%D1%85%D0%B2%D1%8A%D1%80%D0%BB%D1%8F%D1%82-%D0%B3%D0%B8-%D0%BD%D0%B0%D0%B2%D1%8A%D0%BD-%E2%80%94-%D0%BC%D0%B0%D0%BA%D1%80%D0%BE%D0%BD-%D1%83%D1%81%D1%82%D1%80%D0%BE%D0%B8-%D0%B2%D0%B5%D1%81%D0%B5%D0%BB-%D0%B6%D0%B8%D0%B2%D0%BE%D1%82-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BC%D0%B0%D1%81%D0%BE%D0%B2%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F", "text": "След цяла серия от \"неуспехи и провали\" популярността на Емануел Макрон падна рязко и френският лидер побърза да възложи отговорността за това на медиите, пише Frankfurter Allgemeine. И сега Макрон води \"психологическа война\" срещу журналистите, които вече даже \"изхвърлят\" от Елисейския дворец, отбелязва немското издание. , сложи началото на цяла поредица от   в живота на Елисейския дворец, пише немският вестник Frankfurter Allgemeine. В резултат от това популярността на Емануел Макрон спадна рязко, а френският лидер отчасти възложи отговорността за това френските медии. И затова Макрон последно време води   срещу журналистите, които сега даже   от Елисейския дворец, затваряйки им пътя за пресата, съобщава авторът на статията Юрг Алтвег. Нещо повече, продължава журналистът на Frankfurter Allgemeine, френският президент лично обвинява френските медии, че злоупотребяват с властта си. А сътрудниците на френския \"Vanity Fair\" от своя страна твърдят, че Емануел Макрон   журналистите, а в потвърждение на това дори са провели цяло   разследване, отбелязва Юрг Алтвег. През юли журналистка на изданието е беседвала с прессекретаря на френското правителство Бенджамен Гриво, който сравнява медиите с филма \"Полет на кукувиче гнездо\".  , споделя впечатленията си от интервюто журналистката. Той описва вестник Le Monde с игра на думи (от фр. „свят“ - InoTV): \"Те се оказаха хванати в капана в собствения им свят\". Генералният секретар на Елисейския дворец, Алексис Колер, от своя страна потвърди, че отговорите на питанията на журналистите умишлено се забавят, а представителят на пресслужбата на Макрон Сибет Ндиайе призна, че може да излъже, защитавайки президента. Превод: М.Желязкова На сътрудниците на агенция AFP  , ако статиите им не се харесват в Елисейския дворец, подчертава журналистът от Frankfurter Allgemeine. И   поради факта, че на предишното си работно място, по неговите думи е бил ограничаван при избора на гости за телевизионното му шоу, напомня на Юрг Алтвег. И накрая,  , цитира авторът на статията журналист от френския вестник \"Libération\".", "date": "2018.11.10", "title": "FAZ: Изхвърлят ги навън — Макрон устрои весел живот на френските средства за масова информация"}
{"url": "http://www.classa.bg/%D1%81%D0%B2%D1%8F%D1%82/item/389327-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BD%D0%BE%D0%B2-%D1%83%D0%B4%D0%B0%D1%80-%D0%BE%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80", "text": "Белият дом за готви за ново разгаряне на разследването срещу кандидат-президентската кампания на Доналд Тръмп. Съветници на Тръмп изразяват в частни разговори тревога, че специалният прокурор, който през последните месеци е извън медийното внимание, дискретно събира информация и може скоро да предяви нови обвинения или да представи уличаващ окончателен доклад.     В сряда Тръмп внезапно промени командната верига над Мълър, като постави работата му под надзора на доверен републиканец, който е открито скептичен към властта на специалния прокурор и обмисля начини за ограничаване на правомощията му. Но Тръмп и неговите сътрудници се притесняват от следващия ход на Мълър в работата, която е завършена, заявиха служител на Белия дом и републиканец, близък до правителството. Те настояха да останат анонимни, тъй като коментират разговори, които не са упълномощени да обсъждат. Мълър не привличаше вниманието през последните месеци, в които избирателите обмисляха своите предпочитания за изборите тази седмица. Но засилване на активността по време на този негов период на затишие, включително продължило седмици даване на свидетелски показания пред съдебни заседатели във връзка с довереника на Тръмп Роджър Стоун и преговори за разпитване на президента, навеждат на мисълта, че предстоят открити за обществеността събития в момент, когато следователите се доближават до това да се заемат с ключови въпроси, стоящи в основата на разследването на специалния прокурор: дали Тръмп незаконно е възпрепятствал разследването? И дали неговата кампания е знаела предварително за незаконното проникване в електронната кореспонденция на демократите? Тръмп казва на свои довереници, че все още е силно ядосан от 18-месечното разследване на Мълър, като смята, че то е не само „лов на вещици“, а скъпа и продължителна дейност, отклоняваща вниманието. Най-скорошният признак за този гняв се появи в сряда, когато той уволни правосъдния министър (и главен прокурор) Джеф Сешънс, чийто отвод създаде възможността за назначаването на Мълър. До момента Тръмп се вслушва в съвета да не се намесва пряко, но назначаването на Матю Уитакър за и.д. правосъден министър може да отваря нова страница в отношенията с разследването. Дори Уитакър, който беше началник на канцеларията на Сешънс, да не ограничи разследването, Тръмп може да му нареди да заеме по-агресивна позиция към разсекретяването на документи, което още повече да подкопае или обърка разследването, казаха сътрудникът на Белия дом и републиканският служител. Досега разследването е надзиравано от заместник-министъра на правосъдието Род Розенстайн, който назначи Мълър миналата година и му даде доста голяма власт. „Това е много важно, защото позицията на Уитакър по обвиненията или бъдещите обвинения може да бъде различна от тази на Розенстайн, а Розенстайн даде на Мълър широки правомощия за преследване на най-различи престъпления“, каза вашингтонският адвокат по наказателни дела Джефри Джакобовиц. Разследването на Мълър досега произведе 32 наказателни обвинения и четири признавания на вина от сътрудници на Тръмп. Но работата не е свършена. Очевидно има стремеж за насочване на вниманието към Стоун – човек, който отдавна се занимава с мръсни номера в политиката. Екипът на специалния прокурор разследва връзките на Стоун с „Уикилийкс“ по време на кампанията през 2016 г. и дали той е знаел предварително за плановете на организацията да оповести придобити чрез хакерски действия материали във вреда на демократката Хилари Клинтън. Стоун отрича това, но имейли, съобщения в Туитър и негови публични изявления показват, че той е представял себе си като гравитиращ около „Уикилийкс“. Това включва намек, че той е имал вътрешна информация, направен в отделна размяна на имейли с редактор на „Брайтбарт“ и тогавашния ръководител на кампанията на Тръмп Стив Банън, броени дни преди „Уикилийкс“ да започне да публикува хиляди имейли, откраднати от ръководителя на кампанията на Клинтън Джон Подеста. Банън и други сътрудници на Стоун бяха разпитани, а множество свидетели се явиха пред съдебните заседатели. Един сътрудник – Джеръм Корси, каза във видеозапис в понеделник, че е „въвлечен на наистина постоянна основа“ в разследването на Мълър от два месеца. Вчера федерален апелативен съд във Вашингтон проведе заседание по възражение срещу властта на Мълър, подадено от сътрудника на Стоун Андрю Милър, който не се отзова на призовка на съдебни заседатели през лятото и беше обвинен от съдия в проява на неуважение. Що се отнася до близкото обкръжение на президента, все още има известна тревога във връзка с най-големия му син Доналд Тръмп младши, въпреки че няма външни признаци за предстоящи обвинения, каза близък до Белия дом републиканец, който не беше упълномощен открито да обсъжда лични разговори. Освен разследването, водено от Мълър, има федерално разследване, което също е под надзора на правосъдното министерство, срещу отдавнашния помощник на Тръмп по правните въпроси Майкъл Коен, който в признание за вина през август каза, че е съгласувал с Тръмп тайна схема за плащане на пари на порно актриса и бивш модел на „Плейбой“, които казват, че са имали интимни връзки с Тръмп, за да си мълчат. Президентът не е обвинен в нещо нередно, но федерални прокурори казват, че се води разследване срещу неуточнени „други“. Съдебни документи показват, че поведението на Тръмп и висши служители в „Тръмп органайзейшън“, някои от които са получили имунитет, е внимателно проучвано. Не е ясно обаче към какви допълнителни обвинения се стремят прокурорите и какво от тези неща се отнася лично до президента. Федерални прокурори казват в съдебни документи, че делото е свързано с множество „необвинени“ трети страни, и настояват да не се разкриват заповеди за претърсване и други документи, което може „със сигурност да доведе до съвсем открита игра на догадки“ за тяхната самоличност. Всичко това е под надзора на бившия колежански играч по американски футбол и федерален прокурор от Айова Матю Уитакър, който беше доведен в правосъдното министерство миналата година, за да бъде началник на канцеларията на Сешънс. В месеците преди това Уитакър често се появяваше по Си Ен Ен, където поставяше под въпрос обхвата на правомощията на Мълър. При една от своите изяви той защити състояла се през юни 2016 г. среща в „Тръмп тауър“ между Тръмп младши и свързана с кремъл руска адвокатка, като каза: „Все се занимавате с тази среща.“ Веднъж той също така публикува в Туитър прокурорско мнение, в което екипът на Мълър се описваше като „линчуваща тълпа“, и написа своя коментарна статия, в която каза, че Мълър би излязъл извън правомощията си, ако разследва семейните финанси на Тръмп. Тръмп се радваше на телевизионните изяви на Уитакър, включително една по Си Ен Ен, при която той предложи разследването на Мълър да бъде лишено от ресурси, и между двамата бързо се изгради връзка. Тръмп заяви на сътрудници, че усеща, че Уитакър щял да бъде „верен“ и не би си направил отвод от разследването за Русия, както направи Сешънс, казаха двама републиканци, близки до Белия дом, които не бяха упълномощени открито да обсъждат лични разговори. Демократи и етични институции настояха Уитакър да си направи отвод заради своите предишни изказвания, но вчера той не показа признаци, че възнамерява да направи това. А и не всички са убедени, че то е необходимо. „Ако съдя по моя опит с Мат, мисля, че той ще действа в съответствие с най-добрите традиции на министерството и ще нарича нещата, както ги вижда“, каза бившият федерален прокурор в Оклахома Джон Риктър, заемал висш пост в правосъдното министерство при президентството на Буш.   БТА", "date": "2018.11.10", "title": "Белият дом се готви за нов удар от специалния прокурор"}
{"url": "http://www.classa.bg/%D1%81%D0%B2%D1%8F%D1%82/item/389328-wall-street-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D1%8F%D1%82%D0%B0-%D0%B2-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Щатските индекси приключиха петъчната сесия на червена територия на фона на новите понижения в цената на петрола, които събудиха нови опасения около забавянето на глобалната икономика, съобщава CNBC. Една от основните теми във фокуса на инвеститорите беше новината, че  се е забавила през октомври за четвърти пореден месец заради по-слабото местно търсене и производствена активност.      Китайската автомобилна асоциация обяви, че продажбите на коли са се понижили с 11,7 на сто, като в същото време потребителските цени се повишават със същия темп през предходния месец, както и през септември. Тези данни са естествен резултат от продължаващата търговска война и размяната на мита между Вашингтон и Пекин, засягащи стоки за стотици милиарди долари. Коментарите на търговския съветник в Белия дом Питър Наваро съживиха оптимизма на инвеститорите за евентуална сделка между САЩ и Китай, като надеждите сега са насочени към предстоящата среща на страните от Г-20, на която ще разговарят американският президент Доналд Тръмп и китайският лидер Си Дзинпин. Пазарите продължават да следят и политиката на Федералния резерв, който приключи в четвъртък своята двудневна среща, на която реши да запази политиката на затягане на паричната политика и постепенното повишаване на лихвените проценти. Анализаторите очакват следващото такова повишение да стане факт през декември. Индексът на сините чипове  Dow Jones Industrial Average  отметна 201,92 пункта, или 0,77%, от стойността си, като завърши деня на ниво от 25 989,30 пункта. Широкият измерител  S&P 500  се понижи с 0,92 на сто до 2781,01 пункта.     Технологичният показател  Nasdaq Composite  отчете спад от 1,65%, или 123,98 пункта, до 7406,90 пункта, като акциите на  Facebook, Amazon, Netflix  и  Alphabet  се търгуваха с понижения. На облигационните пазари доходността по  10-годишните американски държавни ценни книжа  се понижи до 3,186%, докато тази по  30-годишните облигации  отчете спад до 3,386 на сто. При валутните пазари  индексът на долара , който измерва стойността на американските пари спрямо кошница от шест конкурентни валути, прибави 0,17% към стойността си, достигайки ниво от 96,89 пункта. Еврото  поевтиня спрямо долара с 0,25% до 1,1334 долара, докато  британската лира  отметна 0,67% от стойността си, като се търгуваше при 1,2971 долара за лира. На петролните пазари фючърсите върху американския лек суров петрол  West Texas Intermediate  поевтиняха с 48 цента, достигайки ниво от 59,26 долара за барел. Това е десети пореден ден с понижения за бенчмарка, както и най-ниската цена от близо 9 месеца насам. В същото време  сортът Брент  се раздели с още 39 цента от стойността си, като се търгуваше за 70,26 долара за барел. Цената на  златото  достигна най-ниското си ниво от месец насам. Ценният метал поевтиня със 16,5 на сто до 1208,6 долара за тройунция на фона на стабилизиращия се долар след решението на Фед.", "date": "2018.11.10", "title": "Wall Street приключи на червено заради сътресенията в глобалната икономика"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389329-%D0%B9%D0%BE%D0%BD%D1%87%D0%B5%D0%B2%D0%B0,-%D0%BC%D0%B0%D1%80%D0%B5%D1%88%D0%BA%D0%B8-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B7%D0%B0%D0%B4-%D1%82%D0%BE%D0%B7%D0%B8-%D1%85%D0%BE%D0%B4-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0", "text": "Броени дни преди мониторинговия доклад на ЕК за България прокуратурата демонстрира активност, като поиска шест депутатски имунитета. Какво се крие зад тези действия на държавното обвинение?  Ето две хипотези:           Броени дни преди Европейската комисия да публикува мониторинговия си доклад за България, който навярно за пореден път ще констатира липсата на ключови реформи, прокуратурата демонстрира дейност, като поиска имунитетите на шестима народни представители. В една нормална демократична обстановка подобна активност сигурно би предизвикала овации - и би показала съвсем нагледно, че държавното обвинение работи. Сегашното положение в България обаче отклонява мисълта към други закономерности, а действията на главния прокурор подсилват подозрението, че подобни хватки се използват както за изчистване на имиджа на обвинението зад граница, така и за обезвреждане на политическия терен в самата България.   Казусите   В четвъртък преди обяд от прокуратурата съобщиха, че са поискали имунитетите на шестима народни представители. Един от тях е депутатката от БСП Елена Йончева, която е особено критична към премиера Бойко Борисов и управляващите като цяло. Останалите са: колегата ѝ от БСП Георги Михайлов, Борис Кърчев от ГЕРБ и добре познатите на държавното обвинение Веселин Марешки, Кръстина Таскова и Пламен Христов от \"Воля\". Още тук ясно се вижда, че държавното обвинение няма особен интерес към никого от парламентарната група на ДПС или „Обединените патриоти\". Вижда се и друго - трима от \"Воля\" се оказват с нови обвинения по казус, който вече се работи от обвинението. Случайно или не новата порция обвинения към Веселин Марешки и неговите депутати идва в момент, в който именно от тях зависи осигуряването на кворума в пленарна зала, а \"Воля\" се превръща в решаващ фактор за мнозинството.     За народния представител от ГЕРБ може да се каже, че е от онзи тип парламентаристи, които служат за \"пълнеж\" във всяка група. А и прокуратурата вече се презастрахова, че ставало дума за \"хипотези\", които „не можем да ги твърдим с убеденост\". Такъв бил случаят и с Йончева и колегата ѝ от БСП. Но въпреки вероятността изобщо да не се стигне до повдигане на обвинение, прокуратурата гръмко обяви действията си.     Независимо от всички уклончиви обяснения, най-сериозно прозвучаха подозренията по адрес на Йончева, за която се смята, че в битността ѝ на журналист може и да е участвала в пране на пари от КТБ. Твърдение, идващо от ГЕРБ, което първо бе пуснато в обращение от депутата Делян Добрев. Именно той бе основен герой в хасковския скандал \"Кумгейт\", при който ставаше дума за назначаване на негови близки и роднини в общината. Скандал, с който активно се занимаваше самата Йончева. Впоследствие от управляващото мнозинство в парламента се заканиха да я дадат на прокуратурата заради нейната заплаха, че ще продължи да разследва случая с къщата в Барселона, за която се появиха съмнения, че е закупена от премиера Борисов за негова любовница. Йончева е обвинявана, че преди шест години (през 2012) е изпрала източени от КТБ пари, които ѝ били дадени от Цветан Василев. Дали това е вярно или не - тепърва трябва да се доказва. Но е важно да се припомни, че по онова време Йончева е журналист на свободна практика, а КТБ - уважавана от всички властимащи банка. Тоест, към онзи момент съвместни проекти, спонсорство или каквото и да било друго не би трябвало да смущава Йончева като евентуален ползвател на средствата, защото през 2012 година същата тази банка е отличена с приз \"Динамика на развитието\". А редицата публикации за нередности в банката са посрещани с насмешка или просто подминавани - както от мнозинството, така и от системата за сигурност в България. Поне три проблема   Поисканите имунитети показват поне три проблема. Първото съмнение, което пораждат, е свързано с времето, в което се случват. А именно - непосредствено преди европейския мониторингов доклад. От тази гледна точка целта изглежда съвсем ясна: демонстрация на активност, която после бързо може да затихне. Наред с това подборът на депутатите показва за пореден път, че прокуратурата може да се ползва за „обяздване\" на хора и туширане на ситуации. От една страна действията на обвинението може да се изтълкуват като поставяне на \"Воля\" в зависимост, тъй като именно от нея зависи работата на парламента. А от друга страна този ход на прокуратурата прилича на един вид предупреждение към Йончева, която през лятото беше съобщила, че ще продължи да разследва казуса с Борисов и къщата в Барселона, като дори беше обявила, че ще отнесе случая до Брюксел. Не на последно място действията на прокуратурата доведоха до две изявления, върху които си заслужава да се замислим. Лидерката на БСП Корнелия Нинова заяви, че действията срещу Йончева се дължат на нейното опозиционно поведение, а от „Воля\" коментираха, че обвиненията срещу тримата техни представители имат връзка с поисканите от партията им оставки на вицепремиерите Каракачанов и Симеонов. Което означава, че две парламентарни групи от т.нар. опозиция обвиняват прокуратурата и управляващите в колаборация и на практика дори в репресия. Тези изявления на БСП и „Воля\" повдигат обаче още един съществен въпрос: след като двете формации допускат, че действията на Сотир Цацаров са насочени срещу тях по политически причини, защо до момента нито една от тези партии не се е обявила за преосмисляне на съдебната система, от която прокуратурата е част? Това поражда съмнения за насаждан страх. И отново извиква на дневен ред подозрението, че когато става дума за прокуратурата, парламентарните формации от целия спектър действат като една - само и само да запазят този инструмент за влияние в политическата сфера. Вижда се обаче, че той лесно може да се обърне срещу тях самите. Вижда се също, че работи...", "date": "2018.11.10", "title": "Йончева, Марешки и другите: какво се крие зад този ход на прокуратурата?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389320-%D1%82%D1%8F-%D0%BE%D1%82%D0%BD%D0%BE%D0%B2%D0%BE-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Волейболистката с най-дългите крака Неапола Матеева отново ги показа.  Бившата състезателка на ЦСКА и Берое (Стара Загора), която е и дъщеря на лекоатлетката Венелина Венева, сподели много горещ кадър в социалната мрежа \"Инстаграм\". На него тя демонстрира разголен и сочен бедър, както и известните си дълги крака.  Насладете се на сексапила на Неапола тук:    ", "date": "2018.11.10", "title": "Тя отново ги показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389321-%D0%B1%D0%B0%D0%BD%D0%B5%D0%B2%D0%B0-%D0%BD%D0%B0%D0%B3%D0%BB%D0%B5%D0%B5-%D0%B2-%D0%BD%D0%B8%D1%86%D0%B0", "text": "Наглостта на Евгения и Николай Баневи вече минава всякакви граници. След като зрелищно бяха задържани в Ница по подозрение в данъчни престъпления и присвояване, сега съпругата на скандалния бизнесмен поискала да излезе на свобода, научи БЛИЦ. Банева е пожелала да бъде освободена от ареста в Ница, защото нямало кой да се грижи за трите им деца.      Съдът обаче е бил безмилостен и я е оставил в ареста. Тя и мъжът й явно не осъзнават какво ги чака като си дойдат в България заради буквалното опоскване на завода \"Полимери\" и още куп престъпления, в които ще бъдат обвинени. В близките дни се очаква да започне процедура за екстрадирането на семейството у нас. Медията ни припомня, че съпрузите бяха задържани от френската полиция по искане на нашите власти заради подозрения за данъчни престъпления и присвояване.      Разследването е за източване на завод \"Полимери\" в Девня, приватизиран от Банев през 1998 г. От 2010 г. заводът не работи, от 2013 г. е в несъстоятелност, а през 2017 г. е препродаден за 14,5 млн. лв.      Според обвинението клиентите на \"Полимери\" превеждали парите не по сметките на дружеството, а по офшорни сметки на Баневи, обясни шефът на Спецпрокуратурата Иван Гешев методите на източването. Имало и случаи на взимане на пари от касата на \"Полимери\". В резиденцията им край София били открити документи за собственост на офшорните фирми, злато и скъпоценности \"в потресаващи размери\".", "date": "2018.11.10", "title": "Банева наглее в Ница..."}
