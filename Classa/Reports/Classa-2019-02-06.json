{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392384-%D1%81%D0%BF%D1%83%D0%BA%D0%B0%D1%85%D0%B0-%D0%BE%D1%82-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B8-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%B7%D0%B0%D1%80%D0%B0%D0%B4%D0%B8%E2%80%A6-%D1%81%D0%BD%D0%B8%D0%BC%D0%BA%D0%B0", "text": "Сузанита отново стана обект на подигравки, но този път не заради нецензурни изрази в песните й, а заради… един ароматизатор. За тийнейджърката провокацията очевидно е начин на живот.     Скандалното фото, на което щерката на Орхан Мурад уж избира ароматизатор за колата си, е качено от самата нея в социалните мрежи. На снимката Сузи е повдигнала „небрежно” роклята си, под която си личи, че последното, на което би заложила, е бельо.   Разбира се, по традиция не е оставила нищо на въображението, нищо, че родителите й често убеждават, че тя е провокативна единствено в клиповете си, в името на шоубизнеса.         „Поздравявам ви с тази снимка на Сузанита, която търси ароматизатор за транспортното си средство, понеже само с проветряване очевидно не става”, наскоро написа радио водещият Драго Симеонов, който не се сдържа да превърне фотоса на Сузанита в добър повод за забавление в мрежата. Подигравките към младата изпълнителка след това, заваляха като из ведро! В един от коментарите под статуса пък, виртуална позната на Симеонов напомня и за сходен фотос на една от популярните приятелки на Сузанита – фолкпевицата Андреа.         Двете дори имат и обща песен. Над снимката потребителката е написала с много усмивки: „Поздрави и от Андреа, която избира тоалетна хартия. По-необходима е”", "date": "2019.02.06", "title": "Спукаха от подигравки Сузанита заради… (СНИМКА)"}
{"url": "http://www.classa.bg/%D1%81%D0%B2%D1%8F%D1%82/item/392378-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B8-%D0%B2%D0%B5%D0%BB%D0%B8%D0%BA%D0%B8%D1%8F%D1%82-%D0%B8%D0%BC%D0%B0%D0%BC-%D0%B2-%D1%81%D0%B8%D0%BC%D0%B2%D0%BE%D0%BB%D0%B8%D1%87%D0%BD%D0%B0-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B0-%D0%BC%D0%B5%D0%B6%D0%B4%D1%83-%D0%B8%D0%B7%D1%82%D0%BE%D0%BA%D0%B0-%D0%B8-%D0%B7%D0%B0%D0%BF%D0%B0%D0%B4%D0%B0", "text": "Папа Франсис и Ахмед Ал Таийб, Великият имам на Ал Азхар (Кайро, Египет), подписаха в понеделник исторически съвместен документ за борба с екстремизма, насърчаване на мира и сближаване на християните и мюсюлманите.   В този „Документ за човешко братство, световен мир и общо съжителство\", подписан в Абу Даби (Обединените арабски емирства), двамата лидери категорично отричат, че религиите подстрекават към война и екстремизъм или към чувство на омраза и враждебност. Хорхе Марио Берголио и Ахмед Ал Таййб посочват, че тези \"злополуки са резултат от отклонението от религиозните учения, от политическото използване на религиите и интерпретациите на отделни групи религиозни мъже\". Те призовават \"Спрете да използвате религиите, за да подбуждате омраза, насилие, екстремизъм и сляп фанатизъм\". Никой не може да разчита на Бога да \"оправдава убийства, изгнание, тероризъм и потисничество, защото Той не трябва да бъде защитаван от никого и не иска името му да се използва за тероризиране на хората\". Те призовават „да се прекъснат доставките на пари, оръжия и медийното отразяване на онези международни престъпления, които заплашват световния мир и сигурност\". Поради тази причина Върховният понтифик и Висшият сунитски свещеник искат от световните лидери да се ангажират „да разпространяват културата на толерантност, съвместно съществуване и мир и да се намесят възможно най-скоро, за да спрат кръвопролитията на невинни и да се сложи край на войните, конфликтите, влошаването на околната среда и културното и морално пропадане, което светът преживява\". Сред най-важните причини за кризата на ценностите, в която живеем, е \"упоената човешка съвест и отдалечаване от религиозните ценности, заедно с преобладаването на индивидуализма и материалистическата философия\". Двамата духовници подчертават съществената роля на семейството и неговото значение в пробуждането на религиозния смисъл - особено у младите хора – „да се изправят пред индивидуалистичните, егоистични, конфликтни тенденции, радикализма и слепия екстремизъм във всичките му форми и прояви \". Създателят е дал на хората \"дара на живота, за да го пазят и осъжда всички практики, които заплашват живота, като геноцид, терористични актове, насилствено разселване, трафик на човешки органи, абортите и евтаназията, в допълнение към политиките, които подкрепят всичко това \". Текстът „признава свободата на убежденията, мисълта, изразяването и действията и отхвърля принудата към хората да се придържат към определена религия или култура, както и налагането на цивилизационен стил, който другите не приемат\". В съвместната си декларация папа Франциск и великият имам на Ал Азхар смятат, че е необходимо да защитават правата на жените \"на образование, работа и упражняване на собствените си политически права\". Те потвърждават правото на децата да \"растат в семейна среда, с храна и образование и необходимостта от защитата им от опасностите, на които са изложени - особено в цифровата среда, а трафикът на невинност и всяко нарушение на детството им, е престъпление \". Хорхе Марио Берголио и Ахмед Ал Таийб настояват тази декларация да бъде \"обект на изследване и размисъл във всички училища, университети и образователни институти и се надяват, че тя ще се превърне в символ на прегръдката между Изтока и Запада, между Севера и Юга. \"", "date": "2019.02.06", "title": "Папа Франциск и Великият имам в \"символична прегръдка между Изтока и Запада\""}
{"url": "http://www.classa.bg/%D1%81%D0%B2%D1%8F%D1%82/item/392379-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B8-%D1%81%D0%B8%D1%80%D0%B8%D1%8F-%D0%BD%D0%B5-%D0%B5-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%BF%D1%83%D1%82%D0%B8%D0%BD", "text": "Стивън Коен, политолог и историк от Университета в Принстън (САЩ), отхвърля позицията на някои медии, твърдящи, че изтеглянето на американските войски от Сирия и Афганистан е мярка, която облагодетелства Русия, като оставя територията свободна от влиянието на Вашингтон. В анализ, публикуван в The Nation, Коен твърди, че такова решение не е \"подарък за Путин\", както някои от журналистите заявяват и припомня безбройните усилия на руския президент да създаде съвместно с Вашингтон анти-терористичен съюз, в търсене на сигурност за всички \"Но защо руският президент не иска САЩ като съюзник в борбата срещу тероризма в тези две страни, които Москва отдавна е смятала за свой геополитически двор?\", пита експертът, сочейки заплахите за Русия, които биха довели до победата на екстремистите в тези нации. \"В продължение на седемнадесет години той търси тотален антитеррористичен съюз със САЩ, първо с президента Джордж Буш след 11 септември, след това с президента Барак Обама, винаги напразно,\" казва историкът за руския президент Владимир. Путин. \"Като кандидат, а след това и като президент, Тръмп е искал да се възползва от възможността, но е бил обезкуражен от фанатиците на Русия-гейт\", добави той. В допълнение, политологът маркира тези критерии на пресата в рамките на \"един от най-тежките периоди на геополитическо мислене в САЩ през последните десетилетия, заедно с абсурдните обвинения за предполагаема намеса на Русия в последните президентски избори\". Коен също казва, че и Русия, и САЩ имат сред висшите си постове врагове на взаимното сътрудничество и затова е необходимо да се провеждат тайни срещи между двамата президенти, без внимание към онези, които обвиняват Тръмп в \"коварство\", когато се срещат насаме с Путин. Накрая, Коен обръща внимание и на нарастващата опасност от нова надпревара в ядрените оръжия, въпрос, в който се изисква сътрудничеството на САЩ, \"разбито днес от новата студена война и недоказаните обвинения за Русия-гейт\".", "date": "2019.02.06", "title": "Изтеглянето на американските войски от Афганистан и Сирия не е \"подарък за Путин\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392381-%D0%B4%D0%B0-%D0%BC%D1%8A%D0%BB%D1%87%D0%B8%D1%88-%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "\"На кого във Венецуела му пука за позицията на България по спора за бъдещето на Николас Мадуро?\", вероятно се питат мнозина, следейки новините от последните дни.   Не сме основен търговски партньор, не можем да изпратим масивна хуманитарна помощ, нито разполагаме със сила (нито директна, нито мека), че да повлияем върху хода на събитията. Защо тогава въобще да изразяваме мнение, когато никой не ни е бутал да си го казваме?   Идеята за \"Снишаване, снишаване, снишаване\" беше подсказана и от Румен Радев в изпреварващата му позиция по казуса Венецуела: Да се въздържим от признаването на Хуан Гуайдо за временен президент на Венецуела. Да се застраховаме с тревожни размисли за състоянието на световен мир, да проявим разбиране към \"демокрацията\" по латиноамериканска рецепта и да дадем рамо на борбата на \"братските народи\" с империализма, дори тя да се води с цената на глад, репресии и бягството на 3 милиона души зад граница.     И тук е тънкият момент. Изразяването на позиция тук е важно за самата България. Изразяването на позиция, липсата на въздържане по темата (което въздържане само по себе си би било заемане позиция, много близка до това да подкрепим Николас Мадуро) е ясен знак към всички партньори на България, към всички в региона, къде стоим самите ние като държава. И ако щете, в подкрепа на какви ценности се обявяваме.   В този смисъл, \"да замълчим в името на венецуелската демокрация\" е същото като в онзи популярен слоган за войната в името на мира и секса в името на девствеността. Нещо повече - да замълчим, означава да дадем подкрепа за един режим, който сам по себе си е точно обратното на демократичен.    Да започнем оттам, че България като държава членка на ЕС, официално не е признала резултата от президентските избори във Венецуела през 2018 г. Още преди самия вот, от Брюксел обявиха, че няма да признаят резултатите от изборите заради тоталната липса на прозрачност около организирането и провеждането на вота, държавния тормоз спрямо членове на опозицията по време на кампанията и цялостните нередности около самия процес. Това на практика е достатъчно и България, и ЕС като цяло да са в правото си да приемат Гуайдо за временно заемащ президентския пост до организирането на нови избори. Но това е чистата формалност. Колкото до частта с демократичността, Мадуро досега многократно е доказвал, че за него демокрацията и правовият ред в държавата са изключително условни понятия, до които се докосва, само когато му е нужно. Неговият контрол върху армията, полицията и Върховния съд на страната досега му позволяваше да се опитва да блокира работата на парламента и дори да го лиши от законодателната му власт. Опозицията в страната често е подлагана на тормоз, а от антиправителствените протести от 2015 г. досега са загинали десетки хора. И всичко с едната цел - режимът да запази властта си.   Резултатът от всичко това е видим и с просто око - бедност (въпреки петрола, с който страната разполага), повишена престъпност, огромна корупция (особено когато става въпрос за доставки на храна в страната), липса на качествено здравеопазване и бум на емиграцията.    Едва ли някой си прави илюзии, че САЩ, които твърдо стоят зад Гуайдо, не преследват някакви свои цели. Това обаче не означава, че Венецуела заслужава да остане под управлението на един явно неуспешен президент, който се държи за властта с всички сили и с помощта на всички възможни хватки. На този фон онези държави, които действително все още показват някаква загриженост за демокрацията като цяло, а не просто имитират такава, се обявиха в подкрепа за нови президентски избори във Венецуела. А там вече обикновените хора да решават. И си струва да се запитаме каква останала демокрация вижда българският президент във Венецуела, че призовава да не изразяваме никакво мнение. И още повече - какво ни говори това за неговото собствено отношение към демокрацията по принцип...", "date": "2019.02.06", "title": "Да мълчиш в името на \"демокрацията\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392382-%D0%BF%D1%80%D0%B8-%D0%B4%D1%8A%D0%BB%D0%B3%D0%BE-%D1%81%D1%82%D0%BE%D0%B5%D0%BD%D0%B5-%D0%BD%D0%B0-%D0%BA%D0%BE%D1%80%D0%BC%D0%B8%D0%BB%D0%BE%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B2%D1%81%D0%B8%D1%87%D0%BA%D0%BE-%D0%BD%D0%B0%D0%BE%D0%BA%D0%BE%D0%BB%D0%BE-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%80%D0%BE%D0%B7%D0%BE%D0%B2%D0%BE", "text": "Разтревожени от убедителното слово на Президента Радев на  пресконференцията на 28 януари 2019 г.  по повод втората годишншнина на неговото президентство, Бойко Борисов, министрите и тяхното политическо обкръжение, се заеха да му отговарят. Председателят на Народното събрание дори заяви, че словото приличало на изявление на ръководител на враждебна към нас държава. Обвиниха го, че разделял народа, въобразявайки си, че те – шепа хора от управляващата група, са народът, И забравяйки, че народът не мисли като тях. Няколко дни по-късно социолозите обявиха, че 67% от българските граждани споделят казаното от Президента. Направиха ми впечатление някои мисли на Бойко Борисов на традиционната среща с бизнеса на 29 януари.  Той заяви, че БВП нарастнал с 40% през последните няколко години; че новите заводи растели като гъби след дъжд; че с построяването на магистралата през Северна България бизнесът ще потече по нея като през река; че расте благосъстоянието на народа и т.н. Той обаче пропусна да спомене някои много по-важни неща. Растежът на БВП не е мерило за благосъстоянието на народа. Специалистите добре познават дефектите на БВП и че само с темпа на неговия растеж не може да се оценява благосъстоянието на хората.  Веднага след кризата от 2007-2009 г. Генералният секретар на ООН създаде група от световно известни експерти, начело с нобеловия лауреат Джоузеф Стиглиц, да предложи заместител, но все още не е намерено решение за оперативен показател. Макар че знаеше, г-н Борисов съзнателно пропусна да каже как се разпределят благата от този растеж между различните слоеве от населението у нас.  Забрави за масовата бедност, за растящата пропаст между бедни и богати, по крещящата несправедливост и други беди, по които сме рекордьори в ЕС. Почти по всички неблагоприятни показатели за качеството на живота на хората, сме рекордьори в Европа, а по позитивните – на опашката. Само днес – 4 февруари лекарите ни съобщиха че сме най-зле по онкологичните заболявания, Евростат – за най-ниската ни минимална заплата в ЕС, а еколозите – че България е с най-лошо качество на въздуха. Рядко минава ден без такива мрачни новини. Г-н Борисов пропусна да каже, че според най-нови данни на КНСБ за  издръжката на живота на едно лице в домакинските бюджети се падат 602 лв. и че 70% от населението живее под тази граница.  Забрави да каже, че близо 2 млн. души живеят в осотяваща бедност. Пропусна да ни уведоми, че разликата в доходите между най-бедните и най-богатите 10% от населението в ЕС по официални данни е около 5 пъти, а у нас – 8,2 пъти. А истинските са над 10 пъти. Пропусна дори да спомене за надвисналата ни най-голяма опасност - демографската катастрофа, където сме в групата на най-застрашените в света. А спомняте ли си той някога, като министър-председател, да е изразил тревога по критичната ни демографска ситуация! И забележете, премиерът пропуска да говори за най-големите текущи и бъдещи опасности над България, а не за някакви дреболии. И ни забавлява с мнимия растеж на БВП, по който има много въпросителни, но не е мястото да ги изброявам тук. Реката от благоденствие по северната магистрала Бойко Борисов ни уведоми авансово, че през бъдещата магистрала в Северна България ще потече река от благоденствие.  Вярно е, че с развитието на инфраструктурата, при едновременното наличие и на много други предпоставки, се улеснява развитието на икономиката.  Това обаче не е така просто – от днес за утре:  Първо , най-трудният участък от магистралата през Стара планина беше построен преди около 40-45 години и ни служи отлично, въпреки че не се поддържа нормално и от неговото правителство.- Второ,  магистралата още не е завършена. 150 километровият участък, за който той говори още не е започнат и може да бъде построен най-рано след 3-4 години. Ако изобщо бъде изграден. Трето,  от собствен опит знаем, че у нас след завършване на магистрали в продължение на 10-15 години по тях не се изграждат дори най-елементарните допълнителни съоръжения: тоалетни, бензостанции, места за почивка на шофьорите, места за закуска, магазини за покупка на дребни хранителни стоки, кътчета за игра на децата, мотели, пътни знаци, мантинели, осветления на кръстовища и други важни части на пътя, важни отклонения за съседни селища, нормално осветление и вътрешна уредба на тунелите и т.н. Пътувалите по магистралата „Виа Игнатия“ в Гърция знаят каква е огромната разлика между тях и нас. С горчивина заявявам, че навярно ще са нужни 15-20 и повече години докато постигнем сегашното гръцко равнище по магистралите и около тях. А през това време те ще въведат още по-добър ред. Да не говорим за западноевропейските магистрали. Четвърто,  още повече години ще са нужни докато в съседните на северната магистрала райони на 5-10-20 и повече километра от ляво и дясно се появят малки, средни и големи стопански обекти и надеждни инфраструктурни връзки с тях. Ще бъдем доволни ако имаме картината, която Премиерът описва след 20-30-40 години.  Дано я имаме! Недопустимо е, обаче министър-председател, да говори така „на ангро“, да заблуждава безотговорно неосведомените, че тази река от благоденствие ще потече през близките години. Всеки средно интелигентен човек знае, че такива чудеса не са възможни. Още по-малко у нас. Министър-председателят няма право на такъв свръхелементарен кръчмарски език! Аз се срамувам от неговото поведение. Новите заводи никнели „като гъби след дъжд“ Впечатлиха ме думите му за „никнещите като гъби нови заводи“.  Пътувам често из България. Виждал съм много обхванати от бурени входове на някогашни заводи и стопански дворове на ТКЗС; десятки хиляди декари буренясали, подивяли и изсъхнали бивши овощни градини и лозя; пустеещи участъци плодородна земя; занемарени, запълнени с боклуци и неподдържани някогашни напоителни канали и канавки, които сега причиняват наводнения; лошо поддържани пътища, осеяни с дупка до дупка и кръпка до кръпка, поради лошокачествено изграждане и лошо поддържане, при масови кражби на материали; неприветливи, слабо осветени и неподредени тунели по пътищата. Да не говорим за масовите крайпътни декоративни храсти с хубави цветя, както е в съседна Гърция. Почти всичко, което може да бъде ограбено в неохранявани обекти извън селищата  (дограма, тухли, керемиди, плочки, тръби, електропроводи, остатъци от бивши напоителни съоръжения, релси, траверси и други съоръжения по железниците, мантинели по пътищата и т.н.)  е ограбено.  Всички негодуваме справедливо срещу злоупотребите и кражбите с милиони по върховете на нашата държава, но се оказва че  десятки или стотици хиляди от нас са участвали в споменатото разграбване, макар и на дребно.  Всеки според възможностите си. И като гражданин на тази държава ми е ставало тъжно! Особено като сравнявам с по-добрата подредба в съседните страни. За това, разбира се, единствен виновник не е правителството, а и всички ние. Вината на правителството е, че не взе мерки за охраната на тези обекти. За съжаление, от прословутите „нови гъби“ почти не съм виждал.  Въпреки че с търсещ поглед съм искал да ги видя, когато пътувам извън София.  За съжаление, както вече соменах, доминират неприятните гледки.  Като пътувам  от София до Варна и обратно  ми се набиват в очите буренясалите и изсъхнали някогашни овощни дървета и лозя – може би 70-80% от някогашните градини. Като пътувам  от София до Харманли  (моят роден край) и обратно си спомням младините, когато от двете страни на пътя по цялото протежение бяха лозя, овощни и зеленчукови градини, оризища, а сега почти всичко е изчезнало и е заменено със житни култури. А това е един от най-подходящите региони в Източна Европа за отглеждане на по-доходните плодове, грозде, зеленчуци и други топлолюбиви култури. Жито може да вирее и в северните страни. Има поне два начина да се провери дали такива заводи никнат като гъби  след дъжд . Единият  е чрез тяхното посещение и преброяване. За възрастни хора като мен, извън държавната администрация, това не е възможно.  Другият  е чрез анализ на икономическите, техническите, кадровите и други предпоставки за такова впечатляващо стопанско оживление, за което ни внушава г-н Борисов. Аз избирам втория, като прилагам строги критерии.. Няма индустриализация без инвестиции. Известно е, че от нищо не се прави нещо. За да расте икономиката така бързо,  каквито са официалните данни и обещанията на министър-председателя за близкото бъдеще -  още по-бързо, трябва да растат инвестициите.   Световният опит показва, че при нормални условия растежът на предварителните инвестиции трябва да изпреварва 2-3 пъти растежа на очакваното производство. Годишният размер на инвестициите у нас преди кризата от 2008-2009 г. беше 27-28 млрд. лв. – от вътрешно натрупване и от преки чуждестранни инвестиции (ПЧИ). Той обаче не е достатъчно показателен, защото голяма част от тогавашните ПЧИ бяха заложени в търговия с имоти и други спекулативни дейности. Затова нека видим какво става през последните десетина години (виж таблица 1.).       Пояснение:  Използвам понятието „физически инвестиции“ за машини, съоръжения, сгради и други материални активи, за да ги отгранича от понятието „финансови инвестиции“, използвано често у нас и в света през последните десетилетия. Инвестиционната дейност през последните 8-10 години обхваща плътно периода през който са замисляни, изграждани и пуснати в действие сегашните нови заводи. При такива стабилни мизерно ниски годишни инвестиции (а за 2018 г. по предварителни данни се очакват още по-малко),  не е възможно рязко увеличение на темповете на растежа  у нас и никнене на нови заводи „като гъби след дъжд“. Освен ако ги нарисуваме на картинки, както правят малките деца. По простата причина, че  няма подходящ икономически дъжд – физически инвестиции в дълготрайни активи. Инвестиционната ни активност е далеч под потенциала на нашата икономика.  При по-високо вътрешно натрупване можем да инвестираме 2,5-3`0 пъти повече и да постигнем 7-8% средногодишен растеж на БВП през следващите 15-20 години. При всичките й недостатъци, това което икономиката ни създава се ограбва от наши и чуждестранни бандити. Затова по-големи инвестиции няма и няма да има в обозримото бъдеще. Досегашният ни скромен растеж се дължи главно на вътрешно потребление, финансирано предимно от трансферите на нашите гастарбайтери  в чужбина на техни близки в България. По-нататъшният растеж на това вътрешно потребление е ограничен. Очакваните засега трудности (умерено снижение на темповете на растежа) в европейската и световната икономика през следващите години ще се отразят и върху нас. За появата на нови заводи като „гъби след дъжд“ е несериозно да се мисли. Камо ли да се говори от такава високопоставена личност като министър-председателя! Преките чуждестранни инвестиции и икономическият растеж При силно ограничено вътрешно натрупване  инвестиционната активност ще зависи от външни източници, като ПЧИ, трансфери от еврофондове  и други. В източноевропейските страни важна роля играят ПЧИ. Логично е да се очаква същото и у нас. Нека проверим официалните данни за притока на ПЧИ към нас през последните години (виж таблица 2.)       Ако започнем анализа от предкризисните години (7-8 млрд. евро ПЧИ през 2007-2008 г.) установяваме  драматично намаление на притока им.  През последните години притокът е около един милиард евро, с резки колебания през някои години, особено през 2012, 2014 и 2016 г. За 2018 г. по предварителни данни се очаква нов спад на ПЧИ с около 40%. Данните от таблица 2. обхващат периода на засяването и поникването на въпросните „гъби след дъжд“. Те не дават основание да се мисли, че ПЧИ играят съществена роля за нашето развитие – както сега, така и през следващите години. Резкият спад на притока на ПЧИ след последната световна криза се дължи  на влошена глобална и европейска конюнктура, а също и на неблагоприятната икономическа, социална, кадрова, законодателна, инфраструктурна среда, на широка престъпност и корупция в България. Официалните данъци в България са ниски, но „данък корупция“ е рекордно висок. Той превишава значително официалните преки и други данъци  В обозримото бъдеще не се очакват съществени подобрения в поникването на нови „гъби след дъжд“.  Затова не ги очаквайте, за да не се разочаровате. Анализирайки ролята на ПЧИ за нашето развитие,  Бойко Борисов заявява:  „Искам да кажа нещо за инвестициите, защото напоследък много се спекулира, а аз обичам да говоря с цифри. Данните на БНБ сочат за 2016 г. 1003 млрд. лв., а за 2017 г. – 1389 млрд. лв. Който е учил аритметика знае, че това означава увеличение на инвестициите“. Аз съм учил аритметика, но твърдя, че казаното от г-н Борисов не означава нищо. Освен това, то прелива от грешки. Изводът му също е погрешен. Той се хвали, че  много обича да анализира цифрите.  Аз също обичам да правя това, но при спазването на строго определени правила на икономическата статистика: Първо, тенденции за икономическо развитие не могат да се извеждат от данни само за две съседни години. Това е абсурдно!  На студент се пише двойка за такъв отговор на изпит.  Такъв подход сигурно ще подведе анализатора. Дори ще го злепостави.  Тенденции могат да се извеждат само от достатъчно  дълги динамични статистически редове. Поне за 10 години.  Така се постъпва навсякъде по света. Това е известно и на студентите по икономика в първи курс. Второ,   г-н Борисов изглежда обича да борави само с подбрани числа, за да докаже това, което му харесва.  Такава манипулация е недопустима. Трябва да се анализират всички данни от дългия динамичен статистически ред. Трето,  ако колебанията са много и не може да се направи заключение от пръв поглед, трябва да се построяват  изгладени статистически редове.  Щом г-н Борисов толкова много обича числата  защо не анализира спада на ПЧИ през 2012 г. спрямо предходната година.  Или драматичния срив през  2014  спрямо 2013 г. Или срива през  2016 г.  спрямо 2015 г. Там ще се сблъска с неприятни въпроси, на които е длъжен да отговори. За по-лесно той прескача тези неприятни години.  В примитивното политиканство това може да е допустимо, но в строгия икономически анализ е забранено!  Още повече в диспут на Министър-председател с Президента на държавата! Внос на съвременни инвестиционни стоки. За развитието на модерна индустрия, земеделие, инфраструктура,  слабо развитите страни, като нашата, правят голям внос на съвременни инвестиционни стоки от напредналите държави.  Защото не могат да си ги произведат сами. Имам предвид внос на модерни машини, уреди, апарати електрически машини, транспортни средства, най-нови технологии и т.н. Без такъв внос модернизацията на националния производствен апарат на България не е възможна. Ако си правим машините сами, модернизацията може да е нова по време на извършване, но не по технически характеристики. От анализа на структурата на вноса по начин на използване може да се получи най-обща представа дали българските власти го правят или не. Виж таблица 3.         Пояснение:  В тази и другите таблици може да има малки отклонения след десетичните знаци, които се дължат на закръгляния. Те не променят общата картина. От гледна точка на потенциала за икономическо развитие, модернизация и конкурентоспособност и като сравнявам с политиката на други страни в Европа и извън нея, със сходни на нашите условия, стигам до извода, че правителствата ни не правят достатъчно за осигуряване на ускорено догонващо развитие чрез по-голям внос на модерни машини, съоръжения и технологии. Може да се направи много за  по-пълно използване на местния суровинен и енергиен потенциал,  вместо твърде големия, дори безразборен, внос на луксозни строителни материали. За най-обикновени стопански и битови обекти се внасят ненужно ултралуксозни строителни и облицовъчни материали. Да не говорим за претенциозните жилища-палати на нашите олигарси. По-рационално трябва да се използват местните енергоизточници, да се намалява енергоемкостта на продукцията и големите загуби на енергия в домакинския сектор. Много може да се направи и за по-рационален внос на потребителски стоки.  При благоприятните природно-климатични условия за отглеждане на плодове, грозде, зеленчуци, животновъдство и други земеделски дейности у нас, не е нормално 70-75-80% от потребностите ни за плодове и зеленчуци, за млеко и млечни продукти, за месо и месни продукти да са от внос. Аз не пледирам за въвеждане на ограничителния режим от преди 30-40 години, при който банани, портокали, лимони и други южни плодове се появяваха в нашите магазини само веднаж в годината около Коледа. Препоръчвам само по-рационален режим от безразборния сегашен масов внос на такива стоки. Или за облагане с по-висок ДДС на екстравагантните вносни хранителни и нехранителни стоки. Масовата кръглогодишна употреба на най-екзотични продукти, внесени от хиляди километри  и облагани с 20% ДДС, както при лекарствата и детските храни, едва ли е нормална за бедна страна като нашата. Страна на която тепърва предстои да изкачва стръмните върхове на модерното високотехнологично индустриално развитие. Изкачване, изискващо огромни ресурси, каквито нямаме. Нужно е по-рационално поведение при тяхното използване, от което сме отвикнали. Затова е наложително да разпределяме и използваме по-рационално ограничените си ресурси. С грижа не само за настоящето, но и за бъдещето на нашите деца и внуци. На нашите граждани трябва да се обясни,  че продължаването на сегашния режим за потребление на екстравагантни вносни храни, напитки и цигари, на луксозно обзавеждане, облекла и обувки, на най-екстравагантни автомобили и други подобни означава по-малко пари за развитие на модерна индустрия, земеделие, инфраструктура, здравеопазване, образование, наука. Не препоръчвам държавата да забрани с административни актове вноса на ултралуксозни стоки.  Данъчната и митническата политика, обаче трябва да потискат, а не да стимулират, както е сега, вноса и потреблението на такива продукти.  Това може да се постигне чрез високи тарифи на ДДС и акцизи за най.богатите хора, които държат да потребяват подобни стоки. Тази политика трябва също да стимулира производството на качествени импортозаместващи местни стоки. Такава политика ще има огромни икономически, финансови, кадрови, социални и други ефекти, както в близкото бъдеще, така и в дългосрочен хоризонт. В противен случай ще си останем завинаги бедна бананова република,  без индустрия, без модерно земеделие, без съвременна инфраструктура, без съвременно здравеопазване, образование и наука. И един ден нашите деца и внуци няма да могат да си купуват дори най-нискокачествени банани или елементарни местни стоки. Общият брой на населението ни ще се стопи, а етническата му структура ще се влоши. Тези бележки важат и за вноса на други потребителски стоки, с изключение на лекарствата.  Преценете защо: за вноса у нас на храни, напитки и цигари през 2017 г. са изразходвани 2,1 млрд. евро, за мебели и домашно обзавеждане – 0,8 млрд. евро, за дрехи и обувки – 0,8 млрд. евро, за автомобили почти 0,5 млрд. евро. А за машини, уреди и апарати – едва 2,6 млрд. евро, за електрически машини – 1,0 млрд. евро, за производствени транспортни средства само 1,4 млрд. евро и т.н. Каква продукция „бълват“ нашите заводи за износ? В словото си на срещата с българския бизнес Бойко Борисов се похвали как нашите заводи „бълват“ продукция 100% за износ и че вече сме постигнали положително търговско салдо и с Германия.  Ех ако беше наистина така! За съжаление, това не е вярно! Аргументите на г-н Борисов са произволни.  Виж таблица 4.       Пояснения: Посочени са само сравними с нас по мащаби страни с приблизителни оценки за последните години. Нашият износ на човек от населението е многократно по малък от този на останалите страни членки на ЕС. И по този показател сме на последно място,  а нашият министър-председател ни заблуждава с произволните си изказвания, които предизвикват само насмешка в средно грамотните слушатели Насмешки по негов адрес и по адрес на България. В края на краищата за всяко нещо има мярка ! Нашето търпение не е безкрайно Освен това, добре е читателите да знаят, че едни и същи по наименование според международните индустриални класификации наши стоки, изнесени в Западна Европа се приемат там на 2,0-2,5 пъти по-ниски цени, от същите стоки, внесени от други западни страни. Това се дължи на разликите в качеството, на слабия наш маркетинг, на предразсъдъците към нас, включително и на безотговорните публични изказвания на наши видни политици.. И до сега не проумявам  защо нашите политици от десетилетия се впечатляват предимно от обема на износа ни.  Почти не се интересуват от видовата и качествената структура на износа, от степента на обработка на изнасяните стоки. Не се интересуват, че много често увеличението на размера на износа на суровини и първично обработени стоки е вредно за България. Особено ако се състои от ниско качествени стоки с ниска добавена стойност. Или на руди, концентрати, суров дървен материал, жито и други подобни, които могат да бъдат преработени тук в крайни продукти и да се изнасят на 4-5-7 пъти по висока цена. В тези случаи се изнасят даром големи размери национален доход. В много висока степен това се дължи на некомпетентността на нашите най-видни политици и на провежданата от тях погрешна икономическа политика. Според класификацията на най-новото издание на Доклада по конкурентоспособността на Световния икономически форум в Женева (октомври 2018 г.) ние сме в групата на последните в света по показателите за фирмена конкурентоспособност.  По най-важните технологични, технико-икономически, управленски, кадрови и други аналитични показатели за фирмена конкурентоспособност ние сме след 80-то място от общо 140 обхванати в анализа страни и между последните в Европа. И не полагаме достатъчно усилия да се измъкнем от тази група. В същото време протестираме срещу прилагането на различни скорости в ЕС. Тези различия се обуславят главно от съществуващите реалности. Така е в ЕС от много години. Така ще бъде и през следващите години, ако не запретнем ръкави. Високотехнологичните стоки (по световната класификация) са едва 3-4% от нашия износ. Преобладават суровините и материалите  с около 45% от неенергийния ни износ. Потребителските стоки със средно, а в някои случаи и с посредствено качество, са около 30% от износа ни. Само от това личи, че около 70-75% от нашия неенергиен износ са суровини, първично обработени и с посредствено качество стоки, а също и ишлеме.  Нужни са още много години за промяна в тази структура на износа ни.  Настоящата масова емиграция на високо и средно квалифициран наш персонал, главно поради ниско заплащане тук, ще забави още повече този процес на индустриално узряване на България. Всяко напудряне на картината пък ни прави за смях у нас и в чужбина. За съжаление,  ето това „бълват“ нашите производители в големи мащаби  за износ, от който нашият премиер се възторгва (виж таблица 5.).       Добре е, че през последните 5-6 години  намалява делът на износа на суровини и материали и расте делът на инвестиционните стоки , но не по най-добрия за нас начин.  Защото е съвсем скромен  износът на машини, уреди и апарати – едва около 6% и не нараства. Още по-малък е износът на електрически машини – около 3% и почти не расте. На транспортни средства– около 2,5-3,0% и расте незначително. Не особено радващо е, че малко по-бързо расте делът на резервните части и особено на разнородната експортна позиция – „други“.. Тя допринася най-много за общия растеж на износа на инвестиционните стоки, но не личи какво съдържа. Поради своя характер, това го прави до известна степен илюзорен. Не можем да се радваме прекалено много на растежа му от 21% в 2013 г. на 28,5% в 2017 г. Оптимизмът щеше да е по-голям ако този растеж на групата на инвестиционните стоки се дължеше главно на експорта на машини, уреди и апарати, на електрически машини, на транспортни средства. На пръв поглед чувствително намалява делът на износа на суровини и материали  – от 51% в 2013 г. на 44% в 2017 г. Това обаче се дължи главно на различните темпове на промените във вътрешните структури – групите на потребителските стоки, на инвестиционните стоки и на суровините.  Ако сравняваме номиналните величини  ще установим, че  износът на суровини и материали расте с повече от един милиард евро  (от 9678,5 млн. през 2013 г., на 10878,3 млн. в 2017 г.). Продължава да расте износът на цветни метали (от 2,4 на 2,8 млрд. евро), на пластмаси и каучук, на дървен материал и други. Потенциалните резерви за намаляване на този вид износ са много големи. Обезпокояващо е, че в производственото коопериране със западни фирми на нас възлагат второ-трето степенни периферни компоненти,  като кабели, фарове и други подобни. В повечето случаи не можем да обвиняваме западните си бизнес партньори, защото едва сега се учим на модерна индустрия, особено при производството на сложни машини. Още по-лошо е че губим най-квалифицирания си персонал, поради дългогодишното потискане на заплатите от нашия частен бизнес, толерирано от сервилните му държавни власти. Това е погрешна политика, но правителството и крупният частен бизнес я прилагат задружно и не желаят да я променят. Поради тези причини от години напускат не само висококвалифицираните, но и средноквалифицираните. Това ще забавя още повече нашето индустриално съзряване. Напоследък у нас беше поставен рекорд по ниска безработица и по дефицит на високо и средно квалифициран персонал.  Нашите управници се гордеят с ниската безработица. А тя е ниска не поради рационална държавна политика, а защото голяма част от работната ни сила вече е извън България – над един милион души в работоспособна възраст. Ако още 150-200 хил. души в тази възраст напуснат България, вместо да се тревожат, нашите управници може би ще се гордеят с нулева безработица. От години предлагам мерки за решаване на този проблем, но нашият крупен капитал предпочита най-нерационалния, крайно рисков вариант – привличане на евтина работна сила от други страни, включително от Африка и Азия. Нашите управници ни заблуждават с митове Митовете  за никнещите нови заводи като „гъби след дъжд“, за „бълването на продукция за износ“, за „реката от благоденствие по магистралата в Северна България“, за бързото подобрение на общото благоденствие в България и т.н. се дължат на прекалено дългото управление на една партия. И още по-лошо,  на прекалено дългото авторитарно управление на един човек.  Световната история показва, че в такива случаи  всичко около авторитарните управници започва да им изглежда розово,  в резултат на „незаменимото им мъдро управление. Те обсебват управленските функции на държавните институции. Самопоставят се над Конституцията и законите. Заболяват от шизофрения. Затова се е стигнало до измъченото, но мъдро решение в цивилизованите държави за  максимален престой от два мандата на държавното кормило.  България не може да прави изключение от това желязно правило. Защо държавната телевизия бойкотира годишния отчет на Президента?  И накрая още нещо. Много важно! В член 98., т. 2. на Конституцията  на България е записано, че  Президентът „Отправя обръщения към народа  и Народното събрание“. На 28 януари 2019 г. Президентът Радев произнесе слово-отчет за своята дейност през първите две години. Такъв отчет се дава веднаж в годината и е нормално да бъде излъчван по медиите. Частните медии правят това по свой избор и не могат да бъдат задължени. За държавните електронни медии обаче това е задължение.  Националното държавно радио предаде словото на Президента и на Вицепрезидента, но държавната национална телевизия не го излъчи. Като един от данъкоплатците в България и като един от над двата милиона граждани, гласували за г-н Радев преди две години, исках да чуя и видя отчета на Президента по държавната телевизия. Тя обаче бойкотира словото му и лиши мен и стотици хиляди други зрители да го видим и чуем. Това едва ли е случаен пропуск. Очевидно някои хора са предполагали какво ще каже Президентът и са се постарали думите му да не достигнат до българските граждани.  Това е решено на оперативно равнище от ръководството на Националната телевизия. Много се съмнявам обаче то само и на своя отговорност е решило да бойкотира такова важно публично изявление на Президента. Склонен съм да мисля, че от по-високо място му е наредено да упражни този бойкот.  Щом това високо място се отнася така арогантно към Президента на Републиката, можете да си представите какво правят с обикновените граждани. И какъв „свободен“ достъп имат те до телевизионните студиа. Оказва се, че у нас няма дори фасадна демокрация. А нашето правителство има нахалството да поучава на демокрация президента на Венецуела!  Настоявам за бърз, категоричен и публичен отговор: КОЙ Е НАРЕДИЛ ДА СЕ БОЙКОТИРА СЛОВОТО НА ПРЕЗИДЕНТА? Кой ще носи отговорност за това грубо нарушение на Конституцията? И ще остане ли ненаказана и тази провокация срещу Президента!    НАРОДЕ, СЪБУДИ СЕ ОТ ЛЕТАРГИЧНИЯ СИ СЪН!", "date": "2019.02.06", "title": "При дълго стоене на кормилото на държавата всичко наоколо изглежда розово"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392383-%D0%BC%D1%8A%D0%B6%D0%B5%D1%82%D0%B5-%D0%B8%D0%BC-%D1%81%D0%B0-%D1%81%D1%80%D0%B5%D0%B4-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0,-%D0%B0-%D1%82%D0%B5-%D1%81%D0%BD%D0%B8%D0%BC%D0%BA%D0%B8", "text": "Реал (Мадрид) е клуб със световна слава и при това напълно заслужено. Затова и играчите на клуба са постоянно под светлините на прожекторите. Изявите им се следят не само на терена, но и навсякъде извън него. Затова подпомага и активността на самите футболисти в социалните мрежи. В тази връзка на съпругите и приятелките на играчите е много трудно да останат незабележими.   Бъдещата съпруга на Серхио Рамос Пилар Рубио и половинката на Иско Сара Саламо въобще не се крият и самите те са доста активни в социалните мрежи. Има обаче и такива, които се стремят да останат инкогнито и са почти неразпознаваеми за феновете, въпреки че техните мъже са сред най-известните спортисти на планетата.     Е  (съпругата на Карим Бензема)     Личният живот на Кора Готие е почти пълна мистерия. За нея се знае, че с Бензема имат син Ибрахим и работи като в модел в Лондон. Заради кариерата си тя дори се е установила в британската столица, където живее с малкия Ибрахим, а Бензема използва всеки свободен ден да е при тях. Карим има и дъщеря от предишна връзка с Клои де Луне.     ЕМА РИС-ДЖОУНС  (годеницата на Гарет Бейл)     Ученическата любов и майка на трите деца (две дъщери и син) на уелския национал винаги е страняла от медийното внимание. В последно време сватбата им беше отлагана няколко пъти заради семейни проблеми с роднини на Ема.     КАМИЙ ТИТГА  (съпругата на Рафаел Варан)     Тя беше добре пазената тайна на френския национал, въпреки че връзката им е от 2011 г. Феновете дори нямаше да разберат за съществуването й, ако не бяха изтекли снимки от тяхната сватба през 2015 г. и след раждането на сина им Рубен две години по-късно.     МАРИЯ ДЕЛГАДО  (приятелката на Хесус Вайехо) Т   я придружи защитника на представянето на документалния филм „Лагер на звезди“ за Реал (Мадрид) преди година. Благодарение на това светът разбра, че младежкият национал на Испания има нова приятелка.     ВАНЯ БОСНИЧ  (съпругата на Лука Модрич)       Въпреки че придружава известния си съпруг на почти всички светски събития, хърватката винаги успява да остане далеч от светлините на прожекторите. Още повече, че няма профил в социалните мрежи. В малкото си снимки с трите им деца (двама сина и една дъщеря). За нея се знае, че след сватбата им през 2010 година стана личен агент на Лука Модрич, а преди това работи в мениджърската агенция Здарко Мамич, където се запознава и с носителя на „Златната топка“ за 2018 г.", "date": "2019.02.06", "title": "Мъжете им са сред най-известните в света, а те... (СНИМКИ)"}
{"url": "http://www.classa.bg/%D1%81%D0%B2%D1%8F%D1%82/item/392374-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B1%D0%BE%D1%80%D1%81%D0%B0-%D1%83%D0%BC%D0%B8%D1%80%D0%B0-%D0%B8-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD%D1%8F%D0%BC%D0%B0%D1%82-%D0%B4%D0%BE%D1%81%D1%82%D1%8A%D0%BF-%D0%B4%D0%BE-190-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Джералд Котен, съосновател и главен изпълнителен директор на QuadrigaCX, най-голямата крипто-борса в Канада, почина на 30-годишна възраст и очевидно е отнесъл в гроба паролите за достъп до ресурсите на своите клиенти на стойност 190 милиона долара, съобщава Sky News. Бизнесменът е починал на 9 декември \"поради усложнения от болестта на Крон\", по време на пътуване до Индия, където планирал да отвори сиропиталище, заявиха от компанията във Facebook. В декларация, съпругата му Дженифър Робъртсън, заяви, че 190 милиона долара, както в криптовалута, така и в конвенционални пари, се съхраняват в дигитални портфейли и само Котен е имал цифровия ключ за тях. Робъртсън заяви, че покойният й съпруг е бил \"единственият отговорен за управлението на средствата и валутите и никой друг от екипа не е имал достъп до тях.\" Тя добави, че разполага с компютъра на съпруга си, но нито тя, нито повиканият технологичен експерт са успели да разбият неговото криптиране. Освен това във връзка с тази ситуация жената и колегите й са получили заплахи от онлайн общности за криптовалута. От своя страна бордът на крипто-борсата заяви, че през последните седмици е работил \"интензивно, за да се справи с проблемите по ликвидността, което включва опит за локализиране и обезопасяване на най-важните резерви в криптовалута, съхранявани в замразени портфейли, необходими за удовлетворяване на салдата по депозитите на криптовалутите на клиентите, както и за уреждане на финансова институция, която приема банковите джира, които ще бъдат прехвърлени към нас. За съжаление тези усилия не са били успешни\", заключиха представители на QuadrigaCX.   Междувременно, някои клиенти се оплакват в социалните мрежи, че не могат да изтеглят пари от своите сметки в крипто-борсата, а други дори се съмняват дали нейният основател е наистина мъртъв.", "date": "2019.02.06", "title": "Основателят на криптоборса умира и клиентите нямат достъп до 190 милиона долара"}
{"url": "http://www.classa.bg/%D1%81%D0%B2%D1%8F%D1%82/item/392375-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D1%80%D0%B0%D0%B7%D0%B8%D1%81%D0%BA%D0%B2%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%B6%D1%83%D1%80%D0%B8%D1%82%D0%BE,-%D0%B7%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B2-%E2%80%9E%D0%BF%D1%80%D0%BE%D1%86%D0%B5%D1%81%D0%B0-%D0%BD%D0%B0-%D0%B2%D0%B5%D0%BA%D0%B0%E2%80%9C-%D1%81%D1%80%D0%B5%D1%89%D1%83-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C", "text": "Журито започна обсъжданията в понеделник, за да реши присъдата в тримесечния процес във Федералния съд на Бруклин (Ню Йорк, САЩ) срещу мексиканския наркотрафикант Хоакин 'Ел Чапо' Гузман, който може да бъде осъден на доживотен затвор, ако бъде признат за виновен, съобщиха местните медии. Разискванията започнаха след инструкции на съдия Брайън Коган към членовете на журито, състоящо се от седем жени и пет мъже. На 31 януари приключи делото на „Ел Чапо\", на което присъстваха общо 56 свидетели и бяха изслушани около 200 часа изявления и пледоарии. Един от водещите адвокати на Ел Чапо, Джефри Лихтман, твърди, че бившият президент на Мексико Енрике Пеня Нието и неговият предшественик Фелипе Калдерон са получили милиони долари подкупи от картела Синелоа, въпреки че и двамата отричат тези обвинения като \"фалшиви и клеветнически\". От своя страна трафикантът на наркотици \"Ел Рей\" Замбада Гарсия заяви, че тази криминална организация е контролирала летището в Мексико Сити и редовно е подкупвала мексиканското правителство за защита. Освен това той увери, че „Ел Чапо\" е подкупвал и Интерпол. Друг детайл, който стана известен по време на процеса, бе златният пистолет с диаманти, използван от мексиканския капо. Също така беше разкрито, че някои от неговите служители са получавали по един милион долара и нови коли всеки декември. Друг свидетел обясни, че Хоакин Гузман Лоера е направил милионни инвестиции в мексикански футболни отбори. Свидетел на име Едгар Галван съобщи, че снайперистът Хосе Антонио „Ел Ягуар\" Марруфо, сътрудник на „Ел Чапо\", е имал звукоизолирана къща в Сиудад Хуарес (Мексико), в която враговете му са били измъчвани и убивани. По поръчение на Гузман той е измъчвал и убивал хладнокръвно членове на съперничещи картели, дори е заровил жив един от тях. По време на съдебния процес срещу Гузман беше установено, че Кристиан Родригес, колумбийски инженер, първоначално лоялен на мексиканския капо, е разработил система за кодирани съобщения и скоро след това е станал информатор за Федералното бюро за разследване. Това е едно от най-убедителните доказателства, представени в съда. Сред най-обсъжданите епизоди се посочва бягството на „Ел Чапо\" от затвора през 2015 г., което според свидетел се координирало от Ема Коронел, съпруга на капото, и четири негови деца. Ема, която присъства по време на целия процес, изрази безусловна подкрепа за съпруга си.   Една от последните подробности, която излезе на бял свят, беше, че Хоакин Гузман Лоера е наркотизирал и изнасилвал 13-годишни момичета, защото смятал, че тези \"витамини са му давали живот\", според съдебните документи. \"Ел Чапо\" потвърди, че няма да прави изявления по време на процеса. 64-годишният Хоакин Гузман Лоера бе екстрадиран в Съединените щати. през януари 2017 г., след като бе заловен в Мексико през 2016 г. Той се счита за най-големият наркодилър в историята. „Ел Чапо\" е изправен пред 11 обвинения, като основното от тях е за лидер на картела Синалоа. Освен това той е обвинен в изтезания, отвличане и разпространение на наркотици. Смята се, че той незаконно е въвел в САЩ. около 457 тона наркотици, които генерират печалба на стойност 14милиарда долара. Ако бъде признат за виновен по някое от обиненията, той ще получи доживотен затвор.", "date": "2019.02.06", "title": "Започнаха разискванията на журито, за присъда в „процеса на века“ срещу „Ел Чапо“."}
{"url": "http://www.classa.bg/%D1%81%D0%B2%D1%8F%D1%82/item/392377-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0%D1%82%D0%B0-%D1%81%D1%82%D1%8A%D0%BF%D0%BA%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B7%D0%B0-%D0%B4%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D0%B5-%D1%81%D0%BF%D0%B5%D0%BA%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0", "text": "На фона на международното напрежение, породено от самопровъзгласяването на депутата от опозицията Хуан Гуайдо за \"временен президент\", Венецуела води вътрешна битка на борсовия пазар. Централната банка обяви, че ще се намеси на валутния пазар, за да \"стабилизира валутния курс\", дълбоко изкривен от валутните спекулации и незаконната валутна котировка.В този смисъл емитиращият орган определи миналата седмица курс на долара на Системата за валутен търг (Dicom) на 3299 суверенни боливара за долар и 3773 за евро. Освен това банковата институция упълномощи частната платформа за обмен Interbanex да започне операции с плаващ валутен курс и без участието на публичния сектор. Началният му размер е 3 200 суверенни боливара за долар. Новият официален курс и размерът на операциите на Interbanex са открити с една новост: те надхвърлят незаконното котиране на долара на паралелния пазар, което е допринесло за зашеметяващото и изкуствено обезценяване на националната валута - боливара, както и за галопираща хиперинфлация. За икономистите, с новия курс на Dicom, правителството се стреми да измести в краткосрочен план изкуствените показатели на паралелния пазар. Първият етап е да се отнеме от паралелните пазари монополът на фиксирането на валутния курс, който е изключително непрозрачен. Във Венецуела има множество незаконни пазари, които определят стойността на долара, без да спазват икономически закони или рационални параметри. Тази спекулация на валутния пазар оскъпява ежедневно продуктите и стимулира процеса на хиперинфлация, който според оценките на МВФ може да надхвърли 10 000 000% през 2019 година. Изправени пред новия официален курс, неблагоприятните за правителството сектори критикуват мярката, според която изпълнителната власт на практика \"одобрява\" сумата, която е била фиксирана на паралелния пазар. \"Нямаше друг вариант, това трябваше да се направи, в опит за стабилизиране, това е необходим разход, който трябва да се приеме, за да измести тези котировки веднъж и завинаги\", каза депутатът Фариас в разговор с медиите. Два дни след въвеждането на новия официален курс, платформата Dicom проведе нов търг с невиждан ефект: за същия ден паралелните маркери регистрираха значителен спад в сравнение с официалната цена. Икономистите сочат, че този малък обем операции на Dicom, добавен към забавянето на валутните сетълменти в Dicom, прави останалата част от пазара неизбежно склонна да търси нелегално чужда валута. Това, което може да намали този феномен, е че компаниите и физическите лица имат възможността да продават и купуват чуждестранна валута в рамките на \"законов и прозрачен\" механизъм.   Тогава Interbanex излиза на икономическита сцена. Проектите предвиждат този борсов оператор да се утвърди като \"алтернативен на паралелните пазар \". След като получи разрешение от Централната банка на Венецуела (BCV), Interbanex съобщи, че неговата цел е валутните операции да могат да се извършват \"безплатно\", чрез платформа, където хората купуват и продават чужда валута \"на цената, договорена от пазара \", заяви фирмата на своя Twitter профил. Interbanex възнамерява да стимулира колебанията в покупката и продажбата на валути чрез платформа, която може да бъде наблюдавана от частните банки и BCV, за да \"предотврати движенията в полза на валутните спекулации\". Очаква се „Interbanex да бъде законна посредническа платформа, чрез която населението да придобива или продава долари чрез частните банки по свой избор, без да действа извън закона или прави нещо нередно\". В контекста на международната обсада на Венецуела, най-голямата задача на Интербанекс ще бъде да спечели доверие на пазара и да създаде нова обменна динамика.", "date": "2019.02.06", "title": "Неизбежната стъпка на Венецуела за да преодолее спекулациите на борсата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392380-%D0%BA%D0%BE%D0%B3%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%87%D0%B8%D0%BB%D0%B0-%D0%BC%D0%B5%D0%B6%D0%B4%D1%83-%D1%85%D0%B8%D1%82%D0%BB%D0%B5%D1%80-%D0%B8-%D1%81%D1%82%D0%B0%D0%BB%D0%B8%D0%BD", "text": "България играе ключова роля в поне три епизода от най-тъмния период на 20 век. Макар че българските архиви вече 75 години стоят заключени в руски хранилища, трудовете на двама историци все пак разкриват част от тайните.           Заради публикуването на изследването си „22 юни“, посветено на германското нападение срещу СССР, съветският историк Александър Некрич е принуден да емигрира в САЩ, а книгата му е конфискувана и унищожена. В нея, както и в обширната студия на израелския историк Габриел Городецки „Фаталната самозаблуда - Сталин и нападението на Германия срещу СССР“, са анализирани редица малко известни факти за ролята на България и нейната дипломация в опитите да бъде избегната Втората световна война. Оказва се, че редица факти около краткотрайния съюз между Хитлер и Сталин са документирани именно чрез дипломатическата и разузнавателната кореспонденция между София и българските посолства в Москва и Берлин.      На 15 юни 1939 година именно българският пълномощен министър в Берлин Първан Драганов получава от секретаря в съветското посолство Астахов разгърнат вариант на предложението на Сталин и Молотов до Хитлер и Рибентроп за дружба между двете държави, оформено два месеца по-късно в известния пакт „Молотов-Рибентроп“.   Посредническите мисии на София   Експертът по българо-германските отношения в БАН доц. Владимир Златарски оценява нарасналата дипломатическа активност на България в края на 1930-те и началото на 1940-те най-вече като резултат от това, че страната е излязла от изолацията след поражението през Първата световна война.      През 1938 година по молба на Великобритания Борис Трети активно участва в посредническа мисия за мирно решаване на кризата между Чехословакия и Германия. Година по-късно, през май 1939 година, на свой ред и Берлин търси българското посредничество, за да сондира при какви условия съветското ръководство би се съгласило на договореност с Германия. „Москва установява, че такава договореност ще ѝ бъде изгодна и месец по-късно с посредничеството на Драганов предава на Берлин вижданията на Сталин и Молотов на каква база може да се постигне сближение между враждебно настроените един спрямо друг диктаторски режими\", посочва Златарски.     Москва приключва преговорите с Лондон и Париж за създаване на антихитлеристки съюз и два месеца по-късно сензационният пакт между нацисткия и болшевишкия режим вече е факт. Ученият обяснява участието на България в двете посреднически мисии с усилията на страната да получи подкрепа от всички велики сили в опитите да си върне по мирен начин Южна Добруджа. Некрич и Гордецки подробно се спират на плановете на Сталин да се възползва максимално от подкрепата за тази българска кауза и да придърпа София към съветската орбита на влияние.   Как \"Българският въпрос\" скара Хитлер и Сталин   България използва противоречията между великите сили, за да си върне Южна Добруджа през септември 1940 година, отбелязват Некрич и Городецки. Опасенията на Хитлер, че София може да се огъне под натиска на Кремъл, го карат да притисне румънския диктатор Антонеску с цел да се форсират протаканите от Букурещ преговори със София по въпроса за Южна Добруджа.      В същото време, след окупацията на Прибалтика и обширни части от Полша, Румъния и Финландия, Сталин и обкръжението му непрекъснато предявяват към германския си съюзник нови и нови претенции за разширяване на съветската сфера на влияние. По време на посещението си в Берлин на 12 и 13 ноември 1940 година Молотов изпълнява изричната инструкция на Сталин да настоява за решаването на „Българския въпрос“. Съветският емисар трябва се опита да убеди колегата си Рибентроп, че Русия и СССР винаги са получавали удари през Черно море, поради което България и Турция трябва да допуснат съветски военни бази на своя територия. До този момент Борис Трети държи на пълния български неутралитет в започналата война - София неколкократно отказва да се присъедини към оста Рим-Берлин-Токио. Историкът Владимир Златарски казва, че до дебаркирането на британски войски в Гърция в началото на 1941 година Хитлер се отнасял с разбиране към убедителните аргументи на цар Борис за българската позиция. Така че в Берлин Молотов получава мълчалив отказ и само ден след отпътуването му Хитлер представя пред генералитета детайлите на плана „Барбароса“.     Десетина дни след берлинската среща генералният секретар на съветското външно министерство Аркадий Соболев съобщава, че отива в Букурещ. Вместо това прави изненадваща визита в София. Успоредно с този недопустим ход шефът на Коминтерна Георги Димитров също действа далеч отвъд рамките на общоприетото. От Москва Димитров предварително изпраща във филиала си в София носените от Соболев нови съветските претенции за привличането на България в съветската зона като компенсация за дадените от Хитлер гаранции на Румъния. Исканията са разпечатани на десетки хиляди пропагандни листовки, които комунистическите активисти разпространяват из цялата страна. В крайна сметка повечето министри от кабинета на Богдан Филов научават именно от тези листовки за съветската оферта, която Соболев се опитва да наложи по време на поверителните си срещи с царя, премиера и външния министър. Отговорите на събеседниците му са категорични - България остава неутрална и отхвърля съветските предложения за пакт за ненападение, защото не се чувства застрашена. Опасността страната да сподели съдбата на прибалтийските републики временно е избегната.   Още един ключов сюжет с българско участие   Заключените в Москва български архиви биха могли да хвърлят светлина и върху още един ключов сюжет с българско участие. През юли 1941 Сталин и Берия предлагат да отстъпят на Германия обширни територии, за да бъде спрян светкавичният напредък на германските войски към Москва, обяснява професорът от Пловдивския университет Людмил Спасов. За посредник отново е избрана България, чието посолство в Москва по време на войната представлява интересите на Германия в СССР. Българският посланик и съветски шпионин Иван Стаменов приема задачата, но шифрограмите на българското посолство, които се следят от съветското разузнаване, не дават основание за извода, че мисията е изпълнена, посочва Спасов.    ", "date": "2019.02.06", "title": "Когато България е посредничила между Хитлер и Сталин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392376-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BD%D0%B8-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D0%B8%D0%B1%D1%80%D0%B8%D0%BA%D1%87%D0%B8%D0%B8-%D0%BD%D0%B0-%D1%81%D0%B0%D1%89-%D0%B8-%D0%B5%D1%81", "text": "...с единствената цел да се задържат на власт и да крадат от народа си   За съжаление все повече се натрупва впечатлението, че сме станали колония на САЩ. България отдавна вече не води самостоятелна политика. Но никога не е било толкова очевадно, че нямаме право на самостоятелно мнение. Дори когато се отнася за неща, случващи се толкова далеч от България. Нашите политици се превърнаха в ибрикчии на САЩ и ЕС, с единствената цел да се задържат на власт и да крадат от народа си. Защото без подкрепата на Чичо Сам много е възможно отдавна да ги бяхме изритали. Всичките тези соросоиди, които ни втълпяват за права на малцинствата, на различните, за толерантност, дори да те убиват, за търпение, за мирни революции имаха една-единствена цел – да лишат българският народ от способността му за съпротива срещу безумието. И си избраха ибрикчии, които да обслужват тях, назначиха си губернатори на колонията. Сега тези, които предадоха нас, признават един друг ибрикчия, който се опитва да свали законно избраният президент на Венецуела. Защото е американски възпитаник, възпитаник на МВФ, защото Венецуела има петрол. А САЩ имат интереси там, където има какво да крадат.     А Цветанов, избран от САЩ по техните високи критерии за политици, хвърчи на молитвена закуска, за да докладва какво е свършил и да си получи новите задачи. Чудя се нямат ли поне малко останало достойнство и чувство за българското, че се продават толкова лесно. Без да мислят за последиците. То и не могат, като гледам кои отговарят за външната политика…. Честито, българи, вече официално можем да се смятаме за колония на САЩ. Ама без техния стандарт. Само изпълняваме, те ни вземат ресурсите, казват ни какво да правим, а като опоскат всичко, ще продължат по плана тук да заселят….други. За предателите прошка никога не трябва да има. Но ме е яд, че дори не се съпротивляваме. Просто кротко стоим на колене и гледаме като овце как ни колят. Хора, които станаха слуги на чужди интереси. Предатели и ибрикчии.  ", "date": "2019.02.06", "title": "Политиците ни се превърнаха в ибрикчии на САЩ и ЕС..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392370-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B2%D1%83%D0%BA%D0%BE%D0%BB,-%D0%B5%D0%BF%D0%B8%D1%81%D0%BA%D0%BE%D0%BF-%D1%81%D0%BC%D0%B8%D1%80%D0%BD%D0%B5%D0%BD%D1%81%D0%BA%D0%B8", "text": "  Преподобни Вукол бил ученик на  , който го кръстил и посветил за епископ на град Смирна . В Смирна тогава имало малко покръстени. Сред тоя езически мрак св. Вукол светел като ярко светило. Той се отличавал със своите добродетели, особено със своята благост и кротост. Преди смъртта си св. Вукол посветил славния  , също ученик на св. ап. Йоан Богослов, за свой приемник по епископство и тихо се поминал.     Божият угодник Вукол се отличавал от младини с незлобие и целомъдрие и бил преизпълнен с Дух Свети. Всехвалният възлюбен ученик, възлегнал на Христовите гърди, Йоан Богослов, виждайки, че това е опитен в духовния живот човек и достоен, го поставил за епископ на Смирненската църква. Това назначаване било твърде благовременно за християните на Смирна и Христовият светител извършил за тях много полезни неща.      Просветен от Дух Свети, той сияел като светилник на светило (Мат.5:15). Онези, които стоели в тъмата на заблудите и идолската прелест, той просвещавал чрез небесната светлина и чрез светото Кръщение ги правел синове на светлината (Иоан.12:36) и защитавал всички от безбройните, невидими, но свирепи и неукротими зверове, които само търсят кого да погълнат (1Петр.5:8). Преди да се престави, свети Вукол връчил своето словесно стадо на блажения Поликарп и преминал от временния живот във вечния. След като тялото на светителя било погребано, Бог благоволил на гроба му да израсне мирта, за която било отличително, че лекувала болни.  ", "date": "2019.02.06", "title": "Св. преподобни Вукол, епископ Смирненски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392371-6-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1623 г. - Франция, Савоя и Венеция сключват съюзен договор, насочен против Испания.   1788 г. - Масачузетс става 6-я щат на САЩ.   1819 г. - Британският благородник Томас Рафълс основава Сингапур.   1840 г. - С подписване на договор между представители на британската корона и маорите е основана държавата Нова Зеландия.   1878 г. - Освободен е град Бургас от турско робство и е учредена първата българска градска община.   1897 г. - Открита е жп линията Перник - Радомир.   1899 г. - Сенатът на САЩ ратифицира договор, по силата на който Испания отстъпва на САЩ владенията си Гватемала, Куба, Пуерто Рико и Филипините.   1900 г. - В Хага е създаден Международен арбитражен съд.   1901 г. - В Парижките жп гари са поставени първите обществени телефони.   1904 г. - Япония прекъсва дипломатически отношения с Русия, два дни по-късно започва Руско-японската война.   1922 г. - Подписан е договор за забрана използването на отровни газове при военни действия между Великобритания, САЩ, Франция и Япония.   1933 г. - В Германия е въведена цензура на печатните издания.   1935 г. - В САЩ започва продажбата на играта Монополи.   1936 г. - Олимпийски игри: Зимни олимпийски игри: В Гармиш-Партенкирхен са открити IV Зимни олимпийски игри.   1951 г. - При тежка железопътна катастрофа в Пенсилвания (САЩ) загиват 85 души и над 500 са ранени.   1952 г. - Умира крал Джордж VI и Елизабет II става кралица на Обединено кралство Великобритания и Северна Ирландия.   1958 г. - В самолетна катастрофа край Мюнхен, Германия (тогава ФРГ), загиват 23 човека, осем от които са футболисти на ФК Манчестър Юнайтед, Англия.   1996 г. - В Атлантическия океан, близо до брега на Доминиканската република катастрофира Боинг-757 на турските авиолинии, при което загиват всичките 189 пътници и екипаж.   2004 г. - При самоубийствена атака на чеченски сепаратист в Московското метро загиват 40 души, а 129 са ранени.   2012 г. - При скъсването на язовирна стена е наводнено Харманлийското село Бисер  ", "date": "2019.02.06", "title": "6 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392372-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D0%B1%D0%B5%D0%B7%D0%BE%D0%B1%D1%80%D0%B0%D0%B7%D0%B8%D1%8F%D1%82%D0%B0-%D0%BF%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE", "text": "Държавата никаква я няма. И има нужда от разпускане и рестарт. С такова впечатление остава човек, наблюдавайки безобразното застрояване на българското Черноморие.  Ясен Бояджиев тръгна по следите на багерите:           „Смокиня\", „Градина“, Синеморец, „Арапя“, „Алепу“, „Корал“... И този път в разгара на зимата не минава ден без някъде в новините да изпълзят багери, камиони, бетоновози, тръгнали да запълват с ваканционни селища и хотелски комплекси някое от последните празни места край морето.   И всички пак са изненадани   Схемата е винаги една и съща: инвеститори пробват да се възползват от зимното затишие, но отделни бдителни граждани знаят за този номер и бият тревога. Така новината гръмва и всички са много изненадани и възмутени. Широката публика, останала от миналия път с впечатлението, че на някое райско кътче край морето може и да му се размине, изведнъж си дава сметка, че се е лъгала.     Местни управници кършат ръце в драматичен конфликт със себе си - много им се иска да не се строи, но понеже не желаят да нарушават закона, са принудени да разрешат строежите. Чак да му се доплаче на човек. И политиците са за окайване - много шум се вдига, а идват избори. Да бяха през февруари - както и да е. А те - през май. Трябва нещо да се направи! И затова пак търсят „всички възможни законови начини да се спре строителството“. А премиерът пак нарежда да се проверят всички проекти. И ето, че съответният директор се втурва да изпълнява, сякаш току-що е паднал от небето.     В тази ситуация възмущението, ако е искрено, със сигурност е оправдано. Изненадата обаче е безсмислена. Защото и без никаква проверка отдавна всичко е ясно. А самата проверка е излишна - просто имитация на дейност.   \" Безспорно незаконно \"   Не е излишно обаче да цитираме резултата от нея, макар и той да е предвидим. По думите на директора на националния строителен контрол (ДНСК), въпросните обекти ще бъдат „временно спрени\", понеже са започнати „в отклонение на определени текстове от закона“. Но може и да бъдат пуснати, като си „оправят нередностите“. Защото, забележете: „Ние не можем да говорим за безспорно незаконно строителство“. Тази крилата фраза илюстрира по забележителен начин цялата абсурдност на българската ситуация (не само в строителството), при която (не)законността е нещо по принцип много спорно, променливо и относително.     През последните 15-20 години зад всеки от актуалните строителни сюжети (както и зад много други като тях) се е натрупала многотомна история от действия, бездействия, „нередности“ и „отклонения“. При цялото им многообразие все пак има начин тези истории да бъдат разказани - защото могат да бъдат сведени до една общовалидна схема.   Повтаряща се схема   Първо, най-апетитните и красиви места очевидно са били идентифицирани и набелязани отдавна. Следва старателна подготовка и стратегическо планиране. После планът се изпълнява търпеливо, стъпка по стъпка, когато му дойде времето. Придобиването на имотите става с любезното съдействие на централни и местни власти - чрез прословутите заменки, нагласена реституция или (най-често) покупко-продажби на „ненужни“ или „износени“ общински земи (на смешни цени). След това общинските власти услужливо сменят предназначението им - пасищата, мерата и нивите се превръщат в урбанизирани територии. После същите, които са продали и променили предназначението на земите, издават съответните подробни устройствени планове и строителни разрешения. Това се прави тихомълком и се пази в тайна до последно. Тук разните власти пак помагат - кой с каквото може. Екоинституции си затварят очите, спестяват си изискваните доклади и оценки, променят граници или направо заличават защитени територии (заради \"необратимо увреждане на местообитанието\" например), забравят да нанесат дюните в кадастралните карти. Строителният контрол пък забравя да изпълни задълженията си и да протестира в законния срок. Години по-късно, чак когато нещата лъснат и се вдигне шум, изведнъж всички се сещат, че „разрешителните имат тежки пороци“ и хукват да ги отменят. Но вече е късно. През цялото това време законодателството се „хармонизира с европейското“, но така и все си остава недохармонизирано. Нормативната база се „усъвършенства“, но така, че винаги да изостава от събитията и да крета на опашката зад серия от непоправими „заварени положения“. Процесът се „регулира“ от куп закони, всеки от които е в битка със самия себе си и с останалите, така че заобикалянето им е фасулска работа. И се „контролира“ от неизброими институции на национално, регионално и местно ниво с мътни, припокриващи се или противоречиви правомощия. Всички те произвеждат гора от едновременно валидни и невалидни, стари, но недоотменени, нови, но недоприети или обжалвани правилници, решения, устройствени планове, заповеди, оценки, разрешения и забрани. Гора, в която и най-компетентният и добросъвестен съд не може да се оправи. Ясен Бояджиев Резултатът В резултат от всичко това са възможни парадокси като: обект, който хем е в природен парк, хем не е; гора, която не е гора и затова може да се изсече и застрои; ваканционен комплекс се строи, за да се укрепи свлачището, върху което се намира; един и същ обект е законен според едно съдебно решение и незаконен според друго (за което съдът няма вина). Затова винаги може да се намери някой „законен начин да се спре строителството“. Но само временно, защото винаги могат да се намерят повече „законни начини“ да се продължи. Затова тук незаконното лесно става законно и нищо не е „безспорно незаконно“. Ето и някои въпроси, по които може да се спори. Първо, на какво се дължи този хаос - на некадърност и глупост, на съзнателна организация, на съчетание от двете? Как ще завърши цялата история - с пълно и повсеместно бетониране или не съвсем? И накрая - какво може да се направи? „Нашият приоритет е ДНСК да осъществява постоянен и ефективен контрол на всички обекти и обществото да усети, че държавата е на мястото си“, казва споменатият директор. Само че повсеместното усещане е по-скоро, че държавата никаква я няма. И че има нужда от разпускане и рестарт.    ", "date": "2019.02.06", "title": "Ето какво прави възможни безобразията по Черноморието"}
{"url": "http://www.classa.bg/%D1%81%D0%B2%D1%8F%D1%82/item/392373-%D0%B7%D0%B0%D0%B1%D1%80%D0%B0%D0%B2%D0%B5%D1%82%D0%B5-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%B8%D1%8F-3d-%D0%BF%D0%B5%D1%87%D0%B0%D1%82-%D0%B8%D0%B4%D0%B2%D0%B0-%D1%80%D0%B5%D0%BF%D0%BB%D0%B8%D0%BA%D0%B0%D1%82%D0%BE%D1%80%D1%8A%D1%82", "text": "Науката предложи нов режим на 3D печат: вместо обектът да се създава слой по слой, можете да се отпечатва напълно от самото начало. Така нареченият \"репликатор\" – назоваван така в знак на почит към машините от сагата \"Стар Трек\", които могат да материализират всеки неодушевен предмет - позволява да се създават прототипи на малки обекти, проектирайки светлина в смола, която се втвърдява. Устройството е описано в списание Science на 31 януари и работи като компютърна томография, но на обратно: с компютърен модел на обект в 3D учените изчисляват външния му вид от много различни ъгли и поставят 2D изображенията за 360 градуса на обекта в слайд-проектор, който ги прожектира в цилиндричен съд, изпълнен с акрилат - един вид синтетична смола. По време на проекцията на изображенията, цилиндърът постепенно се завърта на съответните ъгли. Смолата абсорбира фотоните и полимеризира акрилата: молекулите на смолата се съединяват заедно във вериги, за да образуват твърда пластмаса. Да се отпечата по този начин обект с размер няколко сантиметра отнема няколко минути. Изследователите са пресъздали така прототип на скулптурата „Мислителят\" от Огюст Роден с височина няколко сантиметра.   Джозеф Де Симоне, химик от Университета на Северна Каролина (САЩ), заяви, че \"това е вълнуващо развитие - да се създават прототипи на сравнително малки и прозрачни части.\" Според учения „репликаторът\" може да се използва за създаване на медицински компоненти, по-гъвкав е от конвенционалния 3D печат, а също така позволява по-гладки повърхности, които биха били полезни при производството на оптични детайли.", "date": "2019.02.06", "title": "Забравете класическия 3D печат: идва \"репликаторът\"!"}
{"url": "http://www.classa.bg/%D1%81%D0%B2%D1%8F%D1%82/item/392365-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D0%B1%D1%83%D0%BC-%D0%B2-%D0%BF%D0%BE%D0%BB%D1%88%D0%B0", "text": "Полша изживява икономически бум. А управляващите се опитват да си присвоят заслугата. Само че истината е друга. А и положението в страната съвсем не е толкова розово.         Икономическият бум в Полша може да се види с просто око: търговските центрове са пълни с клиенти, ресторантите, които стават все по-шикозни, са добре посещавани, много хора си позволяват нов автомобил. Като цяло потреблението в страната е високо. В момента Полша е една от европейските страни с най-висок икономически ръст: по данни на Полската статистическа служба, през 2018 полската икономика е нараснала с 5,1%. Само Малта е постигнала по-висок растеж от нея.   Противоречивият образ на шампиона   Положителното развитие се усеща и на трудовия пазар. От 2016 година насам безработицата в Полша е спаднала значително и днес е една от най-ниските в Европа. Това се дължи отчасти на миграцията, но и на успешния бизнес на полските фирми, които са силно ориентирани към Германия и еврозоната. От друга страна недостигът на квалифицирани кадри доведе до ръст на заплатите: през 2018 година те са нараснали средно със 7%. Към това трябва да добавим и повишените от националконсервативната управляваща партия \"Право и справедливост\" (ПиС) детски надбавки, които подобряват най-вече финансовото положение на домакинствата с по-ниски доходи.     Днес голяма част от нарасналите доходи на поляците отива за потребление. Но това все пак не е достатъчно, за да намали инфлационния натиск. Изглежда хората в Полша започват да пестят малко повече и вече прехвърлят традиционно ниското ниво на пестене. Същевременно стотиците хиляди украински гастарбайтери, които са отскоро в страната, изпращат голяма част от спечелените от тях пари в родината си Украйна. Образът на днешна Полша като шампион по икономически растеж е доста противоречив. Конюнктурният възход, който управляващите се опитват всячески да припишат за своя заслуга, говори за динамика в развитието на страната. Същевременно обаче Полша все повече се отдалечава от Европа: заради посегателствата срещу съдебната власт за първи път ЕС откри наказателна процедура срещу Варшава. Икономически отличник и политически аутсайдер? Тези два образа не се връзват.  Всъщност сегашният бум няма почти нищо общо с управлението на ПиС, той е част от успешното конюнктурно развитие на цяла Централна и Източна Европа, което вече достигна апогея си. За 2019 и 2020 се очаква ръстът в Полша да се свие до 3,5 процента. А под повърхността на икономическия бум прозира пагубното влияние на политиката на ПиС върху икономическия климат в страната. Посегателствата срещу правовата държа доведоха до отлив на чужди инвестиции. А икономическият ръст през 2018 година се дължи основно на факта, че държавните институции и близките до властта компании инвестираха солидно - нерядко средства, получени по различни европейски програми. В същото време частните фирми - въпреки добрата конюнктура - почти не инвестираха в ново оборудване. А това е тревожен сигнал и признак за предстоящо забавяне на ръста, тъй като частните инвестиции се смятат за по-продуктивни.    Проблемите пред Полша   Според критиците на правителството, тревожно е и друго: това, че вместо управляващите да използват икономическия възход, за да натрупат излишъци, те увеличават социалните разходи и по този начин застрашават стабилността на бюджета. Що се отнася до спора с Брюксел относно върховенството на закона,  полското правителство може да се окаже в средносрочен план и с орязани структурни помощи от ЕС. Пределно ясно е, че икономическото положение ще се отрази на изборните нагласи на парламентарния вот в Полша предстоящата есен. Вярно, че ПиС е все така популярна сред избирателите, но пък една силна опозиционна коалиция би могла да я победи. Особено ако продължат политическите скандали около управляващите. Така например лидерът на ПиС Ярослав Качински е подозиран в измама около един строителен проект, а няколко души от близкото обкръжение на военното министерство бяха задържани по обвинения в корупция. На този фон за управляващите в Полша е много важно да накарат избирателите да повярват, че сегашният икономически възход се дължи именно на тях. Още повече, че през тази година се очаква икономиката да се представи по-скромно.    ", "date": "2019.02.06", "title": "Икономическия бум в Полша?"}
{"url": "http://www.classa.bg/%D1%81%D0%B2%D1%8F%D1%82/item/392366-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%BB%D0%B8-%D0%B5-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%B1%D0%B0%D0%B1%D0%B8%D1%88", "text": "Чешкият премиер милионер Андрей Бабиш рискува да е първият европейски политик, засегнат от новата европейска процедура срещу конфликта на интереси, пише агенция Франс прес.         Има подозрения, че Бабиш, който е на второ място в списъка на най-богатите чехи, все още е собственик на конгломерата Агроферт (присъстващ в химическата индустрия, хранително-вкусовата промишленост и медиите), прехвърлен формално от премиера на доверителни фондове в съответствие със законовите изисквания. В рамките на процедура, чието начало бе поставено миналата година от антикорупционната организация „Трансперънси интернешънъл“ и от опозиционната Партия на пиратите, обвиненията в конфликт на интереси срещу Бабиш бяха подновени.     „Агроферт получава средства от европейски фондове, от чешки фондове и изпълнява обществени поръчки. Бабиш е в конфликт на интереси във всички тези операции и те трябва да бъдат преустановени“, заяви пред Франс прес ръководителят на чешкия клон на „Трансперънси интернешънъл“ Давид Ондрачка. Премиерът вече е обект на разследване за предполагаемо незаконно получаване на европейски субсидии, свързано с хотелския му комплекс „Щъркелово гнездо“.   Бабиш, който е ръководител на популисткото движение „Действие на недоволните граждани“ (АНО), отхвърли всички обвинения и заяви, че това е „клеветническа кампания“ на политическите му опоненти. През миналия септември „Трансперънси интернешънъл“ и Партията на пиратите отправиха питане до Европейската комисия дали Агроферт има право да получава европейски средства, ако Бабиш продължава де факто да контролира компанията. Те подадоха и жалба в кметството на Черношице (недалеч от Прага), където е постоянният адрес на Бабиш, с твърдението, че той нарушава чешкия закон за конфликтите на интереси в качеството си на собственик на медии. Брюксел и Черношице дадоха да се разбере, че е възможно твърденията да са основателни.   Двойна роля   В станал достояние на обществеността документ юристи на Европейския съюз посочват, че правителствени служители нямат право да се ползват от субсидиите на ЕС, предназначени за обществата, които управляват. Комисията преустанови субсидиите за Агрофорт и изпрати експерти, които да извършат одит на въпросните компании. Окончателното решение на Комисията се очаква през април. Тя ще провери и субсидиите, предоставени на чешката компания от 2014 г., в който период Бабиш бе финансов министър в правителство начело със социалдемократите. „Трансперънси интернешънъл“ използва и данните, намерени в регистрите за действителна собственост, въведени миналата година от ЕС, за да се бори срещу прането на пари. Терминът „действителна собственост“ се отнася за хора, които имат права върху капитали, въпреки че капиталите юридически принадлежат на другиго. Тъй като чешкият регистър не е изцяло достъпен, „Трансперънси интернешънъл“ и Партията на пиратите се допитали и до словашкия регистър, в който са посочени 37 компании, на които Бабиш е действителен собственик. През 2017 г. Агроферт е получила европейски субсидии на стойност 82 милиона евро, твърдят чешки медии. Според Ондрачка „можем да кажем, че ЕС съфинансира един олигарх, който печели поредица от избори в страна членка“. Очакващият решението на Брюксел през април (което може да изиска Прага да върне въпросните субсидии) независим политически анализатор Иржи Пехе е на мнение, че то ще създаде важен прецедент, тъй като „това е първият голям случай след влизането в сила на директивата, въвела по-строги правила за конфликтите на интереси“.   Първи тест   „Андрей Бабиш е първият тест за Комисията“, добавя Пехе. Кметството на Черношице обяви миналия месец, че е взело решение, но не разкри какво е то. Бабиш въпреки това заяви, че „е абсолютно несъгласен“ с това „политическо“ решение и съобщи, че ще обжалва. „Не разбирам как чиновници, занимаващи се с нарушения на закона за движение по пътищата, могат да вземат решение по толкова сложен юридически въпрос. Те се залъгват“, каза той. Бившият комунист Бабиш, на 64 години и от словашки произход, е подозиран в сътрудничество с тайната полиция през 80-те години на миналия век, когато Чехословакия бе част от съветския лагер. Бабиш отхвърля и това обвинение. БТА", "date": "2019.02.06", "title": "В конфликт на интереси ли е премиерът милионер Бабиш?"}
{"url": "http://www.classa.bg/%D1%81%D0%B2%D1%8F%D1%82/item/392367-%D0%BA%D1%80%D0%B5%D0%BC%D1%8A%D0%BB-%D0%BD%D0%B5-%D1%81%D0%BC%D0%B5-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8", "text": "...че 41% от руснаците искат да емигрират     Кремъл не смята, че е висок процентът на жителите на Русия, които искат да емигрират, пише в заглавие изданието “Аргументи недели”. Прессекретарят на президента Путин Дмитрий Песков нарече “не толкова висок показател” данните, според които 41 на сто от младите хора искат да се изселят от Русия, посочва “Комерсант”. Той заяви, че не смята за показателни резултатите от проучването на социологическия център “Левада”, според чиито експерти 41 на сто руски граждани от 18 до 24 години искат да заживеят постоянно в чужбина, отбелязва “Труд”. Това са обобщенията на новината в руските медии, предаде БТА.     Кремъл “не се притеснява от тези цифри”, не се интересува от нагласите сред младежта, на която й се ще “да си вдигне чукалата”, гласи изводът на “Свободная пресса”. По повод коментара на Песков вестникът пише: “Оптимизмът по принцип, естествено, е хубаво нещо, помага в работата и в личния живот. Още повече, щом собствената ти дъщеря Елизавета отдавна вече живее и учи в Париж и засега не гори от желание да се върне в страната, в която работи татко”.     “Ние обаче сме хора по-обикновени и щом почти половината хора, с които е прието да свързваме бъдещето на страната, мечтаят да я напуснат, това буди известна тревога”, добавя изданието. В Русия, “нямаш ли сериозни връзки, едва ли те очаква фантастичната кариера на сенатора Рауф Арашуков или на сина на Валентина Матвиенко”, оглавяваща руския сенат, констатира електронният вестник. Синът на Валентина Матвиенко Сергей е бизнесмен, според медиите – доларов милиардер. Руският сенатор от кавказката република Карачаево-Черкесия Рауф Арашуков бе арестуван през януари за кражба на гориво от “Газпром” на стойност 30 милиарда рубли.     “Чудовищното финансово разслояване в Русия и отдавна ръждясалите, демонтирани поради ненужност социални асансьори” провалят всички планове за реформи в икономиката на страната, изтъква “Свободная пресса”. Нагласите за емиграция сред руската младеж нарастват и това не е безобидна тенденция, смята “Ведомости”. Желанието за изселване невинаги се осъществява, но растящата готовност за заминаване сред младежта – най-активната част от населението, склонна към риск и иновации, необходими за развитието на страната, – не може да не буди тревога, пише всекидневникът в редакционен коментар, цитиран от Би Би Си.   Русия я напускат най-квалифицираните и амбициозни млади хора. Делът на висшистите сред тях е висок – от 30 на сто (заминаващи за балтийските държави) до 50 процента ( в Австралия, Канада, Франция). Освен това официалната статистика не отчита заминалите да учат или да работят временно, които са останали там, се казва в материала. При това руските емигранти не желаят да се връщат, констатира “Ведомости”. Данни от допитвания потвърждават, че изтичането на мозъци от Русия продължава и може да затрудни технологическия пробив, анонсиран от първите лица на страната, предупреждава вестникът.   Седем на сто от хората в Русия със сигурност искат да се преселят в друга страна, а още 10 на сто по-скоро желаят това, отколкото не. Не виждам нищо трагично в тези цифри. Защото от тях следва, че 82 процента от гражданите на Русия не искат да емигрират, пише наблюдател на “Московский комсомолец”. Това съвсем не прилича на страна, в която голям дял от населението просто мечтае да избяга, коментира той. Авторът обаче добавя, че днес руското общество е в дълбока морална криза.   “Продължителен конфликт по периметъра на границите ни. Икономика, която упорито отказва да расте. Постъпателно свиване на възможностите за развитие на бизнеса. Не съвсем здрава вътрешнополитическа атмосфера. “Непрозрачно” бъдеще. Всичко това, взето заедно, не съдейства за добра емоционална нагласа на страната и подхранва емиграционните нагласи сред най-мобилната част от обществото”, заключава коментаторът.  ", "date": "2019.02.06", "title": "Кремъл: Не сме притеснени..."}
{"url": "http://www.classa.bg/%D1%81%D0%B2%D1%8F%D1%82/item/392368-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D1%87%D1%80%D0%B5%D0%B7-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": " лидери и политически дейци да използват социалните мрежи, за да оповестят позиции или намерения дойде от Вашингтон. Както обикновено. Туитър ни казва какво мисли президентът Тръмп за това-онова, което ще се случи или се случва по света. Модата е заразно нещо.     Балканите не правят изключение. От Скопие, например, премиерът Заев ни осведоми чрез мрежата, че цар Самуил е нещо като Господ, на който се молят и българи, и македонци т.е. всеки да си го чества, както си иска. Както искате го разбирайте. Нещо като онова споменаване при последното му гостуване в София, че ще работи за „добруването на двата народа“ . Пък ние си мислехме, че народът е един, а държавите са две. Но днес кой пита народите какво знаят и искат. Казват, че в името на народа на Венецуела ще се подкрепи един самообявил се за президент човек, за който довчера, казват, 81% от венецуелците не знаели нищо     . Ама как не знаят, като напоследък СNN непрекъснато говори за него, следи всяка дума от устата му, осведомява ни за становищата му относно ситуацията в тази иначе впечатляваща с природа и жени страна / но и с нефт!/ и то без значение, че именно в социалните мрежи започнаха да излизат такива иронични клипове и изяви, че всеки нормален човек или би се хванал за корема от смях, или би се изчервил от неудобство. Някаква девойка на фона на „Червения площад“ се обявява за „Царица на Русия“, а пък един доста популярен журналист твърди, че „ще се обявя за губернатор на Айдахо, защото смятам настоящия за таралеж с папионка“. Друг пък си харесал титлата „крал на Япония“ и не е сбъркал човекът. И държавата си я бива, и императорът там е с авторитет. Не е истина какво чувство за хумор може да се демонстрира от хората по цял свят, когато се чувстват безсилни, когато някой нещо решава, налага го и на всичкото отгоре твърди, че е в името на демокрацията и народа.      Сигурно, но не съвсем. Защото самообявилия се за президент, признаван точно като такъв, кой знае защо бил завършил точно университета „Джордж Вашингтон“, обучаван от бивш изпълнителен директор на МВФ, участвал в ръководени от него проекти по линия на фонда и после за месеци заел място в политиката на страната, която е в „задния двор на САЩ“ т.е. следващата страна от Латинска Америка, където новата дясна вълна трябва да върне традиционния за континента ред. Няма лошо. Демократично е. Да имаш нефт днес си е повече от проклятие. А да провеждаш социални реформи с придобивки за най-бедните не може да продължава дълго. Не носи дивиденти. Друго си е да станеш лакмус за поредни геополитически сблъсъци. И ние сме в хора, пеем заедно с единия от големите и също в името на демокрацията и европейските ценности.    Това беше цивилизационния ни избор и няма мърдане. Пито, платено, както се казва. Ама някои оставали с горчилка, защото все по-често се използва практиката отвън да се налагат политики, лидери и управляващи, това не е болка за умиране. Свиква се. Познато е от историята, че още на аборигените са им раздавали цветни камъчета и „огнена вода“, за да се настанят в земите им. Сега също се раздава това-онова. Важното е кой да получава. Нима някой попита българите дали са съгласни да признаваме т.н. македонски език, нация, идентичност, народност и всичко онова, което ни прави един народ в две държави? На практика това се получи след Преспанския договор и редица изяви по темата на премиера Зоран Заев. И не само в социалните мрежи. Някой да обяснява как така губим битката за общата ни история, защото не сме си записали в Договора какво точно искаме да стане, например за обща история до 1945г, кога да стане, какво да се промени в учебниците по история в Повардарието, ама конкретно и чак тогава да даваме онзи чек за НАТО, който побързахме отново първи да подпишем.    Все сме първи в толерантността и потупванията по гърба, а после си посипваме главите с пепел. Все го играем „барабар Петко с мъжете“, но дали си дават сметка, че „мъжете“ т.е. геополитическите играчи изобщо не се интересуват от емоции исторически и наши национални интереси, които доста време са ни били кауза? Иначе няма лошо да си добруваме, общуваме по съседски, да си се разбираме, защото си говорим един език, да имаме едно гише по границата, да нямаме мита, ако ни разрешат, да стигаме за час-два до Скопие, ако най-после успеем да наложим онзи коридор D-8 с ж.п. линията, започната още по царско време преди Войната. Някои ще кажат какво повече ни трябва? Ами горчи, когато вечната ни кауза Македония изтича като пясък между пръстите на ръцете. Ръце, които макар и властващи, явно не се успявали да прелистват много страници на книгите по история или дипломация, не само българска. Има ги достатъчно, но социалните мрежи отнемат време. Там напоследък е доста весело, не само за Венецуела. Кой ли е следващия?", "date": "2019.02.06", "title": "Политики чрез социалните мрежи"}
{"url": "http://www.classa.bg/%D1%81%D0%B2%D1%8F%D1%82/item/392369-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BC%D0%B5%D1%81%D0%B0-%D0%B2-%D0%B0%D0%B1%D1%83-%D0%B4%D0%B0%D0%B1%D0%B8", "text": "\"Исус не иска от нас големи дела или да привличаме вниманието към себе си с необикновени постъпки. Той иска от нас да създадем само едно произведение на изкуството, постижимо за всички - собствения ни живот\", подчерта папата.     Папа Франциск приключи днес посещението си в Обединените арабски емирства, като отслужи меса, превърнала се в историческо събитие - най-голямото публично християнско богослужение на Арабския полуостров, където е родното място на исляма, предаде Франс прес. Според организаторите общо 175 000 души са присъствали на богослужението на стадион \"Зайед спортс сити\" в Абу Даби, най-големият в емирствата. Повече от 2000 автобуса превозваха безплатно тази сутрин хора от цялата страна за събитието.  Франциск е първият глава на Римокатолическата църква, който изнася служба на Арабския полуостров.  При появяването на папамобила публиката бурно приветства Светия отец. В проповедта си на италиански, излъчвана едновременно на огромни екрани с превод на арабски и английски, папата се обърна директно към католиците в ОАЕ - около един милион от общо деветмилионното население, 85 процента от което са чужденци. \"Със сигурност не ви е лесно да живеете далеч от дома и любимите си хора и може би усещате несигурност за бъдещето. Знайте, че Господ не изоставя народа си\", каза Светият отец.  Папа Франциск напомни на паството си, че не е необходимо да извършваш свръхчовешки дела, за да си вярваш - намек за амбициозните проекти в емирствата, сред които и най-високият небостъргач на света. \"Исус не иска от нас големи дела или да привличаме вниманието към себе си с необикновени постъпки. Той иска от нас да създадем само едно произведение на изкуството, постижимо за всички - собствения ни живот\", подчерта папата.  \"Бог е наблизо\",\"Блаженствата не са за Супермени, а за хората, които срещат предизвикателства всеки ден\", отбеляза папата.  Месата беше предавана на живо и в самолетите на авиокомпания \"Емирейтс\" на 10 000 метра височина.  Светият отец се срещна вчера с лидерите на ОАЕ и подписа декларация за \"човешко братство\" с ръководителя на египетския университет \"Ал Азхар\" шейх Ахмед ат Тайеб, припомня Асошиейтед прес.", "date": "2019.02.06", "title": "Папа Франциск с историческа меса в Абу Даби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392364-%D0%B0%D1%84%D0%B5%D1%80%D0%B0%D1%82%D0%B0-%D0%B1%D0%B0%D0%BD%D0%BE%D0%B2-%D0%BA%D0%B0%D0%BA%D0%B2%D0%B8-%D1%85%D0%BE%D1%80%D0%B0-%D1%88%D0%B5%D1%82%D0%B0%D1%82-%D0%BF%D0%BE-%D0%B2%D1%8A%D1%80%D1%85%D0%BE%D0%B2%D0%B5%D1%82%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Благодарение на самопризнанията на \"много добрия човек и министър\" Боил Банов научихме що за ценни кадри шетат по върховете на българската държава. А оттам се досетихме и защо.             След като дни наред мълча по аферата „Ало, Банов съм“, премиерът Борисов най-сетне се обади от Стара Загора. Избирайки за фон поредното свидетелство за инфраструктурния размах на кабинета - ремонтиран мост, който свързва града с автомагистрала „Тракия“, той се обърна с призив към политиците „да си мерят повече думите“. И сам даде пример, като лаконично обяви: „Оставям на другите - който иска да се заяжда, да прави компромати, всички избори сме ги минали в такава ситуация.“     Проблемът обаче е, че докато призове „да си мерят повече думите“, собственият му министър вече бе изговорил неща, от които скандалът придоби още по-дълбоки измерения. Започнала с огласени записи от март 2016, които, според депутата от БСП Елена Йончева, уличават Боил Банов като зам.-министър във второто правителство „Борисов“, аферата постепенно обрасна с разкрития какво се е случвало и продължава да се случва из коридорите на властта. При това те дойдоха преди всичко под формата на самопризнания от страна на Банов, с което до въпроса давал ли е указания как да се фалшифицират документи, за да се опрости неустойка от 700 хиляди лева на фирмата строител на Ларгото, се нареди и питането какви странни фигури са получили достъп до огромен финансов ресурс. А като добавим и изразните средства на министъра по телевизионните студия, изникна и трети въпрос: ако нивото се свежда до „всичко е помия и лайна“, по собственото му обобщение, за каква култура изобщо говорим?   \" Това правят тези момчета  -  шантажират \"   Ако беше спрял до обявяването на записа за фалшифициран, Банов със сигурност нямаше да си навлече чак толкова неприятности. Той обаче излезе от кожата си и посочи заподозрения за негов автор - Ангел Ангелов, шеф на дирекция „Европейски програми и проекти“ в Министерството на културата (МК), който бил уволнен от тогавашния титуляр Вежди Рашидов. Помагал му и някой си Иво Костов - тоест, ставало дума за организирана престъпна група. „Този Ангелов с неговия партньор, това са схемаджии, това правят тези момчета - шантажират“, обяви министърът и уточни, че след уволнението от МК Ангелов бил назначен в Министерството на образованието. Там той действал по познатия начин - давал на онзи Костов вътрешна информация, така че последният да осигурява проекти, които да печелят съответните поръчки. Освен това продължавал да записва всички разговори на висшестоящи, за да ги изнудва. Тази версия беше донякъде потвърдена от зам.-министъра на образованието Деница Сачева, която съобщи, че срещу Ангелов има сигнали за негови опити да заплашва шефа на Изпълнителна агенция „Оперативна програма „Наука и образование за интелигентен растеж“. А там служителят работел след проведен конкурс още от септември 2016 година.   Впоследствие самият Ангелов отрече да е бил уволняван, напротив - „получавал съм най-високи оценки за работата си“. Но и без това опровержение казаното от Банов предизвика шок. Най-малкото защото става дума за държавен служител на отговорни постове, за човек, който е сред факторите, разпределящи европари. Според появилите се информации за „схемата на Ангел и Иво\", тя е действала още през 2009 година, а „е възможно да е работила и в НАП и агенцията за социално подпомагане, където Ангелов също е бил експерт по управлението на еврофондове“ (по в. „24 часа“). Отгоре на всичко в МК схемата е преустановена едва през април 2016, което повдига въпроси като как така седем години са го търпели, защо не е подаден сигнал до прокуратурата, по какви причини безпроблемно е отишъл на работа в друга държавна институция и за капак продължава да е там.   Така разкритието „вкаран съм в капан от малка организирана престъпна група“, както каза в прав текст Банов, успя да измести фокуса на вниманието в не по-малко скандална посока. Излезе, че някакви съмнителни лица митарстват из държавни ведомства, тайно правят записи, изнудват министри и шефове на агенции, заплашват ги и дават информация на свои хора по проекти за милиони евро. Каквито и съмнения да има около записа, каквото и да установят прокуратурата и ОЛАФ, след „самонакисването“ няма връщане назад - не друг, а цял-целеничък министър нарисува кошмарна картина как се харчат парите на европейските данъкоплатци и по какъв модел работи българското правителство.   Печална илюстрация на българската държава   На този фон закъснелите призиви на премиера за мерене на думите прозвучаха по-скоро като отчаян стон, че „омертата\" е нарушена, което само затвърди, а не разсея съмненията. И макар в защита на Боил Банов (от кого, извинете?) очаквано да се надигнаха културни дейци, хорът им успя единствено да усили усещането за нелепост. Не можем да не признаем обаче, че културтрегерите бяха прави поне за едно - тъкмо благодарение на „много добрия човек и министър\" научихме що за ценни кадри шетат по върховете на държавата. А оттам се досетихме и защо. Все пак не е възможно да те шантажира „малка организирана престъпна група“, и то години наред, ако си абсолютно безупречен, нали така?   А че работата по Ларгото не е била безупречна, се вижда и с невъоръжено око. Това едва ли се дължи само на кьопавост, пък и в. „Сега“ подробно описа редица „особености“, които са били в полза на фирмата изпълнител. Така например сумите са били преведени още преди обектът да е завършен, а банковата гаранция е освободена светкавично, след като е констатирано, че изпълнението е изрядно. Затова, когато регионалното министерство открива нередности и се стига до закъснение заради отстраняването им, вече трябва да се води дело за неустойка. Нередностите обаче не са една и две - 50% от куполното покритие не е със стъкла, а с плексигласови плоскости, липсва шпакловка, недовършени са окачени тавани, хидроизолации, ел. инсталации и т.н. И не става дума за „заяждане“, а за документи, според които МК е бързало да приеме обекта въпреки пропуските, без забележки и определено в свой ущърб. Да беше манипулация, щяхме да скачаме до небето от радост. Само че не е. Този случай е печална илюстрация на българската държава. Илюстрация, която минава отвъд конкретната афера, съсредоточавайки в себе си всички пороци на текущото управление. И ако нещо се нуждае от защита, то това е именно държавата. Но обществено активните културни дейци явно още не са го разбрали. Свикнали да дитирамбят в подкрепа на властта, те тръбят ли, тръбят за чутовните ѝ успехи и добрини, което също е вид неприятно самопризнание. С такава интелигенция - „жална ни майка“ (по израза на министъра на културата).  ", "date": "2019.02.06", "title": "Аферата \"Банов\": какви хора шетат по върховете на държавата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392359-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Ще успеете да постигнете целите, които сте си поставили миналия месец. Необходими са независими преценки, на тези, които се занимават с политика, педагогика или изкуство. Следобед, може да се срещнете с човек, когото някога сте обичали силно. В каква посока, ще се развие ситуацията, зависи от вас. ТЕЛЕЦ ( 21 април - 21 май )  Ще намерите съмишленици, които ще подкрепят вашият бизнес. Най- накрая, ще ви провърви, както с партньори, така и с печеливши инвестиции. За любовни изповеди и предложения, изберете друг ден, защото днес вашите мисли, ще се движат около парите. Вечерта, си починете и релаксирайте. БЛИЗНАЦИ ( 22 май - 21 Юни ) Очаква ви труден ден, особено ако непрекъснато се оплаквате от съдбата. Откажете се от спорове с роднини, дори и ако ви е трудно да сдържате вашето мнение. Принципността в семейния живот, ще се превърне в пречка за хармонията. В крайна сметка, връзката със съпруг/а, ще придобие негативен отенък.   РАК ( 22 юни - 23 юли ) Доста грижи и неприятности, ще ви се струпат на главата и само здравомислието и планирането, ще ви помогнат да се отървете от тази суета. Ако не се заемете с нещо ново, всичко бързо ще ви омръзне. В личната сфера, ситуацията може да бъде двусмислена, когато ще трябва да изолирате не само истеричните съперници, но и да се оттеглите. ЛЪВ ( 24 юли - 23 август ) Бъдете приятелски настроени към околните. Тогава никой няма да ви обвини в невежество или негласно ласкателство. При получаването на пари, може да имате проблеми, но не се опитвайте да ги разрешите със сила. По-добре е да потърсите помощ от тези, които по-добре от вас, разбират от такива въпроси. Вечерта ви чака съдбоносна среща. ДЕВА ( 24-ти август - 23 септември ) Ще трябва да простите, да се извините и да забравите завинаги неприятните мигове, които някога са ви разделяли от любимия. Един добър ден за пазаруване, културни събития и отдих. Ако ви предложат нова работа, то в бъдеще, ще се окаже перспективна. Битовите проблеми, днес, ще решите трудно. ВЕЗНИ( 24 септември - 23 октомври) Не се препоръчва да спорите и налагате своите принципи на другите. Нищо добро, няма да излезе от това, особено ако сте настроени към всичко агресивно и непримиримо. Възможни са нервни сривове, въз основа на ревност. Ако не вярвате на избраника си, тогава си струва да говорите с него откровено. Не бъдете мнителни, а станете по-реалистични. СКОРПИОН ( 24 октомври - 22 Ноември ) Днес, ще бъдете в такова комфортно състояние, че дори финансовите проблеми няма да могат да ви измъкнат от него. Ще решите да се задоволите с това, което сте натрупали. И това, между другото, е правилното решение. Новите романтични запознанства, ще ви помогнат да се отвлечете от тъжните спомени за бившата си любов. Не стойте до късно на компютъра.   СТРЕЛЕЦ ( 23 Ноември - 21 Декември ) Очаква ви ден, на културни забавления. Ще посетите не само изложба или концерт, но дори и зоологическа градина с приятели. За мащабни придобивки не е добър ден, затова вкарайте парите в сметката си. Благоприятни предложения за работа ще имат тези, които отдавна са фокусирани върху нова сфера на дейност. КОЗИРОГ (22 Декември - 20 януари ) Трябва да се погрижите за външния си имидж, да актуализирате гардероба си, да посетите козметичен салон. Спокойно реагирайте на това, което колегите говорят за вас. Ако тяхната критика е конструктивна, тогава слушайте. Необвързаните имат всички шансове, да срещнат един интересен и надежден човек. Само бъдете по-инициативни.  ВОДОЛЕЙ ( 21 януари -  19  февруари ) Очаква ви, един отличен ден, когато много от желанията ви ще бъдат изпълнени, а хората ще ви правят комплименти. Основното нещо е, да не се възгордявате, а да приемате всичко с достойнство. При решаването на финансови проблеми, ще ви помогне влиятелен човек, с когото ще се свържете. Може да избегнете настинките, ако се закалите.   РИБИ ( 20 февруари - 20 март ) Ще откриете в себе си такива таланти, за които дори не сте предполагали. Просто не забравяйте да свършите работата, от която зависи финансовото ви състояние. Хармонията в душата ви, към която толкова много се стремихте, може да бъде прекъсната от един неделикатен човек. Имайте предвид, че ако се подведете по него, ще съжалявате. Вечерта ви чака изненада.", "date": "2019.02.06", "title": "Дневен хороскоп 6 февруафи"}
{"url": "http://www.classa.bg/%D1%81%D0%B2%D1%8F%D1%82/item/392360-%D0%BC%D0%B0%D0%BB%D0%BA%D0%B8%D1%8F%D1%82-%D1%82%D1%80%D1%8A%D0%BC%D0%BF-%D0%B2-%D0%BF%D0%B5%D1%82%D0%B0%D1%82%D0%B0-%D0%BD%D0%B0-%D0%B1%D0%B5%D1%80%D0%BB%D0%B8%D0%BD", "text": "Ричард Гренъл пристига в Берлин миналата година, за да заеме поста посланник на САЩ в Германия. Със себе си донесе и репутацията си на лошото момче на дипломацията. Болтън е коментатор във Fox News и бивш сподвижник на съветника по национална сигурност Джон Болтън. Познат е като човек, който не позволява на дипломатическите правила да стоят на пътя на собствените му професионални задачи. И не разочарова в това отношение.       Осем месеца след като пристигна си в Берли, сеейки туитове, Гренъл остава все така спорна фигура. През това време той ласкаеше, подбутваше и се противопоставяше на управляващите в Германия за всичко – от недостатъчното инвестиране в отбрана до търговските връзки на страната с Иран. По този начин провокира вой на недоволство сред някои политици в страната що се отнася до трансатлантическите отношения. По-изненадващото е, че 52-годишният Гренъл доказва, че е и нещо друго: успешен. Без значение дали човек го харесва или мрази, не може да бъде отречено, че Гренъл знае как да направи така, че гласът му да бъде чут. По този начин той се превърна в най-важният американски посланик в Европа и може би в света. Критиците на Гренъл го наричат \"малкия Тръмп\". Той може и да не е успял да спечели сърца и умове в Германия, но за сметка на това по-често успява да спечели даден спор, вместо да го загуби. И тук става дума за различни теми, по които Берлин, въпреки много усилия, в крайна сметка се прекланя пред волята на Вашингтон (да се разбира на Гренъл) – от отваряне на германския пазар за американския втечнен природен газ до това заподозрян за извършването на престъпления по време на нацисткия режим да бъде екстрадиран от САЩ в Германия. Джулиан Смит, съветник по национална сигурност на бившия американски вицепрезидент Джо Байдън, смята, че въпреки всичко Белия дом възприема Гренъл като \"успешен посланник\". Тя посочва, че администрацията на Тръмп не вижда проблем със стила на работа на посланика в Германия и вярва, че той прави това, което е необходимо. Много преди Тръмп да дойде на власт в САЩ, Вашингтон неуспешно опитваше да убеди Берлин да харчи повече за отбрана и да обуздае своя огромен търговски излишък. Гренъл не може да обяви, че е записал успехи на всички тези фронтове, но очевидно германците се заслушват в думите му по начин, невиждан досега. Самият Гренъл в скорошно интервю обясни, че започва всеки разговор с това, че говори откровено с приятели, а германците са приятели на САЩ. Според него всеки оценява възможността да говори честно и свободно. Понякога някои от събеседниците му отговаряли със същата откровеност и се противопоставяли на политиките на Щатите. Гренъл обяснява, че се \"наслаждава на този диалог\". \"Римски губернатор\" Съвсем друг въпрос е дали и германците му се наслаждават толкова. На среща на изпълнителните директори на германски компании през януари, Гренъл обяснява на присъстващите защо Тръмп прави Америка отново велика. В отговор един от присъстващите отсича: \"Тръмп лъже\". Човек, присъствал на друга подобна среща с изказване на Гренъл, коментира, че американския посланик в Германия е изглеждал като \"римски губернатор\", докато е представял американските позиции в сферите на търговията и енергийната политика. Според същия свидетел нагласата на Гренъл може да се определи като \"всичко или нищо\" и това отблъсквало много хора. Въпреки това резултатите са трудни за оспорване. Гренъл пристига в Германия през май и в Twitter \"препоръча\" германските компании в Иран да \"спрат дейността си незабавно\". Още тогава бе заклеймен е, че му липсва дипломатически такт. Но е факт, че от тогава почти всяка германска компания – от Volkswagen до BASF – се е оттеглила от Иран от страх да не влезе в противоречие с американските санкции и да си навлече гнева на Тръмп. Гренъл отстоява и призивите на Тръмп за това Германия да харчи повече за отбрана – нещо, с което Берлин с недоволство започна да се съобразява, макар и не със скоростта и в мащабите, които САЩ биха искали да видят. През лятото Гренъл тихомълко притисна германците да приберат 95-годишен мъж, който някога е бил пазач в нацистки концлагер, но от десетилетия живее в Ню Йорк. Берлин от години наред упорства, че мъжът не е отговорност на Германия, тъй като никога не е бил германски гражданин. Инатът на Гренъл обаче дава резултат и през август м.г. Германия се съгласява да приеме бившия пазач (който почина през януари). Що се отнася до енергийната политика – друг приоритет на САЩ, Гренъл не постига чак такива успехи. След сериозно лобиране от страна на Щатите, през есента Берлин се съгласи да субсидира изграждането на съоражения за втечнен природен газ – стъпка, която ще улесни американския внос в Германия. Що се отнася до \"Северен поток-2\", проектът на Германия за газова тръба с Русия, Берлин не обръща внимание на американските притеснения. САЩ, заедно с няколко европейски страни, отправи предупреждения към Германия да не прави така, че тя и Европа да станат твърде зависими от руския газ. По думите на Гренъл по този въпрос е необходим \"многостранен подход\", но той не отрича, че решението все пак е в ръцете на Берлин. А там мнозина гледат на протестите на Вашингтон като на начин САЩ да пробута по-скъпия си втечнен природен газ. Възможно е тук агресивните критики на Гренъл що се отнася до позицията на Германия да навредят на собствената му кауза.     Да имаш вниманието на Тръмп Гренъл се опитва да умаловажи търканията, които е предизвикал в Берлин. Обвинява за тях най-вече германските медии, които го представят като оръжие на американския президент. В началото на годината немският Der Spiegel пише статия за американския посланик в Германия, в която го окарикатурява като крайнодесен фанатик. Гренъл обаче твърди, че Германия и САЩ са по-близо отвсякога в позициите си по най-значимите двустранни въпроси – като споделяне на разузнавателна информация, Китай и координацията във военен аспект (в Германия има 33 000 американски военни). И въпреки че Берлин е разочарован от решението на Тръмп да се откаже от ядрената сделка с Иран, двете държави координират своята политика спрямо Техеран. Според Гренъл това означава, че \"иранският режим не трябва да се сдобива с ядрено оръжие и че ракетните им програми и злонамерената им дейност, специално в Европа, е проблем\". Провокативните туитове на Гренъл и честите му появи в ефира на Fox News го правят лесна мишена, но той в никакъв случай не страда от изолация от страна на германските политици. Често приема или гостува на министри или високопоставени депутати. Сред последните му срещи са такива с Манфред Вебер от Европейската народна партия (ЕНП) и депутатът Петер Бейер, който отговаря за координацията на транслатлантическите отношения. Тази компания обаче не го прави по-малко остър. А това, което дава влияние на Гренъл в Германия, е фактът, че той разполага с вниманието на Тръмп и всеки знае това. По-дълбокият въпрос из външнополитическите кръгове на Берлин е какво ще означава стилът \"няма забранени хватки\", който Гренъл използва, за транслатлантическите връзки в дългосрочен план. Ще разяде ли тя отношенията между страните или новият \"кажи ми какво наистина си мислиш\" подход ще спаси партньорството между двете държави? Има мнения, че ако подхожда по-меко, Гренъл ще е по-ефективен. Други не са толкова притеснени от действията му. Техният аргумент – \"когато си наистина мил, германците спират да те слушат\", както обяснява анонимен високопоставен американски представител. Усложнената връзка между държавите Германия остава зависима от САЩ. Не само, че Щатите са най-големия търговски партньор на страната и най-голям пазар за износните й стоки, но и американски фирми и лица са най-големите чуждестранни инвеститори в Германия. Освен това европейската страна в голяма степен е зависима от САЩ що се отнася до сигурността си. За момента и в близко бъдеще \"европейската армия\" остава фантазия и дори да се постигне съгласие по тази идея, армията ще отнеме десетилетия, за да бъде изградена. И докато Франция може да си позволи да се дистанцира от Щатите, Берлин не е в такава позиция. Дори в такъв случай трябва да се внимава за дългосрочните ефекти от президентството на Тръмп върху транслатлантическите отношения. Германският политически елит разбира, че след 70 години родителският подход на САЩ спрямо Германия, според който първата осигурява сигурността на втората без да иска много, е към края си. Това, което не са очаквали, е шокова терапия. Смущаващата е гледната точка на Тръмп за Европейския съюз като за враг. Възможно е нападките на американския президент срещу страната да са дали увереност на популистите в Полша и Унгария, например, да заемат по-твърди позиции срещу Берлин. Ралф Бесте е ръководител на отдела за планиране към германското външно министерство. В реч пред Германския съвет за външните работи през януари той посочва, че Берлин вече разглежда САЩ подобно на Русия и Китай – не само като потенциален партньор, но и като потенциална заплаха. От тази гледна точка поведението на Гренъл представя новата реалност – символ на новия американски подход и, в по-глобален план, новите глобални параметри, с които трябва да се справят германските политици. И които едва ли ще се променят след като Тръмп вече не е в Белия дом.", "date": "2019.02.06", "title": "\"Малкият Тръмп\" в петата на Берлин"}
{"url": "http://www.classa.bg/%D1%81%D0%B2%D1%8F%D1%82/item/392361-%D0%B1%D0%B8%D1%82%D0%BA%D0%BE%D0%B9%D0%BD-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D0%BE%D0%BB%D1%8F%D0%BC-%D1%81%D0%BA%D0%BE%D0%BA-c%D0%BF%D0%BE%D1%80%D0%B5%D0%B4-a%D0%BD%D0%B0%D0%BB%D0%B8%D1%82%D0%B8%D1%86%D0%B8", "text": "Наскоро, Биткойн навлезе в най-дългия си мечи пазар, а инвеститорите и анализаторите спекулират кога ще видим ценова точка с достатъчно натиск за покупка, за да се обърне тренда. Според един крипто анализатор, Биткойн се приближава към седмата си основна триъгълна формация от началото на срива, който започна в края на 2017 година. Това би могло да означава, че скоро може да видим повишени нива на волатилност. През изминалата седмица BTC се е установил $ 3,400 като ниво на подкрепа, но не успя да пробие над 3,500 долара, което прави тази цена най-близкото ниво на съпротива.     В неотдавнашен имейл от Мати Грийнспан, старши пазарен анализатор в eToro, той отбеляза, че криптовалутата е в най-дългия си мечи пазар, но все още не е спаднал достатъчно, за да бъде най-големият спад. Освен това Грийнспан отбеляза, че Биткойн е установил шест различни клина, откакто почти докосна $ 20,000, четири от които са пробити надолу. Той също така обясни, че Биткойн се приближава към края на седми клин, което може да означава, че ще видим по-нататъшен спад при криптовалутата.   Джош Рейджър, популярен в Twitter крипто анализатор, предаде на своите последователи меча оценка на текущото ценово действие на най-голямата криптовалута. Той отбеляза че настоящата липса на обем и евентуалното образуване на мечи флаг може да доведе до спад в даден момент тази седмица. Дали ще преразгледаме скорошните дъна? Не е изключено, но за момента няма как да знаем със сигурност. В случай, че видим рязък скок в обема, е твърде вероятно, поне според аналистите, да последва възходящо движение.           ", "date": "2019.02.06", "title": "Биткойн ще направи голям скок cпоред aналитици"}
{"url": "http://www.classa.bg/%D1%81%D0%B2%D1%8F%D1%82/item/392362-%D1%85%D0%B0%D0%BE%D1%81%D1%8A%D1%82-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8%D0%B7%D0%BB%D0%B0%D0%B3%D0%B0-%D0%BD%D0%B0-%D0%BF%D0%BE%D0%BA%D0%B0%D0%B7-%D1%85%D0%B0%D0%BE%D1%81%D0%B0-%D0%B2-%D0%B5%D1%81-%D0%BF%D0%BE-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Венецуела е страната в хаос, но тъкмо Европейският съюз и неговите страни членки не можаха да сложат ред в посланията си, пише Politico. Много страни членки на ЕС, включително големите сили в блока като Франция, Германия и Великобритания, признаха официално Хуан Гуайдо в понеделник като временен президент на Венецуела, след като президентът Николас Мадуро не се съобрази с искането да насрочи нови избори. Но други страни, сред които Белгия, Финландия и Швеция, се въздържаха да признаят председателя на парламента Гуайдо и само изпратиха послания за подкрепа.     Италия пък блокира съвместно изявление на ЕС, което принуди върховният представител по външната политика и сигурността Федерика Могерини да публикува заплетено комюнике. В началото му тя заявява не особено убедително: „Има обща позиция на Европейския съюз за Венецуела и я изразихме много ясно и заедно, всички 28 страни“. Почти, но не съвсем. На моменти Могерини, която е италианка, сякаш си противоречи.     „Европейският съюз и неговите страни членки никога не са признавали като легитимни президентските избори, проведени миналата година“, заяви тя в отговор на въпрос за Венецуела на пресконференция с лидерите на Арабската лига. „Не сме участвали, нито един от нас, във встъпването в длъжност на Мадуро на 10 януари и признаваме като легитимна институция на страната Националното събрание, признаваме ролята на неговия председател. Това е ясно. Това е обща позиция“.     Венецуела не е единствената проблемна тема за външната политика на ЕС, която от дълго време буксува заради необходимостта от единодушие при публикуването на комюникета и решения. В понеделник комюнике за рухването на Договора за ликвидиране на ракетите със среден обсег беше блокирано от Кипър, която не членува в НАТО, но е страна членka на Европейския съюз, защото било твърде строго спрямо Русия. В друг случай Унгария и Полша блокираха проектозаключения за предстояща среща на върха между ЕС и Арабската лига заради спор относно текст за миграцията.     Но хаосът във Венецуела беше най-неотложният и фрапантен случай. Той позволи на Русия, която е верен и непоколебим съюзник на Мадуро, да смъмри Брюксел и европейските столици заради неясните им послания и да постави под съмнение мотивите на ЕС за участие в международна „контактна група“ за разрешаване на кризата. „Всички инициативи за посредничество трябва да са безпристрастни и бъдещият им формат трябва да бъде балансиран“, заяви руският външен министър Сергей Лавров в Москва. „Убедени сме, че единствената му цел трябва да бъде създаването на условията, които ще позволят на страните във Венецуела да се погодят. Ако инициативите за посредничество изначално целят да изключат подобни разговори, посредническият формат едва ли ще бъде полезен и добре дошъл“, допълни той. „Говоря за проблема, който бихме искали да анализираме по време на контактите си с ЕС. По-конкретно той засяга инициативата за установяване на контактна група за посредничество, паралелно с която някои страни членки на ЕС, включително влиятелните, поставят ултиматум на венецуелското правителство. Бихме искали да разберем възможно най-скоро кой говори и за какво“, допълни Лавров. В изказването си Могерини наистина подчерта точката, по която всички страни членки са съгласни – че трябва да има „демократично и мирно решение на кризата във Венецуела“. ЕС призова за нови избори, но само някои страни членки искаха неделя да бъде наложена като краен срок за Мадуро да го направи. Така или иначе той не се съобрази с този краен срок. Това накара много от големите страни членки в ЕС да публикуват комюникета, осъждащи Мадуро и признаващи Гуайдо. „Великобритания признава Хуан Гуайдо за конституционен временен президент на Венецуела до провеждането на честни президентски избори“, съобщи британският външен министър Джереми Хънт в комюнике. „Хората на Венецуела страдаха достатъчно. Време е за ново начало със свободни и честни избори в съответствие с международните демократични стандарти. Подтисничеството на нелегитимния, клептократски режим на Мадуро трябва да бъде прекратено“, допълни той. Германският канцлер Ангела Меркел обяви, че страната ѝ признава Гуайдо по време на посещение в Токио. По-късно външният й министър Хайко Маас обяви изпращането на хуманитарна помощ. „Оставаме притеснени за народа на Венецуела, който страда в резултат на остър недостиг“, заяви Маас. „Германия ще предостави 5 млн. евро за хуманитарна помощ във Венецуела, веднага щом политическата обстановка в страната позволи това“, допълни той. Като добавка към непоследователността на Брюксел Европейският парламент призна миналата седмица Гуайдо, като прие резолюция с 439 гласа „за“, 104 „против“ и 88 „въздържал се“, която изразява „пълната подкрепа за Националното събрание, единствения легитимен, демократичен орган на Венецуела, чиито правомощия трябва да бъдат възстановени и уважавани, включително правата и безопасността на членовете му“. Официални представители на ЕС заявиха, че се обмислят нови икономически санкции, но те са притеснени, че активите на страната може да бъдат плячкосани на фона на хаоса. За ръководителите на външната политика в Брюксел имаше само една светлина в тунела в понеделник. Страните членки на ЕС най-сетне се договориха за съвместни заключения относно Иран, които бяха помрачени от вътрешни спорове, включително гнева на Испания, че е изключена от дипломатическите разговори за Иран и Йемен. Но трудното приемане на съвместни комюникета за Венецуела, Договорът за ликвидиране на ракетите със среден обсег и Арабската лига вероятно ще предизвикат нови призиви ЕС да използва клауза в договорите, която позволява някои външнополитически решения да бъдат вземани с квалифицирано мнозинство без единодушие на всички страни членки. Могерини заяви, че ЕС все още действа като един. „Има обща европейска рамка, в която сме заедно и действаме както в условия на натиск, така и в условия на диалог“, каза тя. След това обаче тя обясни, че не е работа на ЕС да признава държави или техните институции.„Що се отнася до признаването на държави или институции… не е сред компетенциите на ЕС да признава страни или институции в рамите на страните“, посочи Могерини. „Имаме консолидирана позиция по въпроса. Това е в компетенциите и прерогативите на страните членки, така че сега виждате страни членки, които използват тези национални прерогативи и обявяват признаването си на институционалната роля на председателя на Националното събрание на Венецуела. Това е сред националните прерогативи, а не сред прерогативите на Европейския съюз“.", "date": "2019.02.06", "title": "Хаосът във Венецуела излага на показ хаоса в ЕС по външната политика"}
{"url": "http://www.classa.bg/%D1%81%D0%B2%D1%8F%D1%82/item/392363-%D0%BD%D0%B0%D0%BD%D1%81%D0%B8-%D0%BF%D0%B5%D0%BB%D0%BE%D1%81%D0%B8-%D0%B7%D0%B0%D1%81%D0%B5%D0%BD%D1%87%D0%B2%D0%B0-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D0%B8-%D1%80%D0%B5%D1%87%D1%82%D0%B0-%E2%80%9E%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D1%8A%D1%8E%D0%B7%D0%B0%E2%80%9C", "text": "Демократите вече притежават дял в „състоянието на съюза“. Членовете на новото мнозинство в Камарата на представителите се канят да се поперчат с новопридобитата си власт тази вечер, когато президентът Доналд Тръмп произнесе посланието си „За състоянието на съюза“ за първи път при разделено управление. Доказателството за настъпилите промени ще се вижда ясно на телевизионния екран, когато председателката на камарата Нанси Пелоси заеме мястото си на трибуната зад Тръмп, високо над него, с нараснал авторитет, откакто президентът капитулира пред нейните условия за деблокиране на финансирането на правителството.     „В известен смисъл Нанси Пелоси е по-голямата звезда на вечерта, отколкото президентът“, каза Арън Кол от университета на Мичиган, автор на книга за паметни президентски послания. Живата картина, която ще бъде излъчена за над 40 милиона зрители, олицетворява историята на междинните избори от 2018 г., които превърнаха демократите в нещо повече от странични наблюдатели и критици на еднопартийно управление. Партията контролира Камарата, а Пелоси е втора по ред в наследяването на президентсткия пост. „Ние сме равностоен клон на властта и той е на път да научи този урок“, каза конгресменът Дан Килди, демократ от Мичиган, член на ръководството на Камарата.     Новата висока позиция на Пелоси е само един пример за това колко много жени ще заобикалят президента по време на годишното обръщение. Рекорден брой жени депутати – включително някои от първите мюсюлманки и представителки на коренното население, избирани някога в Конгреса, ще бъдат сред публиката. Поканени гости, представляващи ключови точки от дневния ред на демократите – климат и околна среда, имиграция, права на ЛГБТ общността, тежкото положение на федералните служители, ще наблюдават от балкона. Сред тях ще бъдат две бивши служителки от голф клуба на Тръмп в Ню Джърси, проговорили публично за неговите работодателски практики, и Ана Мария Арчила, жената, която стана известна, след като хвана натясно един сенатор републиканец в асансьора, за да протестира срещу номинацията на Брет Кавано за върховен съдия. На сцената ще присъстват и почти дузина конгресмени, чиито очи са вперени в Белия дом на изборите през 2020 г., напомняне за решението, което предстои да вземат демократите – кой ще ги води, и като следствие, дали да възприемат крайноляв или по-умерен дневен ред. Реакцията на демократите на обръщението на Тръмп вътре в залата ще бъде внимателно наблюдавана. Лидерите съветват за почтителен подход, от съображения за приличие, но и като стратегия. Пелоси вече е предупреждавала демократите от парламентарната група в Камарата да не обръщат внимание на „лигавенето“ на Тръмп. Но атмосферата в Камарата, нажежена допълнително от парализата на правителството и от присъствието на Тръмп в залата, би могла да инспирира протести от публиката. Ако Тръмп спомене спорна тема, например абортите, по агресивен начин, „не бива да се изненадва, че ще има ответна реакция“, каза лидерът на мнозинството Стени Хойър. „Той възмущава своите с уволненията в екипа си, но пали и опозицията с всяко нещо, което говори, върши или предлага“, обясни демократът от Мериленд. Няма да е за пърив път, ако публиката реагира. По време на президентското обръщение през 2009 г. конгресменът Джо Уилсън, републиканец от Южна Каролина, извика: „Лъжа!“, докато президентът Барак Обама говореше за здравеопазването. Следващата година върховният съдия Самюъл Алито поклати глава и промълви „Не е вярно!“, когато Обама критикуваше решението на Върховния съд за финансирането на предизборни кампании. Тази вечер всички погледи ще са насочени към група гласовити новоприети конгресменки, които бяха готови да скандират „Постъпи правилно!“ по време на визита в Сената преди две седмици. Служители в контролираната от републиканците горна камара стояха плътно до посетителките и ги предупреждаваха да спазват благоприличие. Те обаче не дават никакви обещания за тази вечер. Звездата сред новаците в новия Конгрес, представителката от щата Ню Йорк Александрия Окасио-Кортес, е поканила Арчила, активистката от Демократическата партия, която през септември миналата година заклещи тогавашния сенатор Джеф Флейк в един асансьор и му крещя на живо по телевизията, протестирайки срещу кандидатурата на Кавано. Кристин Блейзи Форд, психолог изследовател от университета в Станфорд, бе обвинила Кавано в сексуално посегателство през 80-те години, когато двамата са били тийнейджъри. Емоционалните свидетелства на двете жени бяха възприети като факти с ключово значение за движението #MeToo и тест за законодателите. Флейк убеди комисията в Сената да разследва, но впоследствие гласува за утвърждаването на Кавано. Арчила бе споделила в интервю, че има собствен опит със сексуалното насилие от времето, когато е била дете. Тя и Окасио-Кортес се заканиха да носят довечера значки с надпис „Благовъзпитаните жени рядко влизат в историята“. „Нека никога не бъдем благовъзпитани!“, казва Арчила на Окасио-Кортес в разпространено вчера видео, оповестявайки плановете си. „Правилно!“, отговаря конгресменката. Очаква се Тръмп да използва речта си, за да поднесе на демократите обещание за известно съучастие в решенията за пътя напред. Неговата официална тема е „Да изберем величието“. „Заедно можем да разчупим десетилетната политическа безизходица“, ще каже Тръмп, според откъс от речта му, разпространен предварително. „Решението зависи от вас“. Очаква се намекът за екипна работа да бъде приет скептично от демократите. „Той просто лъже. Лъже непрекъснато“, каза конгресменката Прамила Джаяпал, демократ от Вашингтон. „Искам демократите да говорят за нашата визия за страната и за факта, че този човек все още заплашва със спиране на работата на правителството“, допълни тя. Стейси Ейбрамс ще произнесе отговора на демократите на речта на Тръмп – избор на лидера на демократите в Сената Чък Шумър, изразяващ признанието на партията за това колко важни са черните жени за нейните цели. Ейбрамс загуби на косъм изборите за губернатор на Джорджия от съюзника на Тръмп Брайън Кемп и демократите се опитват да я съблазнят да се кандидатира за Сената през 2020 г. БТА", "date": "2019.02.06", "title": "Нанси Пелоси засенчва Тръмп преди речта „За състоянието на съюза“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392355-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B5%D0%BA%D1%81-%D0%BA%D0%BE%D0%BB%D0%B5%D0%BA%D1%86%D0%B8%D1%8F", "text": "Библиотеката на Великобритания дигитализира колекция от еротични произведения от XVII-XX век, съобщава The Guardian. В резултат на усилията на библиотекарите, за гражданите са станали достъпни материали от така наречената частна папка, съставена от еротични творби и изображения от XVII-XX век.  Преди това тези материали са съхранявани в тайна зала на библиотеката, а достъпът на посетителите там бил ограничен поради специфичното съдържание.  Колекцията включва не само творби от еротичен характер, но и хроники на живота на проститутки, редица произведения на Маркиз дьо Сад, микрофилми от еротични сцени със сексуален характер. Мади Смит, куратор на колекцията, заявява, че в момента гражданите са станали по-толерантни към еротиката в нейния най-широк смисъл, включително творби с хомосексуална тематика.  В резултат на дигитализирането, произведенията ще бъдат достъпни за широка аудитория, включително студенти и посетители на читалните на филиалите на библиотеката в Лондон и Йоркшир.  Според Андриан Едуардс, ръководител на фонда за печатни материали, тази колекция позволява да се изучават промените в човешката сексуалност в продължение на три века.", "date": "2019.02.06", "title": "Разсекретиха най-голямата секс колекция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392356-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%BA%D0%B5%D0%BD%D0%B4%D0%B0%D0%BB-%D0%B4%D0%B6%D0%B0%D0%BD%D1%8A%D1%80-%D1%81%D0%B5", "text": "Кендал Дженър не остави много на въображението, разсъбличайки се за фотосесия за италианското издание на модната библия Vogue. [null] 23-годишната Кендал изненада приятно феновете и приятелите си в Инстаграм, след като публикува пикантни кадри от фотосесията за Vogue Италия, на която позира само по гумени ръкавици и обувки на висок ток. Моделът показа извивките си, позирайки на фона на врата с поглед вперен в обектива. Тя гледа към камерата през рамо, обута само с 3/4 чорапи и бели сандали.      Риалити звездата показа завидна форма. Визията ѝ бе допълнена със смел грим.     За своите 103 милиона последователи Кендал написа: \"Казах ти, че беше драматично.\"         Феновете със сигурност се влюбиха в кадрите, защото за по-малко от час постът бе натрупал 350 000 харесвания, а към момента са почти 4 милиона. Хвалебствените коментари, че е секси и зашеметяваща не спират. Кендал не пропусна да сподели, че това е една от любимите ѝ фотосесии, които е снимала някога и дори я нарече \"Сбъдната мечта\".", "date": "2019.02.06", "title": "Сексапилната Кендал Джанър се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392357-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D1%81-%D1%86%D0%B8%D1%86%D0%B8-%D0%BE%D1%82-%D0%BF%D0%BE-9-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0", "text": "Женските гърди винаги са били обект на желание от страна на мъжете. Дали заради това или заради нещо друго, но много дами често искат да имат по-голям и стегнат бюст. Заради това и често прибягват до силиконовите импланти.   ъпреки това, в преследването на съвършенството, най-важното е да знаеш кога да спреш навреме. Сега   искаме да ви представим Майра Хилс, която предпочита да се нарича Бешине. Тази жена се придържа към принципа „колкото повече, толкова по-добре”.     Съмнителна красота  Бешине е 29-годишна немска порноактриса. Тя е и собственичката на най-големите изкуствени гърди в света. В циците й има повече от 10 литра физиологичен разтвор, а всяка гърда тежи 9 килограма.   Само си представете как е да се носи такава тежест върху себе си.    Оказа се обаче, че цицорестата порноактриса е налегната от тежки болежки и с нея се случва нещо кошмарно. Самата Майра призна, че за нея е много трудно да живее с такива огромни гърди, особено когато става въпрос за шофиране или ако трябва да бъде в затворено пространство - например в самолет.      Освен това намирането на дрехи, които могат да покрият такава гръд, е много трудна задача. Майра си прави сутиени само по индивидуална поръчка. Тя признава, че поради огромното тегло на гърдите й винаги трябва да носи със себе си резервен сутиен, в случай че този, който носи, се скъса.     Но въпреки неудобствата, които имплантите й причиняват, изглежда, че Майра е изключително горда да има най-голямата гърда в света и е твърдо решена дори да ги уголеми.", "date": "2019.02.06", "title": "Порноактрисата с цици от по 9 килограма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392358-%D1%85%D0%B5%D0%BC-%D1%81%D1%8A%D1%80%D0%B1%D0%B8,-%D1%85%D0%B5%D0%BC-%D0%B1%D0%BE%D0%BB%D0%B8", "text": "Че Златка на Благо е палава, го знаят всички. Че обича до лудост секса, го знаят тези, които са минали през леглото й. В лицето на Благой Георгиев обаче тя си намерила майстора.    Под сурдинка се говори, че бившият футболен национал бил сексуален маниак. Като почнел, не знаел кога да свърши. И една дама, колкото и ненаситна да е, трудно издържала на такова чудо в леглото.    Сексуалните игри нямали край, като в началото Златка си умирала от кеф. Докато в един момент всичко взело да й идва малко повечко.    \"При нея важи поговорката \"Хем боли, хем сърби\", коментират с усмивка близки до хубавицата.  Последната клюка за двамата гласи, че са планирали ново светско пътешествие. Този път в по-далечна посока. Според мълвата двете влюбени гълъбчета ще отлетят напролет към тузарски остров в Индийския океан. Дали става въпрос за Малдивите, Сейшелите или Мавриций, можем само да гадаем...", "date": "2019.02.06", "title": "Хем сърби, хем боли!"}
