{"url": "http://www.classa.bg/%D1%81%D0%B2%D1%8F%D1%82/item/389255-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B6%D0%B5%D0%BD%D0%B0,-%D0%BF%D0%BE%D1%85%D0%B0%D1%80%D1%87%D0%B8%D0%BB%D0%B0-%C2%A316-%D0%BC%D0%B8%D0%BB%D0%B8%D0%BE%D0%BD%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%B8%D1%8F-%E2%80%9E%D1%85%D0%B0%D1%80%D0%BE%D0%B4%D1%81%E2%80%9C", "text": "Замира Гаджиева, съпругата на бившия шеф на Международната банка на Азербайджан, беше арестувана от британската полиция. Планира се тя да бъде екстрадирана в Азербайджан, ако не потвърди законния произход на доходите си. Гаджиева е успяла да изхарчи за няколко години 16 милиона британски лири в най-известния лондонски универсален магазин \"Хародс\" (Harrods), съобщава BBC. Отбелязва се, че Гаджиева живее в къща на стойност около 15 милиона лири. Тя е първият човек във Великобритания, който попадна под ударите на нов закон, който изисква от богатите да обясняват произхода на състоянието им.     В Баку властите са се отказали засега от официални коментари, но е известно, че съпругът на заможната дама излежава 15 години затвор в Азербайджан заради злоупотреби. От изслушванията пред Върховния съд се изясни, че само при едно посещение в луксозния магазин Boucheron – за бижута, парфюми и часовници – тя е похарчила 150 хил. лири. Друг път дала 100 хил. лири в Cartier. Имала е три карти за лоялни клиенти на големи магазини и 35 кредитни карти, издадени от банката на мъжа ѝ. Сред скромните ѝ придобивки е и самолет Gulfstream G550 за 42 млн. долара. Миналата седмица Британската национална агенция за борба с престъпността иззе бижута, принадлежащи на семейството й, като стойността им възлиза на над 400 000 лири. Всички те трябва да бъдат продадени на търг в Christie's. По-рано, по време на разследването на престъпната дейност на собственика на Международната банка на Азербайджан Джахангир Гаджиев се оказа, че дори прислужницата на банкера и съпругата му притежава акции на стойност 12,5 милиона долара. Милиони евро изчезват от банката. Банкерът е осъден да върне 39 млн. долара. В момента Замира Гаджиева се намира в следствения арест. Въпросът за екстрадирането й в Азербайджан се разглежда. От съда са заявили, че, че съпругата на банкера може да бъде освободена от ареста под гаранция от 500 хил. лири. В този случай тя ще трябва да живее в дома си в Лондон и ежедневно да посещава полицията.", "date": "2018.11.07", "title": "Арестуваха жена, похарчила £16 милиона в лондонския „Хародс“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389253-%D1%81%D0%B0%D1%89-%D0%B1%D0%B5%D0%B7-%D0%B4%D1%83%D0%BC%D0%B0-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B2%D0%B8%D0%B7%D0%B8%D1%82%D0%B5", "text": "Уговарят среща между премиера Бойко Борисов и президента Доналд Тръмп догодина, гордо рапортува вицепремиерът и външен министър Екатерина Захариева след срещата си с американския си колега Майкъл Помпео. Това евентуално би се случило в началото на следващата година, заяви тя. Захариева уточни, че от няколко месеца се работи върху посещението на Борисов в Белия дом.  „Може би, ако кабинетът е на власт през 2019, Борисов ще бъде при Тръмп догодина”.     Подобни условности могат да бъдат разчетени и като примамливо предложение за американския президент, който по един или друг начин да „даде рамо” на Борисов 3. Изкушен е и българският народ, който има шанса да съзерцава историческата среща, ако запази стабилността у нас. Освен това Захариева се похвали, че сред основните теми на разговора й с Помпео бил и въпросът за включване на България в Програмата на САЩ за безвизови пътувания. „САЩ ще продължат да подпомагат страната ни в процеса на намаляване на броя на отказаните американски визи за български граждани, който е един от критериите за включване в Програмата“, заяви министър тя.   В официалното прессъобщение на  Държавният департамент  САЩ обаче няма и помен нито за евентуална визита на Борисов, нито за възможна отмяна на визите. От ведомството в изключително кратка форма съобщиха само, че Захариева и Помепео: „обсъдиха значението на българо-американските двустранни отношения”, както и  за  „плановете на България да модернизира своите въоръжени сили и енергийната и диверсификация като приоритет на европейската енергийна сигурност”.   В съобщението се споменава още, че са обсъдени глобални теми като програмата на Иран за балистични ракети, продължаването на санкциите срещу Русия „и взаимния интерес от стабилността, сигурността и просперитета на страните от Западните Балкани”. ", "date": "2018.11.07", "title": "САЩ без дума за Борисов и визите"}
{"url": "http://www.classa.bg/%D1%81%D0%B2%D1%8F%D1%82/item/389254-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Тръмп очаквано печели – американците гласуват според джоба си. Последни данни: •  Рпубликанците вече имат 52 места в Сената срещу 43 на демократите. (избират се 35 сенатори от общо 100) •  При губернаторите на отделните щати резултатът засега се очерта 25 на 20 за републиканците. (избират се в 36 щата от общо 50) •  Камарата на представителите на американския конгрес демократите печелят мнозинството (преизбира се целият състав от 435 души) – 210 демократи срещу 196 републиканци засега. Тръмп печели голяма победа. За 5-ти път в последните 105 години партия на американски президент получава мнозинство в Сената. Републиканците печелят и при губернаторите. Това не се очакваше от анализаторите, много политологически центрове и големите медии. По традиция при междинните избори всеки американски президент губи подкрепа. При републиканците и Тръмп това е загубата на републиканското мнозинство в Камарата на представителите. Общото правило в САЩ и този път проработи: американците гласуват според джоба си. Исторически безработицата е на най-ниското си равнище от 48 години насам (от 1969), доходите на гражданите растат за първи път от доста време насам – например заплатите отбелязаха най-високият си темп на растеж от 10 години насам и т.н., страната е във фаза на икономически подем и висок ръст на брутния продукт. Разбира се, загубата на мнозинството в Камарата на представителите ще вгорчи управлението на Тръмп и републиканците. Но ще напомня, че в САЩ народните избраници често не гласуват според партийната линия и това се случва при всички президенти. Например при демократа Обама именно демократическото мнозинство в Камарата на представителите блокира инициативата му за трансокеанския търговски договор, който предизвика високо напрежение и в Европа. Именно в щатите, където няма рязко очертани партийни пристрастия и при различните избори печелят различни партийни кандидати, победата на републиканците е убедителна. Григор Лилов Давам илюстрации към 7 часа родно време сутринта (резултатите се променят непрекъснато): Сенат: Губернатори: Камара на представителите:  ", "date": "2018.11.07", "title": "Изборите в САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389252-%D0%BB%D1%8A%D0%B6%D0%B8%D1%82%D0%B5-%D0%BD%D0%B0-%D0%BA%D0%BC%D0%B5%D1%82%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B7%D0%B0-%D1%83%D0%BB-%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2", "text": "Ремонтът на ул. Граф Игнатиев започна преди точно 6 месеца. Тогава кметът ясно обеща на софиянци, че цялата улица с всичките ѝ прилежащи площади ще бъде напълно завършена най-късно до средата на октомври, а вероятно и по-рано. Тези обещания се потвърждават и от одобрения от Общината план-график на ремонта. \r\n Вече сме ноември, а цялата зона все още е строителна площадка, без изгледи за скорошно приключване. Новият “ангажимент” е, че трамваите щели да бъдат пуснати през втората половина на ноември, а останалите довършителни работи да приключат до март следващата година!  \r\n   \r\n   Навлизаме в седмия месец, а гражданите не спират да търпят неудобства – лавиране в лабиринт от огради, спрени трамваи и фалирали магазини. Същевременно обаче, кметът обеща по 240 000 лв на ден санкции за фирмата ако не работи в срок. \r\n Нито срока е спазен, нито фирмата е глобена, а дългоочаквания ремонт за 24 млн. лв. след множество скандали върви към провал. Очевидно е, че зам.-кметът Евгени Крусев (@ ) няма необходимия капацитет да заема тази длъжност. Г-жо  , в името на прозрачното управление дължите на софиянци отговор на следните въпроси: \r\n   1) Защо ремонтът закъснява?  2) Какви ще са санкциите?  3) Кога ще освободите г-н Крусев? \r\n Г-жо кмет, в този ремонт заложихте собствения си авторитет и се провалихте. За пореден път сте хваната в лъжа. Дължите отговори или и вие си подайте ОСТАВКАТА! \r\n      ", "date": "2018.11.07", "title": "Лъжите на кмета Фандъкова за ул. Граф Игнатиев"}
{"url": "http://www.classa.bg/%D1%81%D0%B2%D1%8F%D1%82/item/389249-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0-%D0%B8%D1%80%D0%B0%D0%BD-%D0%B8%D0%BC%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B8-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-swift", "text": "Централната банка на Иран има алтернативни механизми, които могат да заменят международната междубанкова система SWIFT, съобщава агенцията IRIB.   \"Взети са мерки за да се регулират точно ресурсите и разходите в чуждестранна валута, а валутните резерви на страната се увеличиха до желаното ниво. Освен това, като се има предвид възможността за прекъсване на SWIFT услугите, Централната банка осигурява алтернативни системи за банково взаимодействие с бизнес партньорите\", заяви началникът на Иранската централна банка Абдоланер Хемати.   Според Хемати, в този момент Иран преговаря с търговските си партньори, за да осигури най-доброто сътрудничество.   \"Съобщенията за санкциите вече бяха предвидени от Централната банка, затова бяха планирани различни мерки за справяне с тях, дори и за неща, които надхвърлят тези санкции\", добави още гуверньорът на банката.   Международната система за трансфер на финансови средства SWIFT преустанови дейността си за няколко банки в Иран, вследствие на санкциите, наложени от тази страна от САЩ.   Прекратяването на достъпа на тези ирански банки до системата за съобщения е \"печална стъпка, но бе направена в интерес на стабилността и целостта на световната финансова система\", заяви от своя страна междубанковата организация със седалище в Белгия.", "date": "2018.11.07", "title": "Централната банка на Иран има алтернативи на системата SWIFT"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389250-%D0%B5%D0%BA%D1%81%D0%BF%D0%B5%D1%80%D1%82-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2%D1%81%D0%B8%D1%87%D0%BA%D0%B8-%D1%81-%D1%82%D0%B0%D0%B7%D0%B8-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B4%D0%B8%D0%B7%D0%B5%D0%BB%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Изпълнителният директор на Българската петролна и газова асоциация Андрей Делчев обясни току що в „Здравей, България\", че цените на горивата у нас не са високи, а доходите на българина са ниски. Той разкри, че вчера например цената на дизела у нас е била най-ниска от тази във всичките страни, членки на ЕС. „Тази седмица цената на петрола бе 85 стотинки литър на барел, а вчера цената на бензина падна до 82,09 литър на барел. Цените на горивата в България не зависят от протестите, те се определят на базата на търенето и предлагането. Има спад на суровия петрол, респективно има спад и на цените на горивата на дребно. Не са високи цените на горивата в България, ниски са доходите. Със средната заплата, която получава българина, ще си купи по-малко гориво, отколкото хората в другите страни на ЕС. Вчера в България цената на дизела бе най-ниска от всичките 28 страни членки на ЕС.\", каза Делчев.", "date": "2018.11.07", "title": "Експерт изненада всички с тази новина за цената на дизела в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389251-%D0%BF%D0%BE-5000-%D0%B5%D0%B2%D1%80%D0%BE-%D0%B7%D0%B0-%D0%BF%D0%B0%D1%81%D0%BF%D0%BE%D1%80%D1%82-%D1%81%D0%B0-%D0%BF%D0%BB%D0%B0%D1%89%D0%B0%D0%BB%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%BE%D1%82-%D0%BA%D0%BE%D1%81%D0%BE%D0%B2%D0%BE,-%D0%BF%D0%BE-1-000-%D0%BB%D0%B5%D0%B2%D0%B0-%D1%81%D0%B0-%D0%B4%D0%B0%D0%B2%D0%B0%D0%BB%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5", "text": "Така през последната година няколко хиляди чужденци са станали българи - само по документи без да имат нищо общо с България. По 5000 евро за паспорт са плащали кандидати от Косово, по 1 000 лева са давали македонците. Това разкри човек от системата, запознат отблизо с корупционната схема в   пред БТВ. Аферата доведе до ареста на шефа на Агенцията. Най-лесно се става българин като си отвориш фирма и назначиш 10 служители, разказва вътрешният човек. Въз основа на тази своя търговска дейност му се издава статут за постоянно пребиваване. Вторият начин е като лице, притежаващо фирма, чужд гражданин – от държава извън ЕС, си вади сертификат за наличие на търговско представителство в България. Третият вариант, който е най-предпочитан в последите години, е да си издействат статут за постоянно пребиваване въз основа на документ за български произход, разказа свидетелят. С кандидатите за българи работят над 100 посредници и именно те помагат в събирането на документи и адресната регистрация. „Те ползват фиктивни адреси. Сумите са различни в различните региони в БГ – между 50 и 100 евро на човек за адресна регистрация. В пограничните райони с Македония и Сърбия, в областите Благоевград и Кюстендил, там е масово....”, казва мъжът, който пожела да запази анонимност. Посредникът осъществява контакт с ръководния служител, в обичаен работен ден, в района на Агенцията се срещат, дават се документи, дават се и съответно самите пари. В Агенцията се работело по тарифи за експресна поръчка и услуги за чужденци с мюсюлмански имена. „Най-често лицата заплащат между 300 и 500 евро за по-бързото издаване на документа. И имаме разделение от коя държава е кандидатстващото лице. Реално дали има основание от тази държава да бъдат издавани документи на лица с български произход, както и той дали е с мюсюлмански или християнски имена”, обяснява още той. „За получаване на удостоверение за български произход на лице от Македония е 1000 евро. За лице, което е от Косово е между 3000 и 5000 евро”, казва вътрешния човек. Така през последната година няколко хиляди чужденци са станали българи - само по документи без да имат нищо общо с България.    ", "date": "2018.11.07", "title": "По 5000 евро за паспорт са плащали кандидати от Косово, по 1 000 лева са давали македонците"}
{"url": "http://www.classa.bg/%D1%81%D0%B2%D1%8F%D1%82/item/389247-%D1%81%D1%83-27-%D0%BF%D1%80%D0%B8%D1%85%D0%B2%D0%B0%D0%BD%D0%B0%D0%BB-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%88%D0%BF%D0%B8%D0%BE%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0%D0%B4-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BE%D1%82-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE-%D1%80%D0%B0%D0%B7%D1%81%D1%82%D0%BE%D1%8F%D0%BD%D0%B8%D0%B5", "text": "В понеделник американският военноморски флот обвини Русия в опасно прихващане на американски самолет ЕР-3 над Черно море. Според флота актът, извършен от руския изтребител Су-27 за около 25 минути, \"застрашавал живота на пилотите и екипажа, докато американският самолет действал в съответствие с международното право\".   Според изявлението Су-27 е преминал \"с висока скорост пред самолета на мисията\", което представлявало опасност за хората на борда Руското министерство на отбраната заяви, че руският изтребител \"Су-27\", обвинен, че е прихванал американския самолет ЕР-3 \"по опасен начин\", е действал в съответствие с всички мерки за сигурност и \"от безопасно разстояние\".   \"Екипажът на изтребителя Су-27 информира радио разузнаването за идентификацията на американския самолет и го ескортира, предотвратявайки нарушаването на граничното въздушно пространство на Русия, като се спазват всички необходими мерки за сигурност\", гласи изявление на министерството.   Това не е първият американски шпионски самолет и дрон, които се появяват близо до границите на Русия през последните месеци. На 22 октомври, стратегически шпионска самолет RC-135V на военновъздушните сили на САЩ направи полет от няколко часа в близост до руската граница до Абхазия, региона Краснодар и Крим. Освен това на 19 октомври Boeing RC-135 се появи близо до западната граница на Русия.   Действията на американските военни самолети бяха незабавно и категорично осъдени от Москва.", "date": "2018.11.07", "title": "Су-27 прихванал американски шпионски самолет над Черно море \"от безопасно разстояние\""}
{"url": "http://www.classa.bg/%D1%81%D0%B2%D1%8F%D1%82/item/389248-%D1%80%D1%83%D1%81%D0%B8%D1%8F-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B8-%D0%B1%D0%B5%D0%BB%D0%B8%D1%82%D0%B5-%D0%BA%D0%B0%D1%81%D0%BA%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D0%B8-%D1%81-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-%D0%B2-%D1%81%D0%B8%D1%80%D0%B8%D1%8F", "text": "Постоянният представител на Русия в ООН, Василий Небензия, предупреди по време на среща на Съвета за сигурност, че терористите продължават да готвят провокации с използването на химическо оръжие в района на Идлиб в Сирия, в сътрудничество с Белите каски, противоречивата НПО, която се позиционира като сирийска гражданска защита, но се счита от руските власти за група провокатори, принадлежащи към терористичните сили.   \"Все още се появява тревожна информация, че терористичните групи в Сирия, в сътрудничество с Белите каски, не престават да подготвят провокации с мащабна употреба на отровни вещества. Нашите сирийски колеги редовно информират членовете на Съвета за Сигурност за тези сигнали \", каза Небензия.   \"Руската армия също имат такива данни. Например, известно е, че на 27 октомври бунтовници на Ислямска партия на Туркестан са преместили контейнери с двадесет литра хлор от Маарат ан-Нуман\", каза дипломатът.   Тези провокации са насочени към \"поставяне върху Сирия на стигма на нарушител на режима за неразпространение, което да доведе до по-нататъшни агресивни действия срещу Дамаск, както и да заклеймят Русия с обвинението, че толерира ужасяващите престъпления на сирийското правителство\".   Небензия каза още, че руските военни експерти наблюдават ситуацията с използването на \"превозни средства за химическо, биологично и радиационно разпознаване\", разположени на места в близост до демилитаризираната зона в провинция Идлиб.", "date": "2018.11.07", "title": "Русия: \"Терористите и белите каски продължават да подготвят провокации с химическо оръжие в Сирия\""}
{"url": "http://www.classa.bg/%D1%81%D0%B2%D1%8F%D1%82/item/389246-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D1%82%D0%BA%D1%80%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0%D1%82%D0%B0-%D0%BF%D0%B5%D1%82%D1%80%D0%BE-%D1%81%D1%80%D0%B5%D1%89%D1%83-%D0%B1%D0%BE%D0%BB%D0%B8%D0%B2%D0%B0%D1%80%D0%B8", "text": "Във Венецуела започна нов начин да спестяване в Петро за тези, които имат местната валута суверенни боливари.   За да участвате в т.н. \"спестовен план в Петро\" трябва да бъдете регистрирани по електронен път на платформата Patria, която е свързана със система с данните, доходи и социално-икономическия статус на повече от 18 милиона венецуелци, които получават месечни обезщетения.   В тази първа фаза, информира венецуелския президент Николас Мадуро, са продадени четири милиона петро (240 милиона долара). Всяко петро е равно на 60 долара.   Преди седмица във Венецуела започна продажбата на петро срещу конвертируема валута или други цифрови валути, като начин за насърчаване на спестяванията във време на икономическа криза.   Началникът на Криптоактиви и свързаните с тях дейности (Sunacrip), Хосилит Рамирес, обясни детайлно на своя Twitter акаунт стъпките, за спестяване във венецуелската криптовалута петро, подкрепена от природни ресурси като петрол, злато, желязо и диаманти.   В понеделник венецуелците получиха първите си бонуси. Според трудовото законодателство на южноамериканската страна, бонусът за края на годината варира от заплата за 30 дни до за четири месеца.   Плащането на бонуси е закотвено за криптовалутата, като начин за защита на доходите на работниците в условията на икономическа криза и спекулативно ценообразуване.", "date": "2018.11.07", "title": "Венецуела откри продажба на криптовалутата Петро срещу боливари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389241-%D0%BE%D1%81%D1%8A%D0%B4%D0%B8%D1%85%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B4%D0%BE%D0%B1%D0%B8%D0%B2-%D0%BD%D0%B0-%D0%B7%D0%BB%D0%B0%D1%82%D0%BE", "text": "Героят от риалити предаването Островът на изкушението Андрей Едрев осъди правителството заради отказан достъп до договорите за добив на злато.   Върховният административен съд отказа да отмени решението на Административен съд – София, с което се задължава администрацията на Министерския съвет да заплати на Едрев сумата от 460 лева. На толкова са оценени разходите по делото, което бургазлията заведе заради отказан достъп като български гражданин до договорите, сключени с чуждестранни фирми за добив на злато, сребро, мед и др. метали.      С решението на ВАС остава в сила решението на Административен съд – София, с което се отменя решението от 15 май на държавния експерт в Дирекция Правителствена информационна служба към Министерския  съвет по заявление за достъп до обществена информация.  Неотдавна експерти обявиха, че България е загубила 30 милиарда лева от раздадените на концесия природни богатства. Сега правителството трябва да осигури препис от целия концесионен договор, както и анексите и приложенията към него на бургазлията, който от няколко години живее на екзотичен остров в Индонезия, а лятото прекарва край морето на юг от Бургас. Това ще позволи и на българите да научат истината кой копае в земните недра и с колко милиарда лева е ощетена България. ", "date": "2018.11.07", "title": "Осъдиха държавата да разкрие договорите за добив на злато"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389242-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B4%D0%B0%D0%B4%D0%B5-%D0%BF%D0%BE%D0%B4%D0%BA%D1%83%D0%BF-%D0%BD%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0%E2%80%A6", "text": "Слави Трифонов обяви, че ще осигури за своя сметка автомобил и шофьор на омбудсманката Мая Манолова. Това, по смисъла на закона, е предоставяне от облага от частно лице за официално високопоставено длъжностно лице. Мая Манолова няма право да получава подобни “дарения”. Няма право никой друг държавен служител. Защото какво би направила утре Мая, ако при нея дойде оплакване срещу… Слави Трифонов? Или срещу някой негов приятел. Например Сашо Дончев от “Овергаз” е близък приятел на Слави. По времето на Костов той спаси предаването му “Хъшове” като беше почти единствен негов рекламодател.     Ако сега граждани се оплачат от високите цени на газа на Дончев, и идат при Манолова, тя ще е независима ли? Разбира се, случаят е само илюстративен. Няма оплаквания срещу Дончев, нито Слави е лобирал за него. Въпросът е би ли била Мая безпристрастна, спрямо човек, който и е осигурил кола и шофьор.     Преди време подобни практики имаше и в МВР. И забележете – ставаше дума за това ДЪРЖАВНИ ФИРМИ да правят дарения на полицията. Но бяха спрени. Защото фирмите са търговски субект, и подобни подаръци са форма на подкупване. А Слави и Мая го правят публично! Мая е известна като “женския Бойко Борисов”. Тя наистина популира много и решава всякакви проблеми, стига наоколо да има камери, които да снимат. Но аз лично съм подавал жалба, без камери около мен, и реакцията на Мая беше абсолютно същата като на всички останали институции – измиване на ръце и прехвърляне на топката. Слави и Мая очевидно ще правят нова партия. Но преди това да се случи, докато Мая е още на държавен пост, Слави по същество я подкупва. Ало, ДАНС, МВР, Цацаров?", "date": "2018.11.07", "title": "Слави Трифонов официално даде подкуп на Мая Манолова…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389243-50-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%BA%D1%8A%D0%B4%D0%B5-%D0%BE%D1%82%D0%B8%D0%B2%D0%B0%D1%82-50-%D1%82%D0%B5-%D0%BC%D0%B8%D0%BB%D0%B8%D0%BE%D0%BD%D0%B0-%D0%BA%D0%B0%D0%BA%D0%B2%D0%BE-%D0%BD%D0%B5-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D0%BE%D1%82-%D1%81%D0%B8%D0%BD%D1%8F-%D0%B8-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%BA%D1%8A%D0%B4%D0%B5-%D1%80%D0%B5%D0%B0%D0%BB%D0%BD%D0%BE-%D0%BE%D1%82%D0%B8%D0%B2%D0%B0%D1%82-%D0%BF%D0%B0%D1%80%D0%B8%D1%82%D0%B5", "text": "С всяка изминала година зоните за платено паркиране (синя и зелена зона) в София се разширяват, като освен центъра, започват да обхващат и по-периферни жилищни квартали.  От 1ви ноември, общият брой платени места скочи с ⅓ и достигна над 28 000 . Платеното паркиране е инструмент за въдворяване на ред и част от транспортната политика на много европейски градове, съществуваща от десетки години. В този обществен договор няма нищо спорно – плащаш и в замяна получаваш уредено паркиране и добра инфраструктура. За разлика от другите градове обаче управлението и резултатите от зоните за платено паркиране в София пораждат множество сериозни въпроси. Какви са целите на зоната и какво иска Столичната община да постигне след три, пет или десет години? В какво се инвестират събраните пари и какви подобрения можем да очакваме от тях? Какви са целите на транспортната и благоустройствена политика, които Столичната община си е поставила? За съжаление, десет години след въвеждането на синята зона в столицата, те не получиха ясен отговор. Затова, нека си отговорим сами.   Огромни приходи – почти 50 млн. лв. на година   Приходите от синя и зелена зона нарастват всяка година. Не само заради механичното разширяване на зоните, но и поради нарастващия брой автомобили в столицата, които търсят места. През 2016 г. (преди зоната да бъде разширена в кварталите Лозенец и Оборище) приходите бяха 23,5 млн. лв., а след разширяването се увеличиха с допълнителни 12 млн. лв. Плануваното през 2018 г. разширение с Горен Лозенец, Оборище и Красно село пък ще донесе още най-малко 12 млн. лв. ежегодни приходи за ЦГМ. А като към всичко това добавим и наскоро прехвърлените за управление към ЦГМ буферни паркинги при метростанциите, стигаме до  колосалната сума от близо 50 млн. лв. годишни приходи от платено паркиране .         За сравнение, общите разходи на Столичната община за образование (големият приоритет на кмета) и здравеопазване се равняват на ежегодните приходи на ЦГМ от зоните за платено паркиране.         ЦГМ е дружество натоварено със задачата да управлява, развива и подобрява мобилността на жителите и гостите на София. Затова е логично именно тази общинска структура да инвестира събраните приходи в няколко сфери: подобряване на градския транспорт, подобряването на условията за паркиране и подобряване на инфраструктурата в града. Акцизите работят по аналогичен начин – таксите от алкохол и цигари се инвестират в по-добро здравеопазване, а тези от горивата уж отиват за пътищата. Затова при паркирането – събраните средства би трябвало да се инвестират в устойчиви политики, които да направят живота в София по-комфортен и организиран – намаляването на зависимостта от личните автомобили, по-бърз и редовен градски транспорт и подобрена инфраструктура за пешеходци и велосипедисти. Човек би помислил, че парите от паркиране отиват предимно за субсидиране на градския транспорт, но това просто не отговаря на истината. Транспортната задача на градския транспорт беше намалявана много поредни години, отливът на пътници не спира, а одитният доклад на   в дейността на дружеството. Въпреки че ЦГМ разполага със сериозен собствен финансов ресурс, дупките се покриват директно от данъкоплатците. От една страна, ЦГМ продължава да получава огромни субсидии от Столичната община, въпреки че цената на билета  . От друга, Столичната община ежегодно получава от републиканския бюджет, т.е. държавата, субсидия от над 100 млн. лв. за градския си транспорт. Доколко е справедливо хората от Силистра или Петрич да плащат за градския транспорт на София, при положение, че ЦГМ се разпорежда с колосални суми, оставяме на всеки да прецени. Парите очевидно не отиват и за строителство на нови паркинги. Със сигурност щяхме да разберем, ако със средствата от синя и зелена зона беше построен дори един подземен или многоетажен паркинг през последните 10 години. Наслушахме се на гръмки обещания за подземни паркинги из цяла София. Под училищни дворове, площади и къде ли не щяха да бъдат осигурени хиляди паркоместа, които да премахнат колите от улиците и да осигурят комфортно паркиране на живущите. Само че в унисон с вече станалия характерен за Столичната община начин на работа,  нито едно от тези обещания не се реализира . Това разбира се не пречи на ЦГМ да продължава да събира десетки милиони годишно за отдаване на публичните пространства, т.е. нашите улици, като платен паркинг, без да има задължението да строи истинска инфраструктура, която значително да облекчи проблема с паркирането. Разчитайки само на държавни и общински субсидии, ЦГМ се превърна в паразит и дупка, в която потъват милиони левове годишно. Тази жалка констатация, уви, не се промени и с идването на новия директор – Християн Петров преди две години. Доказателство е фактът, че в Капиталовата програма на Столичната община за четвърта поредна година се залагат средства за довършване на вече построените подземни паркинги при метростанциите Стадион Васил Левски, Централна ж.п. гара и Сливница. Щом ЦГМ не може даже да се справи с  довършването на вече построени паркинги, при това с осигурен бюджет , какво остава за строителство на нови (подземни) такива в центъра и кварталите? Разширяването на платените зони ясно показа и че ЦГМ няма намерение да инвестира в облагородяване на кварталите. “Инвестицията” се изчерпва със забиването на колчета по често разбитите и несъществуващи тротоари на цена от 15 лв. бройката, без цената за монтиране,  . Въпреки дългогодишните обещания как “от тази година влизаме масирано в кварталите”, засега не сме станали свидетели на някаква сериозна акция за ремонт и модернизация на софийската инфраструктура – тротоари, пътно платно и осветление. Не е работа на ЦГМ да организира и управлява ремонтите на улиците (не на последно място защото съществува сериозен риск парите безследно да се “усвоят”), но Столичната община би трябвало да намали субсидията си към дружеството и да ползва тези средства за истинско и чувствително подобрение на условията за придвижване на пешеходците. Основен проблем е, че никой управляващ не дава отговор на този важен въпрос. Въпреки голямото обществено недоверие към Центъра за градска мобилност и многото скандали за корупция, никой от Общината не намира за необходимо да обясни за какво точно се изразходват нашите пари. Годините минават, а гражданите не усещат подобрение в начина, по който паркирането и градският транспорт са организирани. Нито кметът Йорданка Фандъкова, нито ресорният зам.-кмет Евгени Крусев дават обяснение и точни разчети къде са похарчени парите на софиянци. Новото ръководство на дружеството също не намира за необходимо да отговори на обществените очаквания за прозрачност. Предвид разширението на Зоната със 7 000 нови платени паркоместа, или около една трета, от Спаси София Практиката непременно трябва да започне с бюджета за 2019 г., в който да бъде нагледно показано как дружеството смята да похарчи тези над 50 млн. лв.  Не е морално да се налага събирането на още пари от софиянци, без да е ясно кой и за какво ги харчи. Гражданите, освен правото да живеят в подреден и работещ град, преди всичко имат правото да бъдат информирани какво се случва с техните пари. А политиците имат задача да отговорят на тези очаквания! Междувременно ние ще подготвим и ще представим наши предложения за това как тези средства могат да бъдат инвестирани отговорно, така че да решат проблемите с паркирането, градския транспорт и инфраструктурата.   Спаси София", "date": "2018.11.07", "title": "50 млн. лв. на година! Къде отиват 50-те милиона? Какво (не) се случва с милионите от Синя и Зелена зона? Къде реално отиват парите"}
{"url": "http://www.classa.bg/%D1%81%D0%B2%D1%8F%D1%82/item/389244-%D1%80%D0%BE%D0%BD%D0%B0%D0%BB%D0%B4%D0%B8%D0%BD%D1%8C%D0%BE-%D0%B8%D0%BC%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-%D1%81%D0%B5%D0%B4%D0%B5%D0%BC-%D0%B4%D0%BE%D0%BB%D0%B0%D1%80%D0%B0-%D0%B2-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%81%D0%B8-%D1%81%D0%BC%D0%B5%D1%82%D0%BA%D0%B8", "text": "През изминалата седмица, бразилското правосъдие отне паспорта на световно известния Роналдиньо, бивш футболист на Барселона и бразилския национален отбор, както и на брат му, бизнесмена Роберто Асис Морейра, заради неплащане на многомилионна глоба.   Според докладите, това е глоба в размер на 8,5 милиона реала ($ 2,3 милиона), издадена през 2015 г. за незаконното строителство на риболовна платформа и структура за акостиране на лодки на брега на езерото Гуаиба, в област Порто Алегре, което е защитен обект на околната среда.   Тъй като глобата не е платена до момента, бразилският прокурор решил да блокира банковите сметки на спортиста, за да събере вземането дори без съгласието му. Но изненадващо открил неочаквана пречка, съобщиха местните медии. Оказва се, че във всички сметки на Роналдиньо има общо сумата от само 24.63 реала (около 6.61 долара), което очевидно е недостатъчно за плащането.   Въпросът е, че тези почти празни банкови сметки не съвпадат с начина на живот, който бившият футболист продължава да води. През последните две седмици Роналдиньо пътува до Китай и Япония като звезда на рекламна кампания за компанията Nike, която е дори стартира линия обувки с името му, а това очевидно означава голям доход за него. Освен това, на 17 ноември, бившата звезда ще участва в приятелски мач \"Игра на шампионите\", който ще се проведе в германския град Франкфурт, като ще бъде капитан на своя отбор.   Явно играта на котка и мишка с правосъдието продължава.", "date": "2018.11.07", "title": "Роналдиньо има по-малко от седем долара в банковите си сметки"}
{"url": "http://www.classa.bg/%D1%81%D0%B2%D1%8F%D1%82/item/389245-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D0%BD%D0%B0%D1%81%D0%B8%D0%BB%D0%B5%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0-14-%D0%B3%D0%BE%D0%B4%D0%B8%D0%BD%D0%B8", "text": "Виктория Еухения Henao, вдовица на Пабло Ескобар, разкри, че колумбийският наркобарон я насилил сексуално и я принудил да абортира без съгласието й, когато тя е била на 14 години.   Ескобар се срещнал с Хенао, сестрата на един от най-добрите му приятели, когато тя е на 13 години. Две години по-късно се оженили. Човекът, който тероризираше Колумбия, бил с 11 години по-възрастен от съпругата си.   Но преди брака, вдовицата на Ескобар изпитала един от най-тежките моменти в живота си. Той е разказан в книгата й \"Моят живот и моят затвор с Пабло Ескобар\", която ще бъде публикувана на 15 ноември, а Дейли мейл е получил предварително копие.   В книгата Henao разказва, че когато е била на 14, Ескобар, тогавашното й гадже, един ден \"я прегърнал и целунал, оставяйки я парализирана от страх, защото тя не била подготвена сексуално и нямала подходящите инструменти, за да разбере какво означава интимният и интензивен контакт\".   Жената, сега вече на 57 години, казва, че три седмици след тази среща тя започнала да се чувства \"странно\", но дори не й хрумнало, че може да е бременна.   Няколко дни по-късно Ескобар я посещава, за да попита как се чувства и я моли да го придружи в къща на жена в отдалечена и запустяла област на Меделин (Колумбия).   При пристигането възрастна дама я поздравила и я помолила да легне на носилка, и веднага й поставила няколко пластмасови тръби, като заявила, че това ще служи като превенция.   \"Предотвратяване на какво?\", попитала Хенао. Отговорът на дамата бил: \"Може да сте бременна.\" След това препоръчала да бъде много внимателна и да премахне тръбите, щом започне да кърви.   \"Следващите дни спях с тези странни тръби вътре в мен и бях принудена да ходя на училище по такъв начин, че майка ми да не подозира нищо\", казва тя. Това е било предизвикателство да се крие в семейство от осем братя и една баня.   \"Имах силна болка, но не можех да кажа нищо на никого, само молех Бога ситуацията скоро да свърши \", обяснява жената.   Този епизод е бил държан от съпругата на Ескобар в тайна години наред, докато не отишла на терапия и узнала, че това е било изнасилване и аборт без нейното съгласие.   В епилога на книгата си, когато прави това признание тя казва: \"Аз трябваше да се потопя в дълбините на душата си, за да събера смелост и да разкрия тази тъжна тайна, пазена в продължение на 44 години.\"   Освен това тя казва, че е наясно, че това откровение \"ще влоши възприятието\", което светът има за мъжа, който й е бил съпруг.   В книгата Хенао разказва и за парите, които враговете му събрали, за да го убият.", "date": "2018.11.07", "title": "Вдовицата на Пабло Ескобар - насилена сексуално на 14 години"}
{"url": "http://www.classa.bg/%D1%81%D0%B2%D1%8F%D1%82/item/389236-%D0%BC%D0%BE%D1%81%D0%BA%D0%BE%D0%B2%D0%B8%D1%81%D0%B8-%D0%B7%D0%B0%D0%BF%D0%BB%D0%B0%D1%88%D0%B8-%D0%B8%D1%82%D0%B0%D0%BB%D0%B8%D1%8F", "text": "Европейският съюз може да наложи санкции на Италия, ако не бъде постигнато споразумение за бюджета на страната за догодина. Това заяви еврокомисарят по икономическите въпроси Пиер Московиси, цитиран от Ройтерс. Миналия месец Европейската комисия отхвърли италианския проектобюджет с довода, че представлява нарушение на европейските фискални норми и е възможно още да увеличи държавния дълг на страната.     „Искам диалог, но санкции в крайна сметка могат да бъдат приложени, ако не постигнем споразумение“, каза Московиси в рамките на срещата на европейските финансови министри.   По думите му все не е взето конкретно решение, тъй като Рим все още разполага с една седмица, за да въведе промени във фискалните си планове, преди да изтече крайният срок на 13 ноември. Това обаче е най-ясният сигнал досега, че страната ще трябва да се изправи пред последици, ако не спазва европейските правила. „На 13 ноември очакваме силен, точен отговор от италианското правителство“, заяви Московиси. В понеделник италианският финансов министър  , че работи за постигането на компромис с Брюксел, но все още е прекалено рано да се говори за промяна на бюджета. Триа също така настоя, че по-големият дефицит за следващата година няма да увеличи големия държавен дълг на страната, който в момента е над 130% от брутния вътрешен продукт. Според представители на ЕС, ако няма промяна в бюджета, то Европейската комисия по всяка вероятност ще отговори на срещата си на 21 ноември с издаването на критичен доклад за дълга на Италия – първа стъпка преди началото на дисциплинарна процедура срещу страната. В същото време европейските финансови министри публикуваха общо изявление, в което посочват, че са съгласни със становището на ЕК Очакваме Италия и Комисията да водят открит и конструктивен диалог, а Италия да си сътрудничи тясно с Комисията при подготовката на преразгледан бюджетен план, се посочва в изявлението, цитирано от БТА. Италианският проектобюджет се превърна в голям политически проблем за ЕС, тъй като прекалено силният натиск върху Италия може да доведе до обратен ефект, като бъде разпалена още повече евроскептичната реторика, а разногласията между Рим и Брюксел да се задълбочат. Докато Московиси и няколко други финансови министри се придържаха към по-предпазливия тон преди и след срещата, словашкият финансов министър Петер Кажимир бе по-остър, като предупреди, че подходът на Рим може да подкопае фундаментални реформи в еврозоната. Искам диалог, но санкции в крайна сметка могат да бъдат приложени, ако не постигнем споразумение“, каза Московиси в рамките на срещата на европейските финансови министри. Поведението на Италия излага на риск плановете ни, написа той в Twitter.", "date": "2018.11.07", "title": "Московиси заплаши Италия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389237-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8%D0%B5%D1%80%D0%BE%D0%BD-%D0%B8-%D0%B4%D1%80%D1%83%D0%B6%D0%B8%D0%BD%D0%B0%D1%82%D0%B0-%D0%BC%D1%83", "text": "    Родината на свети Иерон била Втора (Велика) Кападокия . Той се родил в град Тиана по време на царуването на императорите Диоклетиан  и Максимиан, които били ревностни поклонници па идолите и гонители на християните. Майката на свети Иером Стратоника била благочестива и богобоязлива жена. Когато императорите узнали, че жителите на областите Армения и Кападокия отказват да се поклонят на идолите въпреки издадените императорски укази, те след дълги съвещания избрали диама лукави, предани на езичеството, жестоки мъже, Агриколай и Лизий, и изпратили единия в Армения, а другия - в Кападокия. Те им заповядали: първо - да накажат всички християни, които не съгласят да се поклонят на идолите, и второ - да запишат във войската всички мъже и юноши, силни по тяло и способни за военна служба. Когато пристигнал в Кападокия, Лизий започнал усърдно да търси годни за военна служба мъже. Между другото му донесли и за Иерон като за човек здрав, силен и отличаващ се с особено мъжество. Лизий на часа изпратил войници, за да го доведат при него. Пратениците не го заварили в дома му, той бил на работа в полето. Войниците се отправили натам, ча да го заловят. Но свети Иерон, като разбрал, че искат да го вземат на служба във войската, отказал да тръгне с тях. Той смятал, че за християнина е вредно да има общение и да служи заедно с идолопоклонници. Воините поискали насила да го вземат със себе си, но разгневеният Иерон взел едно попаднало му подръка дърво и започнал да се отбранява с него.      Оказал се толкова по-силен от войниците, че те побягнали, а той се втурнал да ги гони, както лъв гони плячката си. Но рапръснатите от него войници отново се събрали на едно място. Те се срамували един от друг затова, че не само не могли да се справят с един човек, но и били прогонени от него. Войниците се бояли да се върнат с празни ръце при този, който ги бил изпратил. Те си казвали един на друг, че ако се върнат без Иерон, не само ще бъдат осмени за това, че един човек ги е победил, но и че ще бъдат жестоко наказани заради страхливостта си. Затова те извикали на помощ другарите си и за втори път тръгнали да заловят свети Иерон. Щом чул за това, той събрал дружина от осемнадесет мъже християни, скрил се заедно с тях в намиращата се наблизо пещера и оттук се отбранявал срещу нападенията на обкръжилите го езичници. Последните известили своя началник, че Иерон се укрепил заедно с други християни в една пещера и че не могат да го заловят. Началникът им изпратил още войници на помощ и въпреки това те не могли да направят нищо, тъй като от страх пред Иерон никой не се осмелявал да се приближи до входа на пещерата. Тогава началникът изпратил при тях един от приятелите на Иерон на име Кириак. Когато дошъл на мястото, Кириак посъветвал войниците да се отстранят от пещерата, тъй като Иерон можел, както казвал той, да бъде взет само с кротост и с благо увещание, а по никакъв начин - насила. След като войниците се отстранили, Кириак влязъл при Иерон и започнал да го убеждава да не се съпротивлява на властта и да отиде да се запише на военна служба. С мирните си думи той успокоил Иерон, извел го от пещерата и го отвел в дома му при негова та майка - стара и сляпа вдовица. Майката започнала със силен глас да оплаква сина си, наричала го опора на своята старост и светлина за слепите си очи, жалеейки за това, че се лишава от единственото утешение в своето скръбно вдовство. Междувременно войниците обкръжили Иерон и го принуждавали да тръгне с тях. След като се простил с плачещата си майка, със съседи и познати, които се били събрали там, той взел сьс себе си един свой родственик на име Виктор и тръгнал към град Мелитин заедно с войниците. Съпровождали го още двама от неговите близки родственици -Матрониаи и Лнтоний и неколцина други единоверци. Пътниците не успели да стигнат до Мелитин преди залез слънце и пренощували на мястото, където ги заварила нощта. През нощта на блажения Иерон се явил някакъв човек, облечен в бели дрехи и с кротък и пълен с любов глас му възвестил: - Благовестя ти спасение, Иероне! Ти вървиш по правия път, тъй като отиваш на подвиг за Небесния Цар и не за погиващата земна слава ще воюваш. Скоро ти ще отидеш при Небесния Цар и ще бъдеш увенчан от Него с чест и слава за своите подвизи. С тези свои думи явилият се изпълнил сърцето на Иерон с неизказана радост. След това той станал невидим, а Иерон се пробудил и с радост казал на приятелите и сродниците си, които били заедно с него: - Аз узнах тайната на Божието благоволение към мене и сега вече с радост ще тръгна по пътя, който ми престои. Само едно е истинското съкровище, едно - истинското наследие, едни са истинските богатства - тези, които са на небесата. Л всички земни блага не принасят на своите притежатели никаква полза: \"каква полза за човека, ако придобие цял свят, а повреди на душата си?\"1 За мен няма нищо по-скъпо и по-ценно от душата. Достатъчно време от живота си изгубих в служене на суетата, сега отивам при Бога. Едно само ме смущава - скръбта па моята майка, престарялата и немощна вдовица, която е лишена от зрение и няма помощник и закрилник. Но аз отивам да умра за Христа и на Него, Бащата на сираци и вдовици, ще поверя и своята майка! При тия думи Иерон се просълзил от жалост към майка си и след това тръгнал по своя път. В Мелитин свети Иерон бил затворен в тъмница заедно с още други тридесет и трима християни. Тук той започнал да убеждава своите другари затворници: - Послушайте, приятели и братя, моя съвет, който ще ви бъде полезен не в този живот, а в бъдещия! Всички, които се боят от Бога, търсят не земните временни, а бъдещите вечни блага. Вие чухте, че на сутринта ще се опитат да ни заставят да принесем жертви на лъжливите езически богове. Но ние няма да се подчиним, не ще се поклоним на идолите и не ще им принесем жертва! По-добре да принесем хвалебна жертва на истинния наш Бог и да възнесем към Него пашите молитви, та като ги чуе, Той да ни даде сила твърдо и мъжествено да претърпим мъченията и да ни удостои с блажен край! Тези, които слушали Иерон, единодушно отговорили: - Сладки като мед са за нас гноите думи! Ти ни съветваш да направим това, което действително е полезно и спасително за нас и всички ние желаем по-добре да умрем за Христа, отколкото да се поклоним на идолите и да живеем в суета! Тъмничните стражи известили самия Лизий за това решение на затворниците. На сутринта той заповядал да изведат от тъмницата светите мъченици и да ги доведат на съд при него. Когато ги довели при Лизий, той с гняв ги попитал: - Кой бяс ни доведе до безумното решение да въстанете против властта и да ме се подчинявате на царската заповед да се покланяме им великите богове? - Ние, разбира се, щяхме да сме безумци и играчка на бесовете - отговорили сметните, - ако бихме въздавали честта, подобаваща единствено на Единия Бог, на дървените и каменните изделия на човешките ръце. Но сега постъпваме мъдро, защото се покланяме на Твореца на всичко, Който създаде небето и земята със Слоното Си и ги изведе от небитие в битие с Духа на устата Си. В това време един от присъстващите в съда посочил свети Иерон на Лизий и казал: - Ето кой се съпротивляваше на твоите пратеници и всичко, за което ти чу, е именно негово дело. Лизий погледнал към Иерон и го попитал откъде е родом. След като светецът назовал своето отечество и своя роден град, Лизий отново го попитал: - Ти ли си този, който се възпротиви на царската заповед, надявайки се на телесната си сила, и нанесе побой на изпратените за тебе войници? - Да, аз! - смело отговорил мъжественият Иероп. - \"Аз ли да не мразя ония, които ... мразят\" моя Господ и да не се гнуся от Неговите врагове! \"С пълна омраза ги мразя: те ми са врагове\". Затова и побой им нанесох, и ги гоних като страхливи зайци. Като чул тия думи, Лизий се разгневил и без да отдаде дължимото на храбростта и силата на Иерон, го порицал за непокорността му: - Твоето безумие те доведе до такава дързост, че ти не се подчини на царската заповед, не се покори и на моето нареждане и преби изпратените от нас. За това аз заповядвам да отсекат до лакътя твоята дръзка ръка, която служи на безумната ти глава. И веднага отсекли ръката на свети Иерон, а останалите светии по заповед на мъчителя били безпощадно в продължение на дълго време. След това отново ги хвърлили в тъмницата. Там те благодарили на Бога, Който ги сподобил да понесат такива мъки за Неговото свято име. Но един от тях, споменатият Виктор - родственикът на Иерон, като изнемогнал от побоя и се уплашил от очакващите ги още по-страшни мъчения, тайно извикал при себе си чиновника, който водел списъка на заловените и предаваните на мъчения християни. Унижавайки се, той помолил чиновника да зачеркне неговото име от списъка с имената на затворниците, страдащи за Христа, при което му обещал да му подари за това един имот. Подкупен от обещания му подарък, чиновникът изпълнил молбата на Виктор; изличил името му от списъка и през нощта го пуснал от тъмницата на свобода. Но Виктор, малко след като излязъл от тъмницата, умрял и по този начин се лишил и от богатство, и от живот, и от мъченическия венец. Когато настъпило утрото, снети Иерон узнал за случилото се и изпълнен с безкрайна мъка, фъмко заридал за своя сродник: -Уви, Викторе! Какно направи ти? О, за каква скъпа цена се откупи! Защо сам се предаде в ръцете на врага? Защо предпочете позора на бягството пред венеца на славата? Защо се лиши от вечния заради временния живот? Защо временното облекчение постави по-горс от радостта, която не ще има край? О, как те уплашиха краткотрайните страдания от незначителните рани, които са нищо в сравнение с вечните мъки, които те очакват според Божия съд! След като оплакал така отпадналия от мъченическия лик, свети Иерон повикал при себе си двамата си сродници Анто-ний и Матрониан и им качал: - Чуйте моята последна воля и като се върнете оттук, я изпълнете. Моето имущество, което се намира в Писидия, оставям на сестра си Теотимия, та тя, като получава от него нужното препитание, да извършва помен за мен в деня на моята смърт. А цялото си останало имущество оставям на майка си, тъй като тя е вдовица и сама. Предайте й също и моята отсечена ръка и й кажете писмено да помоли началника на град Анкира - знатния сановник Рустик - да й даде къща във Вадисан, където да бъде занесена и ръката ми. След като оставил завещанието си на своите сродници, блаженият Иерон спокойно зачакал мъченическия си край. И ето - на петия ден Лизий отново седнал на съдийското място и като извикал светиите, започнал да ги принуждава да се поклонят на идолите. Той дълго се стараел и с ласки, и със заплахи да ги отвърне от Христа, но усилията му останали напразни. Тогава заповядал отначало да ги бият безпощадно с тояги, а след това ги осъдил на посичане с меч. След много и жестоки мъчения светите мъченици били осъдени на смърт. Прсдвож-дани от блажения Иерон, те запели по пътя към мястото на наказанието думите на псалома: \"Блажени непорочните в пътя си, които ходят по закона Господен\"2. Когато пристигнали на мястото на наказанието, те преклонили колене и се помолили на Господа: - Господи Иисусе Христе, приеми нашите души! А след това светите им глави били отсечени с меч. Антоний и Матрониан се обърнали към Лизий с молба да им позволи да вземат тялото на своя сродник Иерон. Тъй като Лизий им отказал, те го помолили да им даде поне отсечената глава на Иерон. А той им отговорил, че ще им даде главата само ако му дадат в замяна толкова злато, колкото е тежестта й. Антоний и Матрониан много се натъжили, понеже нямали толкова много злато, въпреки че честната глава на мъченика несъмнено била несравнимо по-ценна от всякакво злато. Тогава Бог вложил в сърцето на един богат и знатен мъж на име Хризатий да даде откупа за главата на светия мъченик Иерон. Той дал на Лизий толкова злато, колкото тежала главата и като я взел, с почит я пазел в дома си. Користолюбивият Лизий започнал тогава да издирва и отсечената ръка на светия мъченик, разчитайки и за нея да получи злато. Но като узнали за това, Антоний и Матрониан побързали през една нощ да избягат в родината си, като отнесли със себе си светата ръка. Тялото пък на мъченика заедно с телата па останалите свети мъченици, които били обезглавиш с него, били прибрани тайно от християните и погребани на скрито място. А споменатите братя занесли ръката на снети Иерон ма неговата майка Страто-ника. Майката взела отсечената заради Христа ръка на своя възлюбен син, умила я със сълзите си и я прегръщала с майчинска любов. Радвайки се за сина си и в същото време отдавайки се на естествената си скръб, тя със сълзи говорела: - Любими мой сине, когото аз родих жив и здрав! Сега у мен е само една малка част от твоето мъртво тяло, но толкова по-голяма скръб предизвиква тя в мене. Уви, сине мой! Родих те в болки, отгледах те и трудове, като се надявах да имам в тебе опора в старостта си, подкрепа в болестта и утешение в скърбите. А вместо това се лиших от тебе, светлина на моите слепи очи! Но защо плача, когато трябва да се веселя и да се радвам за това, че съм майка на мъченик, че съм отдала плода на утробата си на Бога, че ти, любими сине, умря не така, както обикновено умират хората. Та нали мъченическата смърт, с каквато умря ти, води към много и велики блага! Но като си отиде, не ме изоставяй съвсем, сине мой, и в молитвите си се застъпвай за мене пред Господа, за Когото ти проля своята кръв, та Той и мен по-скоро да освободи от този многотруден и пълен с всякакви беди живот! След това Стратоника положила ръката на светия мъченик на това място, което сам той благоволил да посочи, и привела в изпълнение всичко завещано от него. Л Хризатий, който дал откупа за главата на свети Иерон, след известно време построил църква на мястото, където били посечени светите мъченици, и положил в нея главата на мъченика, прославяйки Светата Троица.", "date": "2018.11.07", "title": "Св. мъченик Иерон и дружината му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389238-7-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "3761 пр.н.е. - Ден, в който е създаден света, съгласно юдаизма.   1571 г. - Състои се битката при Лепанто, Гърция, в която флотата на Османската империя е напълно унищожена от обединените морски сили на Испания и Венеция. Папа Пий V провъзгласява 7 октомври за празник на Дева Мария на Св. Броеница, като благодарност за нейната закрила над християнските войски.   1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.   1777 г. - Американска война за независимост: Американците побеждават британците в битката при Саратога.   1826 г. - В Масачузетс е открита първата американска железопътна линия.   1826 г. - Подписана е Акерманската конвенция между Руската и Османската империи.   1849 г. - Едгар Алън По умира в 5:00, четири дни след като е намерен в безпомощно състояние на улица в Балтимор.   1879 г. - Провеждат се избори за Областно събрание на Източна Румелия.   1896 г. - В Париж е положен първият камък на моста Александър III от руския император Николай II.   1908 г. - Остров Крит въстава срещу Османската империя и се присъединява към Гърция.   1908 г. - Австрия анексира Босна и Херцеговина.   1919 г. - Основана е холандската национална авиокомпания KLM, най-старата въздушна компания в света.   1920 г. - В Оксфордския университет са приети като студенти за първи път жени.   1934 г. - Осъществен е първият полет на съветския фронтови бомбардировач СБ (АНТ-40).   1940 г. - Втората световна война: Нацистка Германия нахлува в Румъния.   1943 г. - Втората световна война: Япония екзекутира 100 американски затворници на остров Уейк.   1944 г. - Втората световна война: Бунт в Аушвиц, евреите подпалват крематориумите.   1949 г. - Провъзгласена е Германската демократична република (Източна Германия) със столица Източен Берлин.   1959 г. - Космическа програма на СССР: За пръв път е фотографирана обратната страна на Луната от съветския космически апарат Луна 3.   1963 г. - Териториите на Хаити и Доминиканската република са ударени от урагана Флора, загиват 7 190 души.   2001 г. - Започва Войната в Афганистан с атаката на САЩ по въздух и суша срещу талибаните в Афганистан.   2004 г. - Кралят на Камбоджа Нородом Сианук абдикира от престола.    ", "date": "2018.11.07", "title": "7 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389239-%D0%BA%D0%B0%D0%BA-%D0%B2%D0%BB%D0%B0%D1%81%D1%82-%D0%B8-%D0%BC%D0%B5%D0%B4%D0%B8%D0%B8-%D0%BC%D0%B0%D1%87%D0%BA%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D0%B7%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0-%D0%B8-%D0%BB%D1%8A%D0%B6%D0%B0%D1%82-%D0%B2-%D1%81%D0%BC%D0%B5%D1%82%D0%BA%D0%B0%D1%82%D0%B0", "text": "Потискащо впечатление оставят българските телевизии, като препредават безкритично лобистките позиции на шефове в МВР, финансов надзор и застрахователни шефове. Всички синхронно припяват как трябва да се вдигнат застраховките за автомобили. Няма репортери и водещи да зададат резонни въпроси, да поставят под съмнение. Целта на цялата операция е да се увеличи значително задължителната Гражданска отговорност. Поставят потребителя пред свършен факт, без избор, без алтернатива. Законодателят, в лицето на мнозинството в парламента, вече прие на първо четене закон, в който се предвижда таван на застраховките при смъртни случаи на пътя до 20 000 лева. Застрахователите излязоха с официална позиция, че ако не се приеме този таван, застраховка „Гражданска отговорност” ще се вдигне на 1000 лева годишно. Откъде накъде? Застрахователите са нагли и алчни. Шантажират обществото, обслужвани от законадателната, изпълнителната власт и големите медии.         Само проста сметка – годишно при автопроизшествия в България загиват 600-700 души. И да има обезщетение за всеки загинал (а това е невъзможно, голяма част от шофьорите се пребиват сами, без участие на друг автомобил), дори по 50 хил. лева за всеки загинал, това са към 30 млн. лева годишно. А застрахователите събират И по техни признания изплащат от тази сума около 250 млн. лева. А останалите отивали за големите разходи на структурите на застрахователните компании. Разбирай – и за заплати, и премии на шефове, за офиси, автомобили и прочее. В България има към 4 млн. автомобила, които подлежат на застраховка. Голяма част от тях не се в движение, не им плащат застраховка. Но както и да го смятаме, при 1000 лв. „Гражданска отговорност” застрахователите ще съберат над 3 млрд. лева. Що за нахалство е това? И в момента „Гражданска отговорност” е достигнала 250-300 лева за лек автомобил. Това е адекватна цена за България, където по правило обезщетенията са ниски и потребителят винаги е прецакан. Застраховката „Гражданска отговорност” в страните в Западна Европа варира в широки граници и се определя от много фактори, но 300 евро е нормално, ако шофьорът няма много нарушения и не кара прекомерно колата си. Нормално е за България тази сума да е по-ниска, което се обуславя от стандарта като цяло. На какво отгоре българските застрахователи плашат, че ако не се приеме таван за обезщетения при смърт, застраховката ще трябва да скочи на 1000 лева (500 евро)? Ами те и по 100 хил. на загинал да плащат (което не се е случвало) пак имат достатъчно приходи във фонда за обезщетения, при сегашните цени на застраховките. И тази законодателна глупост, която са измислили от ГЕРБ – таван за обезщетение – освен че е е и правно недоразумение. Защото, ако български шофьор направи катастрофа в чужбина, и загине австриец или германец, и за него ли ще се изплаща застраховка до 20 хил. лева? Другата страна на застрахователния казус с автомобилите, е механичното побългарено въвеждане на т. нар. система „бонус – малус”, която се прилага в западни страни. От телевизиите едва ли не радостно изчуруликаха – до 400% увеличение на „Гражданска отговорност” за шофьорите с нарушения на пътя. Айде, бе. И за какви нарушения? Някой описа ли ги, и как ще се отчитат? Всесилните телевизии зададоха ли въпроси на чиновниците, които предлагат системата? Заслужава си да се подчертае – за шофьор без нарушения щяло да има 25% намаление, а за шофьор с нарушения до 400% увеличение. Е, така ли е в цивилизования свят? Така ли безкритично ще го приемем в България? Ще надрусат двойно увеличение на половината от шофьорите за дребни нарушения, нищо друго не може да се очаква. Как точно КАТ проверява и регистрира нарушенията? Пътните полицаи са като подвижни касички. И не само пътните, всякаква охранителна полиция спира и проверява шофьори, съставя актове, които можеш да избегнеш само с рушвет. щом не искаш да плащаш. За измислени неспазени предимства и прочее трудно доказуеми казуси. Кои от тези нарушения ще определят цената на застраховката? Че нямаш светлоотражателна жилетка в багажника? Че си влязъл в затворена улица, защото съседната е разкопана и няма откъде? Че са те хванали на гюме на магистрала преди да са намалил достатъчно скоростта след знак, че има неравности? Полицаи спират коли и без нарушение и започват по устав, като в казармата – имаш ли това, имаш ли онова, дай да те проверим за алкохол. За да може шофьорът да кихне нещо. Българският шофьор е много по-проверяван и глобяван от западния. Всеки, пътувал на Запад из Европа е забелязал, че почти никъде не се виждат полицаи на пътя, и за хиляди километри никой не те спира. Щом влезеш в България през границата, те спират до всяка табела за населено място, до всеки храст, в който се крият. И със, и без причина. Тази система в България е само инструмент, с който ще одерат кожата на шофьорите с по-високи цени на застраховки. А няма да раздадат справедливост в застраховането. 32% от шофьорите са агресивни, 133 хил. от шофьорите са терористи на пътя, съобщи назидателно пред телевизиите зам.-министърът на транспорта Ангел Попов. Демек – „Сега ще ви увеличим застраховките, като сте непослушни”. Всички шофьори трябва да се чувстваме виновни. Получава се така, че КАТ тормози всички шофьори, а агресивните продължават да са агресивни, защото не са хващани или са се измъквали с рушвет. Според СБА 80% от шофьорите правят нарушения, но половината не са хващани на пътя. Това означава следното – половината от всички са хващани. И тази половина от шофьорите трябва да се готви да плаща два-три-четири пъти по-високи застраховки. Ето това трябва да обяснят от телевизиите. Ако има там някой, който служи на обществото, а не е стойка за микрофон.  ", "date": "2018.11.07", "title": "Как власт и медии мачкат българина за по-висока автомобилна застраховка. И лъжат в сметката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389240-%C2%AB%D0%BD%D1%8F%D0%BC%D0%B0-%D0%BA%D0%B0%D0%BA-%D0%B4%D0%B0-%D0%BE%D0%B1%D1%8F%D1%81%D0%BD%D0%B8%D1%88-%D0%BD%D0%B5%D1%89%D0%BE-%D0%BD%D0%B0-%D1%87%D0%BE%D0%B2%D0%B5%D0%BA,-%D1%81-%D0%BA%D0%BE%D0%B3%D0%BE%D1%82%D0%BE-%D0%B2%D0%B8-%D0%B4%D0%B5%D0%BB%D1%8F%D1%82-%D0%B4%D0%B2%D0%B0-%D0%B2%D0%B0%D0%B3%D0%BE%D0%BD%D0%B0-%D0%BA%D0%BD%D0%B8%D0%B3%D0%B8%C2%BB,-%D1%82%D0%BE%D0%B4%D0%BE%D1%80-%D0%BA%D0%BE%D0%BB%D0%B5%D0%B2-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D1%82%D1%8A%D0%B6%D0%B5%D0%BD-%D0%BF%D0%BE%D1%81%D0%BB%D0%B5%D1%81%D0%BB%D0%BE%D0%B2-%E2%80%93-%D0%B7%D0%B0-%D0%BE%D0%B1%D1%8A%D1%80%D0%BA%D0%B0%D0%BD%D0%B8-%D1%85%D0%BE%D1%80%D0%B0-%D0%B8-%D0%B7%D0%BD%D0%B0%D0%BC%D0%B5%D0%BD%D0%B0", "text": "Кубрат Пулев в предаването на bTV “Тази сутрин”, днес:  “Не можах да повярвам какви глупости беше  .  Той ми е бил като идол, а в един момент да напише такива глупости, направо не мога да повярвам.    Много често срещам такива хора – интелигентни, но объркани… защото са обезверени поради техния опит, това, което са видели през социализма и сега…  Този дълъг житейски опит ги е докарал до там да не вярват в нищо, да не вярват, че България някога може да се оправи …  /край на цитата/.  …  Пак пред Би Ти Ви Кубрат казва: „Виждах черепа на Фюри през аркадата, която му се отвори“.  …  И още:„Ще има знаме на всяка държавна сграда, ако аз съм в управлението“.  …  Да направя едно обобщение – под плющенето на знамената и докато „виждаме“ в черепа на проблема.  …  Впрочем, бележките по-долу бяха написани по-рано – заради полемиката около предишната ми дописка  „ “ /7 хиляди лайка/.  Кубрат беше само поводът за тази дописка – макар никога да не се обърква и да не говори глупости.  Темата бе друга: Толкова ли са наивни някои, че не схващат, колко фалшива е илюзията за Българския Рай, в който всеки момент ще прекрачим?  …  Можете да се радвате колкото си щете и на когото щете – но не е лошо и да се огледате наоколо.  Тогава една победа в бокса едва ли ще е достатъчна, за да ви се услади Живота.  …  Ето ви малко данни, за опресняване на паметта.  400 хиляди от работещите българи получават заплати под линията на бедността.  72 процента от работещите българи имат доходи, по-ниски от издръжката на живота им.  България оглавява най-позорните класации – ранна смъртност, смъртност изобщо, смъртност от онкологични заболявания, смъртност на пътя и пр.  Един милион шестотин шейсет и пет хиляди – толкова са българите, които живеят под прага на бедността. А прагът на бедността е 351, 08 лева средномесечен доход.  1 милион 665 000 души – давате ли си сметка, как живее един човек, който е наритан под прага на бедността?  И още: всяко четвърто българско дете гладува, гладува и всеки втори възрастен българин.  Какво повече е нужно на някои, за да укротят оптимизма си?  …  Не бива да се задоволяваме с малките радости, те да замъгляват разума ни и да ни правят нечувствителни.  Те са като подаянията, които подхвърлят на Коледа на пенсионерите – питайте ги, правят ли ги по-горди тия огризки или ги обиждат?  …  Можете да смятате Кубрат за най-великия боксьор, дори за извънземен – нямам нищо против – бил съм му идол, все пак.  Не е лошо обаче да си спомните, или да научите, че в бокса ние сме имали и олимпийски шампиони, като Георги Костадинов, Петър Лесов, Исмаил Мустафов, Даниел Петров. Серафим Тодоров три пъти е бил световен шампион.  Световният шампион Далаклиев бе анализатор на мача.  В йерархията на бокса – като спорт – те стоят по-високо от десетките претенденти от навалицата около шоуто, каквото представлява професионалния бокс.  Впрочем, най-великият – Али, беше олимпийски шампион от Рим, 1960 година.  Джошуа пък бе олимпийски шампион от игрите в Лондон, 2012 година.  …  Някой подхвърли, че подценявам „българското“ – и това вече е идиотщина.  Аз просто знам и други величини в йерархията на Българския Успех – и изобщо на Българското.  Десетилетия упорито съм работил за утвърждаване образа на тия наши първенци.  …  Един синковец пък ме съветва да не се бъркам в българските работи?!  Това вече наистина е отвратително.  Повечето от вас ме познават добре.  И вероятно е излишно да се позовавам на Николай Хайтов, който ме поощряваше – неудобно ми е, но ще го цитирам:  „Един от въпросите, които ние разисквахме с Кеворк, беше за гроба на Левски. И мисля, че той го постави този въпрос. Кеворк има някаква слабост към темата за гробовете на националните ни герои и войнишките паметници. Слабостта му към националната тема аз я ценя много… Макар че той е арменец, в доста отношения е по-българин от много българи, които станаха живи еничари“.  …  Един-двама коментатори искрено ме разсмяха – понеже правят сравнение между Кубрат и мен  Извинявам се, обаче кой е Кубрат в моя занаят?  …  Вчера Стоичков имаше празник – премиерата на книгата, която написа заедно с известния журналист Владо Памуков.  Стоичков истинска световна звезда ли е – да или не?  Дали ще ви каже обаче, че Раят е на една ръка разстояние – сякаш е бутилка бира.  По-малко ли е направил Стоичков за България – и без да казва колко я обича?  …  Ами Стефка Костадинова, която повече от 30 години е знамето на световната атлетика с невероятния си рекорд – Стефка, която е непобедена и до днес.  Не ми се вярва тя да ви говори за някакъв Рай.  …  Когато Българската Мечта се изговаря от спортист, а не от Властник – това означава, че държавата е свършена.  …  Неуместните мечтания правят услуга на Властниците, на никой друг.  „Мечтайте си – и всичко ще е наред“.  Но не смеят сами да го кажат – доволни са, когато други изговарят тези мечтания. А те се крият зад тях.  …  Милиони хора обаче живеят не в мечтите си, а в горчилката на живота.  …  Най-жалкото е, че когато някой не е съгласен с Кубрат, е „червен боклук“ – имаше и такива нелепи коментари.  Опитват се сякаш да го превърнат в знамето на антикомунизма.  То това остава само – да припознаят невинния Кубрат за знаменосец Номер 2 на антикомунизма – и да го сложат редом до Плевнелиев.  …  Мечтата трябва да съдържа в себе си и известна разумност и честност – иначе ще се превърне в патерица на Властта.  Една читателка, която отвори темата за мечтата, ме пита дали ще се зарадвам, ако Кубрат се домогне до своя Рай.  Разбира се.  Но много повече бих се зарадвал, ако престанат да подхвърлят на нашите бедняци някакви огризки.  …  Хората, които претендират, че са постигнали нещо не бива да ви натоварват с излишни надежди.  Защото така вършат услуги на ония, които все повече ви отдалечават от Рая – ония които не смеят да произнесат дори думата Народ, за да не се оцапат.  …  Опитвам се да ви подтикна да размишляваме над горчилката на Живота – защото само така ще се приближим към Истината.  Останалото е млатене с лъжи , шоу и чалга.  …  Днес Кубрат бил казал още нещо: „Живеем зле, защото сме малко или много дебилни“.  Дебилни?!  …  Ако в моето студио някой беше нарекъл Народа „дебилен“, нямаше да зяпам мухите – а направо щях да го изгоня.  …  А знамената нека си плющят…  ", "date": "2018.11.07", "title": "«Няма как да обясниш нещо на човек, с когото ви делят два вагона книги»,-Тодор Колев! Кеворкян: Тъжен послеслов  – за объркани хора и знамена"}
{"url": "http://www.classa.bg/%D1%81%D0%B2%D1%8F%D1%82/item/389235-%D1%82%D0%B0%D0%B7%D0%B8-%D1%81%D1%82%D1%80%D0%B0%D0%BD%D0%B0-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%B1%D0%B8%D0%B6%D1%83", "text": "Тази страна в северната част на Европа определено има какво да предложи - и то не само в сезона на полярните сияния. Финландците имат необикновен език, интересни традиции и прекрасна природа.  Страната им е истинско бижу.         Северното сияние     Хелзинки   Сауната   Уникалният архипелаг \"Кваркен\"   Оригинален дизайн   Лосовете   Природните паркове       Водката   Бяла красота       Един типично финландски специалитет  ", "date": "2018.11.07", "title": "Тази страна е истинско бижу"}
{"url": "http://www.classa.bg/%D1%81%D0%B2%D1%8F%D1%82/item/389229-%D1%82%D0%B5-%D0%BD%D0%B5-%D0%B7%D0%BD%D0%B0%D1%8F%D1%82-%D0%BA%D0%B0%D0%BA%D0%B2%D0%BE-%D0%B3%D0%B8-%D0%BE%D1%87%D0%B0%D0%BA%D0%B2%D0%B0-%D1%8F%D0%BA%D0%BE%D0%B2-%D0%BA%D0%B5%D0%B4%D0%BC%D0%B8-%D0%B4%D0%B0%D0%B4%D0%B5-%D0%BF%D0%B5%D1%87%D0%B0%D0%BB%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D1%81%D0%B0%D1%89", "text": "Те не знаят какво ги очаква! Яков Кедми даде печална прогноза за САЩ! Неделна вечер с Владимир Соловьов. /ВИДЕО/ Рус.ез. \r\n      ", "date": "2018.11.07", "title": "Те не знаят какво ги очаква! Яков Кедми даде печална прогноза за САЩ!"}
{"url": "http://www.classa.bg/%D1%81%D0%B2%D1%8F%D1%82/item/389230-%D0%BA%D0%B0%D0%B7%D1%83%D1%81%D1%8A%D1%82-%D0%BE%D1%80%D0%B1%D0%B0%D0%BD-%D1%82%D0%BE%D1%80%D0%BC%D0%BE%D0%B7%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B4%D0%B5%D1%81%D0%BD%D0%B8%D1%86%D0%B0-%D0%BF%D1%80%D0%B5%D0%B4-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%BF", "text": "Европейската десница, разделена в мненията за присъствието в нейните редици на унгарския популист Виктор Орбан, се събира утре и вдругиден на конгрес в Хелзинки, за да избере своя водач за европейските избори. 758-те делегати от Европейската народна партия (ЕНП) – в момента първата сила в Европейския парламент, която включва Християндемократическия съюз (ХДС) на германския канцлер Ангела Меркел и френската партия „Републиканците“, ще изберат на 8 ноември с тайно гласуване един от двамата претенденти. Победителят може да стане новият председател на Европейската комисия и да наследи Жан-Клод Юнкер. Този пост е част от големия пазарлък, който ще последва европейските избори на 26 май догодина, заедно с председателските постове на Европейския съвет, Европейския парламент и Европейската централна банка и поста върховен представител на ЕС за външната политика и сигурността – пазарлък, в който ЕНП ще играе ключова роля. Претендентите в Хелзинки са: баварецът Манфред Вебер, добър познавач на европейските институции, но без никакъв управленски опит в Германия, и финландецът Александър Стуб, който за разлика от него е заемал най-високи политически постове в страната си. СЯНКА И СВЕТЛИНА Двамата са пълни противоположности. Първият – 46-годишен провинциалист с традиционен стил, обича дискретността и гради контактите си в сянка, докато вторият 50-годишен, маратонец, полиглот, афишира неофициален стил и обожава светлината на медиите. Вебер, член на Християнсоциалния съюз (ХСС), баварската сестринска партия на ХДС, ще се изправи срещу Стуб, член на либерално-консервативната финландска партия Национална коалиция (Кокоомус). Германецът Вебер, председател на ЕНП в ЕП, фактически получи подкрепата на Меркел, на австрийския канцлер Себастиан Курц и на унгарския премиер Виктор Орбан. Мястото в ЕНП на Виктор Орбан и неговата партия Фидес, обвинени, че се подиграват с европейските ценности, особено по въпроса за приемането на мигранти, ще бъде една от темите на единствения дебат между двамата претенденти тази вечер. „Вебер има всички шансове да спечели, тъй като не само си е осигурил германските гласове, които са най-многобройният контингент – общо 88, но и е способен да се справи с вътрешните напрежения в ЕНП“, смята Кристин Верже, експерт от европейския мозъчен тръст Института „Жак Делор“. Стуб принадлежи към либералното крило – по-скоро миноритарно в ЕНП, докато Вебер се позиционира сред центристите в тази формация. Финландецът се показа много по-критичен от германеца по отношение на популисткото отклонение на Виктор Орбан. Самият Стуб изглежда не си прави илюзии за победата: „Все едно ако Германия играе футболен мач срещу Финландия“, иронизира той в интервю за германския в. „Зюддойче цайтунг“. Но дори ако Вебер стане водач на ЕНП за европейските избори, това не му гарантира, че ще стане председател на ЕК. Според сондажите ЕНП и европейските социалдемократи ще загубят позиции, отстъпвайки пред популистите, и отдясно, и отляво. ИГРИ НА АЛИАНСИ Социалдемократите ще бъдат освен това ощетени от оттеглянето на британските депутати след Брекзит, за разлика от ЕНП, тъй като торите са част от Групата на европейските консерватори и реформисти. „Двете големи традиционни семейства вероятно ще загубят мнозинството от 55 процента, с което разполагат сега в ЕП и ще трябва да сключват коалиции“, смята Верже. Новите алианси следователно биха могли да разчистят пътя за друга личност, способна да конструира мнозинство около себе си в пленарната зала. Името на популярния еврокомисар за конкуренцията Маргрете Вестагер, член на Алианса на либералите и демократите в Европа (АЛДЕ), все по-често се споменава. БТА", "date": "2018.11.07", "title": "Казусът Орбан тормози европейската десница пред изборите за ЕП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389231-%D0%BF%D1%80%D0%BE%D1%82%D0%B5%D1%81%D1%82%D1%8A%D1%82-%D1%81%D1%80%D0%B5%D1%89%D1%83-%D1%81%D0%BA%D1%8A%D0%BF%D0%B8%D1%82%D0%B5-%D0%B3%D0%BE%D1%80%D0%B8%D0%B2%D0%B0-%D0%B5-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD-%D0%B5%D1%82%D0%BE-%D0%B7%D0%B0%D1%89%D0%BE", "text": "Този протест срещу скъпите горива е също толкова безсмислен, колкото и протест срещу залеза на слънцето например. А в България има толкова много други неща, за които определено  си заслужава да се протестира.             „Не на високите цени на горивата!\", „Не на монопола!\". Под тези лозунги автошествия кръстосват градове и блокират пътища. Според протестиращите, цените се покачват, без за това да има реална причина. Управляващите трябвало някакси да се намесят, за да върнат „нормалните цени\". Като например „пипнат акциза и ДДС-то\". Но не им се искало, защото „оттам крадат\". Затова протестиращите заплашват да се съберат и да дойдат в София. И тогава на управляващите „зле им се пише\"... Държавата, в лицето на министъра на енергетиката, отговаря, че няма механизми, с които да повлияе на цените на горивата, защото те се определят от пазара. А той е либерализиран и няма как да се върне към държавна регулация. Като да протестираш срещу лошото време   Разбира се, всяко поскъпване на масово използвана стока като горивата, което при това се отразява и на други цени, е неприятно за всички, а за някои може и да е непосилно. Но това не променя впечатлението, че този протест като цяло е безсмислен и насочен в грешна посока - нещо като да протестираш срещу лошото време или залеза на слънцето. Тук нямам предвид някои странности, които се набиват на очи около тези протести. Например: защо чак сега, когато цените минаха пиковото си повишение и тръгнаха надолу; луксозните автомобили, които се виждат ясно тук-таме в автошествията; организиращите ги на места тайнствени (познати и от други протести) синдикални образувания; повтарящите се като под индиго лозунги... Но да оставим всичко това настрана, както и натрапващото се усещане, че някой се е засилил да повтаря събитията от зимата на 2013. И да се съсредоточим върху аргументите на протестиращите. Първо, този път (за разлика от други подобни случаи) за покачването на цените има съвсем реална причина. От началото на 2016 редица икономически фактори (като развитието на световната икономика и увеличеното търсене) и политически събития (като напрежението в Близкия изток, възстановяването на американските санкции срещу Иран и очакването за намаляване на предлагането) тласнаха световните петролни цени нагоре. А те (стойността на суровината) съставляват около 35-40 на сто от крайната цена на горивата по бензиностанциите. Тя, естествено, ги последва и за година се повиши с между 17 и 20%. Не е ясно какви точно трябва да са „нормалните цени\". Но протестиращите явно си представят, че трябва да са съразмерни с доходите в България. За голямо съжаление обаче има неща, които слабо се влияят от доходите на потребителите - и суровият петрол е между тях. Особено в страни без собствено производство като нашата. В това отношение по-смислено би било недоволните да протестират за по-високи заплати. Изглежда не се потвърждава и съмнението, че „монополът\" имал пръст в поскъпването. Защото, за разлика от друг път, цените в България не са навсякъде едни и същи. А и са категорично най-ниските в ЕС. Разликите понякога са драстични, което обяснява защо протестиращите в Благоевградско например не ходят да зареждат в съседна Гърция. Твърди се освен това, че по-ниските цени в част от Южна България се дължат на по-евтин (по цени на едро) внос от Турция.   Кадър от протест в Благоевградско   Пазар, ама не съвсем   И да иска, държавата не може да намали акциза (около 30% от крайната цена), защото той е на допустимия в ЕС минимум. И е съвсем права, като отказва да намали ДДС специално за горивата (20% от крайната им цена). Защото неизбежно ще последва лавина от искания за други специални изключения. И защото бюджетът се крепи основно на косвените данъци, а от него зависят заплати, социални плащания, пенсии и куп други неща, към които днешните протестиращи са също толкова чувствителни. Държавата е права и когато, слава богу, отказва да поеме контрола върху цените. Защото тогава горивата ще изчезнат, а автошествията ще се превърнат в огромни опашки по бензиностанциите. И все пак: когато казва, че пазарът определя цените, държавата не е съвсем честна. Защото не е защитила прозрачността и конкуренцията на този пазар в достатъчна степен, така че да спечели доверието на потребителите. А доверието също е неотменима част от добре функциониращия пазар. Управляващите системно си назначават политически зависими и послушни хора в Комисията за защита на конкуренцията (КЗК). Именно този независим само на книга регулатор през 2016 и началото на 2017 година на няколко пъти обяви, че е разкрил достатъчно доказателства за „наличие на картел при горивата\", „синхронизиране на търговските практики\" и забранен „обмен на ценова информация\". Два дни след изборите през 2017 обаче се оказа, че доказателствата някак са се изпарили. Държавата не е направила достатъчно и за намаляване на ограниченията при вноса на горива - както се оказа миналата година, данъчните складове (през които този внос задължително трябва да минава) са практически монополна (около 90%) собственост на фирми, свързани с единствената българска рафинерия. Протестиращите биха могли да поискат всичко това да се промени, но не го правят. Възможно е даже да не са чували за изброените факти или пък да не се интересуват от тях.     Поуките   Сега на управляващите не им остава нищо друго, освен да се надяват, че петролът ще поевтинее. Или че поне няма да поскъпва повече. Защото добре знаят, че след сегашния протест се задават нови проблеми - сметките за парно по новите цени, ново поскъпване на газа, нови дефицити в енергетиката, които скоро неизбежно ще се отразят на цената на тока. Вероятно вече сънуват повторение на събитията от 2013 година. Ненаучената тогава поука е валидна и днес: популисткото замазване на проблемите, забавените или подменени реформи, превземането и подчиняването на институциите - всичко това рано или късно се стоварва върху главите на управляващите. Дори и когато за повишението на цените има съвсем реални и независещи от тях причини. На протестиращите също не им остава нищо друго, освен да се надяват, че световните цени на петрола ще тръгнат надолу. Защото с протести като сегашния не се постига нищо. Има смисъл да се протестира не срещу симптомите, а срещу корените на проблемите. Иначе те се повтарят. Ако например си убеден, че те крадат - протестирай за реформи на модела, който прави кражбите възможни. Но ако сте забелязали, в България протестите срещу корупцията са редки и не свалят правителства. Протестите за цени свалят, но какво от това. Един ще падне, друг ще го смени.", "date": "2018.11.07", "title": "Протестът срещу скъпите горива е безсмислен. Ето защо:"}
{"url": "http://www.classa.bg/%D1%81%D0%B2%D1%8F%D1%82/item/389232-%D0%B3%D0%BE%D1%80%D1%87%D0%B8%D0%B2%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Целият свят е вперил поглед в САЩ, където президентът Тръмп превърна междинните избори в гласуване за самия себе си. Този човек промени Америка из основи - преобрази я в страна, където истината става все по-маловажна.           Има басове, които човек всъщност не иска да спечели. След месеци на интензивни журналистически пътувания из цяла Америка, моята прогноза за изхода от президентските избори значително се различаваше от преобладаващото мнение: бях наясно, че Доналд Тръмп има много добри шансове да влезе в Белия дом. И ето, че той спечели изборите. А аз спечелих баса - и бутилка Бърбън. След две години Тръмп Днес, две години по-късно, в САЩ отново се провеждат избори. Този път те нямат нищо общо с президента - американците гласуват на междинни избори за Конгрес. Но в Америка на Доналд Тръмп няма нищо, което да не е свързано с него - поне на политическата сцена. И затова Тръмп не само се включи активно в изборната борба, но и заработи още по-интензивно върху своя проект, предвиждащ разделянето на света на приятели и врагове - например като изпрати на границата с Мексико повече войници, отколкото са разположени в Ирак. Този президент успява истински да замае противниците си. Неговият груб и агресивен стил, неговите безмерни преувеличения и лъжи неизменно предизвикват силно раздразнение и ответна реакция. Това го държи на преден план и на практика лишава демократите от възможността най-сетне да се концентрират върху самите себе си, върху своето кадрово и програмно прегрупиране. Докато се ядосват на туитовете на Тръмп, те пилеят ценно време. И така изпускат възможността да се съсредоточат върху изграждането свой солиден кандидат, който след две години с харизма и правилни послания да попречи на Тръмп да остане в Белия дом за още един мандат. Това развитие е особено опасно в една двупартийна система, която и бездруго силно поляризира, тъй като не е зависима от коалиции и поради това не изисква готовност за компромиси. В една такава среда лагерите са толкова разединени, че вече никой не слуша другия. Камо ли пък да признае, че по този или онзи въпрос противникът може и да е прав. А това е вредно за всяка една демокрация.     Същинският проблем   Най-тежкият проблем, който американците ще наследят от своя президент, е неспособността да спорят за аргументи, а не за догми. Защото ако не друго, майсторът на провокациите Доналд Тръмп успя да постигне това: хората искат да му се доверяват, искат да вярват на думите му. Те искат да повярват, че именно той ще възвърне предишното величие на Америка. Искат да вярват, че един силен президент е в състояние да реши всичките им проблеми и да ги държи настрана от сложните предизвикателства на днешния глобализиран свят. Но да вярваш не значи да знаеш. Затова фактите стават все по-маловажни. Именно това е горчивата истина за Америка след двегодишния престой на Тръмп в Белия дом. Вече нищо не може да му попречи. Дори и най-големите му фенове да осъзнаят, че Тръмп не спира да лъже, ефектът пак ще е нулев. Защото фактите вече нямат значение. Ето това е същинският проблем на Америка. Когато истината и фактите не играят никаква роля, а лъжата се възприема като някакво дребно провинение, изграждането на демократично обществено мнение става напълно невъзможно. В крайна сметка това означава едно: подкопаване на разбирането ни за държавност и демокрация и вечна власт за автократите.", "date": "2018.11.07", "title": "Горчивата истина за Америка"}
{"url": "http://www.classa.bg/%D1%81%D0%B2%D1%8F%D1%82/item/389233-%D0%B5%D0%BB-%D1%87%D0%B0%D0%BF%D0%BE-%D0%B8%D0%BC%D0%B0%D0%BB%D0%BE-%D0%B5%D0%B4%D0%BD%D0%BE-%D0%B2%D1%80%D0%B5%D0%BC%D0%B5", "text": "Той е най-могъщият наркотрафикант след колумбиеца Пабло Ескобар - мексиканецът Хоакин Гусман \"Ел Чапо\" е изправен пред американски съд. Обвинението е решено да го вкара в затвора -  този път окончателно. И завинаги.             Ел Чапо \"Дребосъка\" - прякорът си небезизвестният мексикански наркобарон Хоакин Гусман получава от дребничкия си ръст от едва 1,68 метра. При засилени мерки за сигурност в Ню Йорк започва съдебният процес срещу един от най-известните наркотрафиканти в света. Ако бъде признат за виновен, той може да получи доживотен затвор за престъпления, които са достойни за холивудски касов хит. Прокуратурата в Манхатън е събрала 300 хиляди страници доказателствен материал. Ел Чапо е обвинен между другото за 33 убийства и за пласирането на над 150 тона кокаин в САЩ. Прокуратурата се надява да изпрати Ел Чапо в затвора - този път завинаги. Защото в миналото той се прочу с няколко много ефектни бягства от различни затвори. Възходът на Ел Чапо започва през 1980-те години. Навремето той се издига до върха на контрабандата на колумбийски кокаин, който прекарва от Мексико в САЩ. С брутални методи той става шеф на най-могъщия наркокартел Синалоа. След като си създава име в бранша, колумбийците започват да продават своята стока директно на новия наркобос. Хората на Ел Чапо прокопават един от първите тунели между Мексико и САЩ, за да избегнат проверките на властите от двете страни на границата. Някои от тези тунели са изградени примитивно, но други са с осветление, вентилация и дори с железопътни линии. През изминалите 25 години властите са открили 180 подобни съоръжения.   Първото му залавяне   През 1993 година мексиканските власти за първи път се опитват да прекратят дейността на Ел Чапо. Хоакин Гусман е обявен за издирване от мексиканското правителство, той обаче успява да избяга в Гватемала. Малко по-късно е заловен и осъден от мексикански съд на 20 години затвор. През 2001 година Ел Чапо бяга за първи път от затвора в Пуерте Гранде, скрит в количка за дрехи за пране.     Актьорът Шон Пен взе интервю от Ел Чапо през 2015   Охраняван от своята частна армия, той се укрива в родната си Синалоа. Там той възобновява бизнеса си и успява да го развие значително. Когато през 2015 г. актьорът Шон Пен се среща с Гусман за интервю, наркобаронът му казва гордо следното: \"Аз доставям повече хероин, метамфетамин, кокаин и марихуана от когото и да било на този свят. Имам флотилия от подводници, самолети, товарни камиони и кораби\". Тази флотилия, действаща по цял свят, носи на Ел Чапо богатство, оценявано на милиарди, както и респекта на неговите сънародници. Много мексиканци го боготворят, въпреки че той носи отговорност и за нарковойната, която донесе толкова страдания на страната. Ел Чапо обаче притежава нещо, за което мечтаят много мексиканци - пари и власт. Бягство през тунел   13 години след първото си бягство от затвора, Хоакин Гусман е заловен за втори път в Мексико. Този път е настанен в строго охраняван затвор. Но и изключителните мерки за сигурност не помагат - след по-малко от година той успява да избяга през дълъг почти 1,5 километра тунел, тръгващ от затворническата баня. Няма съмнение, че той е бил подпомогнат от най-вътрешните кръгове на затворническата охрана. Иначе не би могъл да преодолее изключителните мерки за сигурност.   През 2016 Ел Чапо отново беше осъден в Мексико   През 2016 година, малко след интервюто с Шон Пен, мексиканската полиция отново залавя Ел Чапо, и през януари 2017 година той е предаден на САЩ. Оттогава бившият наркобарон лежи в единична килия без прозорци. Само за един час на ден той може да ползва велоергометър или да гледа телевизия. Затова Хоакин Гусман се оплаква от условията в затвора и твърди, че страда от депресии и има халюцинации. Право да го посещават имат само адвокатите му и двете му дъщери-близначки.   Процес при изключителни мерки за сигурност   Процесът срещу Ел Чапо трябваше да започне още през септември, но защитата му тогава поиска повече време, за да се запознае със събрания доказателствен материал. Дванадесетте съдебни заседатели, избрани на закрито заседание, трябва да излязат със заключение след 4 месеца. По настояване на съдията те ще останат анонимни. Прекалено висока е опасността да им се случи нещо, имайки предвид колко безкомпромисно брутално е действал обвиняемият. Също и 16-те призовани свидетели се ползват със специална защита. Последният съдия, който прочете присъдата на Ел Чапо в Мексико, беше застрелян през 2016 година посред бял ден, докато тичал за здраве.", "date": "2018.11.07", "title": "Ел Чапо: имало едно време..."}
{"url": "http://www.classa.bg/%D1%81%D0%B2%D1%8F%D1%82/item/389234-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Всеки втори германец иска да заживее в чужбина, сочат резултатите от проучване на института YouGov. Някои – за постоянно, други – само временно. Кои са основните причини,  каращи германците да емигрират?         Всеки втори германец мечтае да заживее в чужбина. Това става ясно от проучването на института YouGov. Според резултатите, 55% са готови да напуснат родината си - временно или завинаги. Една трета от потенциалните емигранти биха се изселили в чужбина за постоянно. 13% от анкетираните биха могли да си представят да живеят в някоя друга страна за срок от две до пет години. А 9% са готови да живеят в чужбина не по-дълго от една година. Според проучването, най-много кандидат-емигранти има сред германците над 55 години. Младите хора между 18 и 24 години проявяват по-скоро интерес за временно пребиваване зад граница.   Те мечтаят за по-спокоен живот   Желанието за по-спокоен живот и по-малко стрес в ежедневието е основната причина, караща германците да се замислят за емигриране. Съгласно анкетата на YouGov, на по-спокоен живот в други страни се надяват 38% от участниците. А 33% от анкетираните посочват като основна причина \"качеството на живот\". По-хубавото време е от значение за 31%. Не са малко и германците, търсещи живот в по-стабилна политическа обстановка и възможности за по-високи доходи. Много от участниците в анкетата споделят, че през последните години са променили своето отношение към миграцията.     Статистическите данни показват, че германците не само мечтаят. Много от тях действително реализират плановете си. Федералната статистическа служба във Висбаден съобщава, че през 2016 година 281 000 германски граждани са се заселили в чужбина. В предишните години средният брой на германските изселници е бил около 140 000 годишно. Най-често за чужбина заминават т.нар. романтици - хора, които са напуснали Германия по любов - става дума за 88% от изселниците. В повечето случаи те говорят много добре езика на съответната държава. Висок е и броят на висококвалифицирани специалисти, заселващи се в чужбина. Техният дял съставлява 27% и по правило те владеят езика на страната, в която се местят.   Къде отиват германците?   Най-предпочитаните страни от германците са Швейцария, Австрия и Великобритания. Две трети от всички онези, които напускат Германия, се установяват в Европа. Сред по-далечните държави доминират САЩ, Австралия, Канада и Китай. Германците обичат и топлите страни с приятен климат като Турция, Испания, Франция и Италия. Има обаче и германски граждани, които се заселват в Русия. Така например през 2015 година, 2341 души са се преселили за постоянно в Русия. А това надвишава броя на онези, които са отишли да живеят завинаги в Италия, в Канада или в Тайланд. Що се отнася до броя на германските граждани в България, според телевизионен репортаж на германското предаване Stern TV, през 2017 в източноевропейската членка на ЕС вече е имало над 45 000 германски заселници.", "date": "2018.11.07", "title": "Германците напускат Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389226-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва внимателно да подписвате и формализирате документи, иначе най-малките грешки ще доведат до големи проблеми. Възможни са разногласия в общуването с избраника, затова дръжте емоциите си под контрол. Ако за този ден сте планирали пътуване сред природата, по-добре го отменете, ако не се чувствате добре със здравето. ТЕЛЕЦ ( 21 април - 21 май )  Следете за това, което другите говорят за вас. Ако не ви харесва нещо, тогава по-добре го игнорирайте. Прогнозата по отношение на финансите, не е утешителна, но не трябва да се отчайвате. Много скоро, вътрешният ви потенциал ще се увеличи на максимум и ще може да жънете победи. БЛИЗНАЦИ ( 22 май - 21 Юни ) В живота ви може да се случи нещо, което не сте очаквали. Но вие притежавате хладнокръвие и воля, така че няма да се прекършите пред атаката на проблемите. В областта на финансите, са възможни загуби, но те няма да са огромни. Вечерта е добре да се отпуснете в кръг на приятели, да си направите диета или да се занимавате със спорт. Не се жалете, когато става дума за собственото ви тяло.   РАК ( 22 юни - 23 юли ) Днес едва ли, ще успеете да реализирате всичко, което сте планирали. Научете се първо да си съставяте компетентен план за действие и след това се заемете с всичко ново. Разговор с шефовете, ще бъде безсмислен. Особено, ако поискате увеличение на заплатата. Има изход - търсете нова и по-обещаваща работа. ЛЪВ ( 24 юли - 23 август ) Ще решите, да поставите всичко на място в отношенията с избраника. Ако правите това за първи път, трябва предварително да обмислите всичко. Взетото решение, може да ви излезе\"скъпо\", съпроводено с преживявания и безсънни нощи. От излишества в храненето, спешно трябва да се откажете. Ако вече сте качили няколко килограма, започнете диета. ДЕВА ( 24-ти август - 23 септември ) Очаква ви бурен ден, когато ще е необходимо, да решите всички жизненоважни и финансови проблеми за в близкото бъдеще. В противен случай, те ще \"висят\" за дълго време и ситуацията, ще бъде изключително трудна. Възможни са спорове и конфликти с шефовете, които няма да се отразят добре на работата ви. Но в семейния живот, ви очаква \"меден месец\". ВЕЗНИ( 24 септември - 23 октомври) Ще имате късмет в много неща, но в любовната сфера, ще се нуждаете от търпение. Не изпускайте от поглед, това което преди е било незначително. Не разпитвайте избраника си за миналото, защото самите вие, ще започнете да страдате от догадките. Вечерта, е възможно спешно пътуване, свързано с възрастен роднина. Бъдете внимателни по време на шофиране.   СКОРПИОН ( 24 октомври - 22 Ноември ) По-добре, не се замесвайте в това, което не разбирате добре. Ако си пъхате носа в чужди дела, сами ще бъдете виновни за конфликта. Спестяването на пари, не трябва да бъде фанатично, а съизмеримо с вашите доходи. Възможна е романтична среща, която класически и бързо, ще прерасне в любовна история.   СТРЕЛЕЦ ( 23 Ноември - 21 Декември ) Препоръчително е, да спазвате дистанция от хора, с които не сте работили от дълго време. Особено, ако преди това сте имали общ бизнес. Опитайте се, да пренебрегнете станалото в далечното минало, тогава пътят към всичко ново и обещаващо, лесно ще се отвори пред вас. Отличното ви здраве, ще ви позволи да закалите тялото си и да избегнете настинките. КОЗИРОГ (22 Декември - 20 януари ) Възможни са неприятности в личния живот, ако пропуснете някои моменти и станете твърде самоуверени. За да постигнете плановете си, трябва да имате не само спестени средства, но и солидни знания. Ако всичко това влиза в приоритетите ви, тогава може да се надявате на успех. Отлично време за спортни занимания.  ВОДОЛЕЙ ( 21 януари -  19  февруари ) Препоръчително е откровено да поговорите с любимия човек, за да изчистите всичко негативно в отношенията. Не се страхувайте, така ще съхраните чувствата си. За пътувания и физически дейности не е добър ден, но с йога може да се занимавате. Трябва също да следите за диетата си и не седете твърде дълго пред компютъра.   РИБИ ( 20 февруари - 20 март ) Не търсете срещи и не се надявайте на искрена помощ от другите. Едва ли ситуацията, ще се развие точно както искате. Прекрасен ден за тези, които се стремят към знание, нова информация и разкриване на талантите. Принципният подход към финансовите въпроси, ще ви позволи да увеличите доходите си.", "date": "2018.11.07", "title": "Дневен хороскоп 7 ноември"}
{"url": "http://www.classa.bg/%D1%81%D0%B2%D1%8F%D1%82/item/389227-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%80%D0%B5%D1%89%D0%B0,-%D0%BF%D1%80%D0%B5%D1%80%D0%B0%D1%81%D0%BD%D0%B0%D0%BB%D0%B0-%D0%B2-%D0%B1%D0%B8%D0%B7%D0%BD%D0%B5%D1%81-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8", "text": "Когато Рада Виас отива на първа среща с човек, с когото се е запознала онлайн, тя въобще не предполага, че до края на вечерта ще е влюбена... и че двамата ще планират да започнат собствен бизнес. Това се случва през 2012-а, когато Рада е на 32 години и е без половинка от известно време. Сайт за запознанства я свързва с мъж на име Лий Томсън, защото и двамата са посочили, че обичат да пътуват. Докато си говорят на по питие в лондонски бар, Рада му споменава, че е забелязала липсата на достатъчно фирми, които предлагат групови пътувания за хора между 30 и 50 години без половинки.     Аргументът й е, че подобни услуги се фокусират върху хора на 18 до 30 години и за тях са много добре организирани. Но за възрастовата група на Виас няма подобни оферти. Тогава Лий е на 31 години и обсъжда идеята оживено със събеседничката си. Колкото повече говорят за хрумването, толкова повече нараства въодушевлението и у двамата. След няколко седмици двамата не просто са двойка, а са и потенциални бизнес партньори. Днес вече са съпруг и съпруга и съоснователи на Flash Pack - сайт, който отвежда над 10 хил. души годишно на групови ваканции във Виетнам, Камбоджа, Шри Ланка и Йордания. Рада се сеща за нещо подобно малко преди да срещне Лий, защото иска да попътува, но всичките й приятели са \"задомени\". Решава, че ще отпътува сама и се записва за ваканция до Камбоджа, в която трябва да има хора преди 30-те си години. Всички са много мили, но са по-млади от Виас и тя не се чувства на мястото си. Затова се замисля защо хора на нейната възраст на подобни пътешествия. Докато връзката с Лий процъфтява в дните след първата им среща, двойката започва да прави проучвания около бизнес идеята си за пътувания и решават, че може наистина да се окаже успешна. Рада продължава да работи като фондов брокер, а Лий - като фотограф, но прекарват цялото си свободно време в подготовка за началото на начинанието си. Успяват да съберат общо 15 хил. паунда за старт-ъпа. Първите шест месеца са мъчителни, защото успехът за една нощ така и не идва. Един-единствен човек се записва за ваканция до Сиера Леоне, но се налага да му върнат парите, тъй като няма други желаещи. Бизнесът на двамата лондончани обаче потръгва, след като Лий се сеща за маркетинг идея, за която се надява, че ще популяризира старт. По време на Мондиала през 2014-а в Бразилия му хрумва една конкретна снимка - селфи на върха на статуята на Исус Спасител над Рио де Женейро. Томсън усеща, че ако може да направи прословутото селфи, ще помогне на бизнеса. Така Лий убеждава Туристическия борд на Бразилия да му позволят да направи снимката, която е заснета на 738 метра над града. Точно както и предполага, кадърът става хит в социалните мрежи и събира над 50 млн. реакции. Някои от най-популярните новинарски агенции го интервюират. Оттам нататък бизнесът започва да се разраства и да продава стотици ваканции на месец.  Сега Flash Pack печели по 4 млн. паунда на месец и е оценявана на общо 10 млн. паунда. Компанията вече има и външни инвеститори, но Рада и Лий държат мажоритарния дял. Фирмата успява да нацели пазар, който преди е бил подценяван. Това е една от малкото компании, които се целят към хората между 30 и 40 години и им предлага вълнуващи пътувания. Те са насочени към заможните работещи хора с малко свободно време. А с толкова много блогъри и инфлуенсъри пътуването сам се превръща в постижимо и позитивно нещо. И Рада, и Лий признават, че да започнеш бизнес с интимния си партньор може да навреди на връзката, но като цяло смятат, че е прекрасно да работят заедно. Лий не може да си представи да успее сам с подобно нещо, защото му се е струвало ужасно изолирано. А да има някого, с когото да споделя всичко, е удивително. Сега Рада е изпълнителен директор, а Лий - творчески директор, който се фокусира върху маркетинга. В близко бъдеще планират да стъпят и в Северна Америка. А техният съвет за успешен бизнес е прост - намерете празнина в пазара и я запълнете.", "date": "2018.11.07", "title": "Първата среща, прераснала в бизнес за милиони"}
{"url": "http://www.classa.bg/%D1%81%D0%B2%D1%8F%D1%82/item/389228-37-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%B8%D1%82%D0%BA%D0%BE%D0%B9%D0%BD-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%BF%D1%83%D0%B5%D1%80%D1%82%D0%BE-%D1%80%D0%B8%D0%BA%D0%BE-%D0%B2-%D0%BA%D1%80%D0%B8%D0%BF%D1%82%D0%BE%D1%83%D1%82%D0%BE%D0%BF%D0%B8%D1%8F", "text": "Не позволявайте на тази външност да ви заблуди –  Брок Пиърс  е биткойн милиардер. Той навлиза в бизнеса, когато идеята за криптовалути е още в началото си. Всъщност Брок изкарва първите си 50 000 биткойна практически без никакъв разход. След това загубва хард диска си и така „изгаря“ с около 320 милиона долара по днешни биткойни цени.     Но това  не му пречи. Брок просто свива рамене, защото знае, че така или иначе е напред в играта. Насочва се към   и днес е на девето място в класацията на „Форбс“ на криптобогаташите с  1 милиард долара. След като ураганът Мария удари Пуерто Рико, той се премества на острова и обещава да му помогне да се възстанови. Той и много други криптоинвеститори искат да превърнат острова в  криптоутопия , не на последно място защото има благоприятна данъчна политика за криптоинвестиции. Той оглавява събитията Restart и Puerto Crypto на острова. Навлизайки в бизнеса, милиардерът  основава нова компания на всеки 45 дни . Занимава се с онлайн казиното Playsino, основава Blockchain Capital, председател е на Blockchain Capital и член на управата на Bitcoin Foundation. Когато „Форбс“ го интервюира за класацията си, той  отказва  да назове личното си богатство.  казва Брок Пиърс.    ", "date": "2018.11.07", "title": "37-годишен биткойн милиардер иска да превърне Пуерто Рико в криптоутопия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389224-%D0%BF%D0%B0", "text": "Американският производител на бельо Victoria’s Secret избра модела, който ще дефилира с най-новото бижу на фирмата Dream Angels Fantasy Bra. Голямата чест да носи сутиена Dream Angels Fantasy Bra, който е украсен с 2100 кристала Swarowski, се падна на русокосата шведска манекенка Елза Хоск, съобщава People.  „Това е най-красивият Fantasy Bra от всички, които съм виждала досега. Той е готин, много изчистен и толкова бляскав. Ако аз правех дизайна му, щях да го направя точно по този начин”, възхищава се шведската красавица.     „Досега не съм изпитвала подобно усещане. Цялото ми тяло се тресеше и това не беше от притеснение и нервност, а просто защото бях много развълнувана. Много готино усещане, което никога досега не съм изпитвала. И определено беше момент, който няма да забравя цял живот”, признава красавицата.     Уникалното бельо ще бъде показано на бляскаво шоу на Victoria’s Secret на 8 ноември.   От Victoria’s Secret са помислили и за по-бедните си клиенти. За тях е направено специално копие на сутиена, което струва 250 долара.   Най-скъпото бельо в света струва 15 млн. долара. То е украсено с 1 300 скъпоценни камъни, включително и 300-каратов тайландски рубин./ jenata.", "date": "2018.11.07", "title": "Най-красивият Fantasy Bra"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389225-%D0%BC%D0%BE%D0%B4%D0%BD%D0%B0-%D0%B8%D0%B7%D0%B3%D1%8A%D0%B7%D0%B8%D1%86%D0%B0", "text": "Модните дизайнери сякаш наистина изтрещяха. Преди време  ви показахме как  и. Сега обаче се оказа, че има и по-шокиращи неща. Много от критиците ги определиха с думите „Нищо не е оставено на въображението”. И е напълно нормално тази нова модна тенденция да бъде определена точно така. Не че нещо, но от Fashion Nova пуснаха доста скъпи панталони, които са с изрязано дупе. Те се продават за по 33 долара „парчето”.        Преди време от същата модна къща лансираха и пола, която е с вградени гащички, защото е толкова изрязана отстрани, че няма как дамите да носят и нормално бельо под нея.      От Fashion Nova предлагат и дънки, които отпред изглеждат нормално, но отзад са бая изрязани под дупето. Те могат да бъдат закупени срещу 27 долара.         Вие бихте ли носили подобно нещо? Споделете с нас в коментарите.", "date": "2018.11.07", "title": "Модна изгъзица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389222-%D1%81%D0%B0%D0%BD%D1%8F-%D0%B7%D0%B0%D0%B1%D1%80%D0%B0%D0%B2%D0%B8-%D0%B7%D0%B0-%D0%BD%D0%B8%D0%BA%D0%B8-%D0%B8%D0%BB%D0%B8%D0%B5%D0%B2", "text": "Актрисата Саня Борисова забравя бившия си съпруг – режисьора Ники Илиев, във Виена. Хубавицата е на почивка с нов обожател, който я глези като принцеса. Близки до Борисова твърдят, че тя преживяла много тежко края на барака й с Илиев и все още й е трудно да повярва на новия мъж в живота си, именно това е и причината да не го показва на снимки и да не го води по светски партита, пише „Телеграф\".      Тайнственият господин обаче всячески иска да спечели сърцето на актрисата и не спира да я глези. Двамата прекараха седмица във Виена, като отседнаха в един от най-луксозните хотели – петзвездния Hotel Sacher Wien, където нощувката е около 1000 лв. По изчисления на запознати новият мъж на Саня се е изръсил с 10 бона само за спане. Актрисата пък не пропусна да пусне снимки в социалните мрежи, като доста от коментарите бяха свързани с новия й мъж.", "date": "2018.11.07", "title": "Саня забрави за Ники Илиев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389223-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81%D1%82%D1%80%D0%B5%D1%81%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%B8", "text": "Николета Лозанова използва какви ли не козметични средства, за да изглежда зашеметяващо. Докато рекламира поредната маска за лице в социалните мрежи, сексапилната брюнетка стресна последователите си.     Тя публикува снимка, на която е с бял гел върху лицето си, но едва ли пък мъжете забелязаха това, след като се беше постарала да се разголи толкова, че да отмести фокуса на внимание към огромния си бюст.  Фотото в Инстаграм бързо натрупа над 6000 лайка.   ", "date": "2018.11.07", "title": "Николета стресна феновете си"}
