{"url": "http://www.classa.bg/%D1%81%D0%B2%D1%8F%D1%82/item/385298-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B0%D1%89-%D0%BD%D0%B8-%D0%BF%D1%80%D0%B8%D0%BD%D1%83%D0%B6%D0%B4%D0%B0%D0%B2%D0%B0%D1%82-%D0%B4%D0%B0-%D1%82%D1%8A%D1%80%D1%81%D0%B8%D0%BC-%D0%BD%D0%BE%D0%B2%D0%B8-%D1%81%D1%8A%D1%8E%D0%B7%D0%BD%D0%B8%D1%86%D0%B8", "text": "Едностранните действия на САЩ срещу Турция подкопават американските интереси, казва турският президент в статия за вестник „Ню Йорк Таймс\" Едностранните действия на САЩ срещу Турция подкопават американските интереси и принуждават Анкара да търси нови съюзници. Това заявява турският президент Реджеп Тайип Ердоган в статия за вестник „Ню Йорк Таймс\", цитирана от БГНЕС. „Във времена, когато злото продължава да се крие по целия свят, едностранните действия на САЩ – нашият съюзник в течение на десетилетия – спрямо Турция ще послужат единствено за подкопаване на американските интереси и сигурност. Докато не е късно, Вашингтон трябва да се откаже от погрешните виждания, че нашите отношения могат да бъдат асиметрични, да осъзнае факта, че Турция има алтернативи. Неспособността да се откаже от тенденцията за едностранен подход и неуважение ще ни принудят да започнем да търсим нови приятели и привърженици\", посочва Ердоган. Той отбелязва също така, че „през последните години разногласията често са изпитвали стабилността на нашите отношения\" и че усилията на Турция да промени тази тенденция са се „оказали безрезултатни\". „Ако САЩ не започнат да уважават суверенитета на Турция и не докажат, че разбират предизвикателствата, стоящи пред нашия народ, нашето партньорство може да се окаже заплашено\", смята турският лидер. Отношенията между двете страни се изостриха заради решението на американския президент Доналд Тръмп да увеличи митата за вноса на алуминий и стомана от Турция до 20% и 50% съответно. Това стана известно на 10 август. Решението провокира рязък спад на турската лира. Друг препъникамък в отношенията е въпросът за спазването на човешките права, включително и заради ареста на американския пастор Андрю Брънсън от турската полиция.", "date": "2018.08.11", "title": "Ердоган: САЩ ни принуждават да търсим нови съюзници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385293-%D0%B7%D0%B0%D0%B5%D0%B2-%D0%BD%D0%B5-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B0%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B7%D0%B0%D0%B4%D0%BE%D0%B2%D0%BE%D0%BB%D0%B8-%D1%81-%D1%82%D0%BE%D0%B2%D0%B0,-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D0%B7%D0%BC%D1%8A%D1%82-%D1%89%D0%B5-%D1%82%D1%8A%D1%80%D0%B6%D0%B5%D1%81%D1%82%D0%B2%D1%83%D0%B2%D0%B0", "text": "Днес електронни и печатни медии в един глас твърдят, че македонският премиер се извинил на българската страна за телевизионното си изявление от 4 август, предизвикало буря от възмущение в България.  Но ако внимателно прочетем в профила му във Фейсбук това “извинение”, поднесено ни на югозападния български диалект, всеки средно интелигентен българин ще разбере, че Зоран Заев изобщо не се извинява.  Нека припомним скандаланото изявление на Заев от 4 август т.г.: А ето и “извинението” на Заев от 10 август, цитирано в оригинал: Ако някой продължава да твърди, че министър-председателят на Република Македония е поднесъл официално извинение на България, той или не е чел оригиналния текст, или отказва да види горчивата истина. А тя е очевадна: Изключим ли благодарностите към Бойко Борисов и Екатерина Захариева за лобирането им в Брюксел за членството на Македония в НАТО и ЕС, в нито един пасаж, в нито едно изречения, с нито една дума Зоран Заев не се извинява за антиисторическото си изявление от 4 август, което е дълбоко обидно към паметта на поколения българи, жертвали живота си за свободата на Македония. Ясно е като бял ден – до този момент българското МВнР не е връчило протестна нота на македонската страна. Защото, ако имаше такава нота, първи щяха да “гръмнат” македонските медии. Ако българският премиер се задоволи с това “извинение” на Зоран Заев и не нареди на Екатерина Захариева да извика македонския посланик в София, за да му връчи нота, очевидно нямаме нужда нито от външно министерство, нито от външен министър, нито от българско посолство в Скопие. Това не е държава, а протекторат, управляван от генерал-губернатор и населяван от послушен народ с петвековен стаж по покорство. Протекторатът и бандустанът нямат дипломация!         Димитър Кузев, правнук на участник в Илинденското въстание: Зоран Заев е лицемер, подхвърли ни шибaнa динена кора, а не извинение! Да дойде Заев при паметника на Гоце  и да каже нещо за Илинден…     Бесен съм. Чета сайтове на големи, средни и по-малки медии. В повечето се надава тържествуващ възглас, как премиерът на Македония Зоран Заев се бил извинил за думите си отпреди дни за Илинденското въстание. Откъде го взеха това извинение, майка му стара! Къде в думите на Заев има извинение?! В текстовете, които публикуват медиите няма никъде извинение. Има политическа хитрост, лукавство, замитане, надменност, арогантност и манипулация. Припомням думите на Заев преди седмица: “Аз съм политик, който  винаги внимава за изявите, които не са в услуга на нашата Македония .  Илинденското въстание е македонско и ако някой гражданин от България иска, нека да го чества . Аз съм горд, че съм първият премиер, който чества Илинден, като се поклони на гроба на Гоце Делчев”.     Българският външен министър Екатерина Захариева я няма. Чествала рождения си ден, писаха някъде. Но и да не празнуваше, едва ли мозъкът й щеше да роди някаква идея. Премиерът Борисов бе принуден – принуден от плесените и нафталина в МВнР – да каже, че “ “. И ето днес се появяват думите на Заев: “Виждам, че в приятелска България се отвори обществен дебат и дори се повдигна въпросът дали нашите две страни и двата народа градим ИСКРЕНО приятелство и сътрудничество. Нека всички граждани, дори критиците в Македония и България, да нямат дилема, дали приятелството и сътрудничеството са искрени. Ние вече повече от една година честваме общи части от историята на двата народа, няколко пъти отбелязахме заедно исторически събития. Аз съм първият министър-председател на Македония, който се поклони пред паметника на Гоце Делчев в България (Благоевград) по време на съвместното честване на празника. Преди това моят приятел, г-н Борисов, стана първият български премиер, който се поклони пред гроба на Гоце Делчев в Македония (Скопие) при съвместното отбелязване на празника. Заедно двамата премиери се поклонихме и пред паметника на цар Самуил ( българският цар Самуил ) в София. Заедно в Рим, във Ватикана, тази година чествахме Светите братя Кирил и Методий, общите славянски просветители ( Кирил и Методи – Общи… ). Премиерът Борисов дойде в Скопие, за да се поклони на паметника на еврейския холокост, припомня Заев. Вярвайте, че искрено изграждаме приятелство, което беше загубено преди няколко десетилетия. Това беше загуба и за двете страни. Открихме отново нашия приятел и брат. Нека не позволяваме да се връщаме назад. Това е наш дълг пред децата ни.  Понякога ние, политиците, може би не сме достатъчно внимателни, понякога правим и грешки , но ви уверявам, че това е само по невнимание ( преди седмица се определи като политик, който винаги внимава за изавите си… ) Защото искрено искаме сътрудничество и приятелство и именно поради това подписахме Договора за добросъседство и приятелство, коментира македонският премиер. Нима можем да забравим как премиерът Борисов и министър Захариева (още ли е министър?!) се бориха за Македония в Съвета на министрите на ЕС и Съвета на Европа, за да получи Македония дата за начало на преговори с ЕС? Те се бориха, все едно го правеха за своята страна ( …). Не можем да се правим на слепи и глухи, когато виждаме и чуваме всичко, което България направи и успя в това да помогне на Македония да получи поканата за членство в НАТО? Не видя ли цяла Европа как България помага на Македония и Западните Балкани да се доближат до Европейския съюз? Никога няма да забравим това приятелство, което е доказано на дело. Ние сме благодарни и много уважаваме това. Затова ще отбелязваме и празнуваме миналото ни заедно и на основите на това минало ще продължим да изграждаме нашето общо бъдеще. Заедно ще бъдем като едно семейство в единство със съюзниците от Европейския съюз и НАТО“. Такаааа. Къде тук открихте „ “? А да открихте отказване от твърдението, че Илинденското въстание е македонско? Няма такова нещо. Динена кора, а не извинение ни подхвърли Заев. И ние се литнахме като овчарчета…  Т.нар. „Обединени патриоти“, оваляни във власт, мълчат като г….е. Какъв народ сме, бе хора?! Ако не сте ходили досега – идете на Попови ливади на Папаз чаир. Вижте паметника на Гоце, прочете какво пише там. Пийнете ледена водица от изворчето, измийте си очите и ги отворете. Ама широко ги отворете и да им кажем на смотаните заевци каквото има за казване. Малко и техните очи да се отворят, щото аман от простотии.   Димитър Кузев, правнук на участник в Илинденското въстание   Източник: В-к ”Хроника”", "date": "2018.08.11", "title": "Заев не се извини! Ако Борисов се задоволи с това, македонизмът ще тържествува!"}
{"url": "http://www.classa.bg/%D1%81%D0%B2%D1%8F%D1%82/item/385294-%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D0%BE%D0%BF%D0%BE%D0%BC%D0%BD%D0%B8-%D0%B8-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B0-%D0%BF%D0%BE%D0%BD%D1%8F%D1%82%D0%B8%D1%8F%D1%82%D0%B0-%C2%AB%D1%80%D0%BE%D0%B4%D0%B8%D1%82%D0%B5%D0%BB-1%C2%BB-%D0%B8-%C2%AB%D1%80%D0%BE%D0%B4%D0%B8%D1%82%D0%B5%D0%BB-2%C2%BB", "text": "В Италия се опомниха на време и се отказаха от новите «европейски» понятия «родител 1» и «родител 2» и си запазиха традиционното «мама» и «тате». Разпореждане за отказ от новите европейски понятия даде вицепремиерът Матео Салвини, съобщава изданието La Nuova Bussola Quotidiana  – коментира Салвини. Той подчерта, че и занапред ще защитава традиционното семейство, което се явява естественият съюз между мъж и жена, като обеща да използва всичките си пълномощия в тази връзка. Понятията «родител 1» и «родител 2» се появиха в Италия след като различни обществени служби започнаха да регистрират децата на хомосексуални двойки. Трябва да се отбележи, че в Италия еднополовите бракове не са разрешени, за разлика от други държави в Европейския Съюз.", "date": "2018.08.11", "title": "Италия се опомни и отказа да приема понятията «родител 1» и «родител 2»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385295-%D0%B8%D0%B7-%D1%80%D0%BE%D0%B4%D0%BE%D0%BB%D1%8E%D0%B1%D0%B8%D0%B2%D0%B8%D1%8F-%D0%BB%D0%B5%D1%82%D0%B5%D0%BD-%D0%B4%D0%BD%D0%B5%D0%B2%D0%BD%D0%B8%D0%BA-%D0%BD%D0%B0-%D0%B5%D0%B4%D0%B8%D0%BD-%D0%BF%D0%B0%D1%82%D1%80e%D0%BE%D1%82", "text": "Ден нулев Аз по принцип летото си ходим гол до кръста, защото ми е топло. А и патриотичните татуировки за KLETA MAYKA BALGARIA, къде съм си ги направил, могат да ми ги виждат другите и така да прихванат и те от патриотизма. Много уважавам Ботев и затова първо него си го татуирах на левия бицепс. На десния ми е Левски, а в средата, на гърдите, ми е Раковски. Каблешков мислех да го туря на гърба, ама нема да имам място за всички велики българи, къде искам да си ги нося винаги с мен, та затова съм започнал един по един да си ги правя в кръг около Раковски. Е, верно, като значки са, ама па ше са ‘сичките! По часовниковата стрелка ги връткам - сега за морето си го турих Каблешков на един часа, после ми идва Димитър Общи на два и Панайот Волов на три. Кога се прибереме от Китен, ще продължа с Бенковски и Филип Тотю. Гърба ше го оставя за съвременните велики - Путин отляво, Тодор Живков - отдясно. А в средата един кръст - от врата да тръгне  - там, къде ми е закопчалката на ланеца с българския герб - та до цепката на задника ше стигне. Аз от година, година и нещо съм патриот и много ме вълнуват тея нашите работи, българските. Ден първи Тръгнахме с момчетата на море. Открай време си ходим на едни бунгала на Китен, ама тая година много различно ще е, защото вече сме се събрали само патриоти, наши хора, без примеси. Сметаме да си организираме мястото като старобългарски форд - така, както го е правил хан Аспарух кога навремето се е сетил да направи България. Оня ден до късно гледахме и филма за него и видехме кое как е изглеждало да го направим и ние така на бунгалата. Решихме и четири-пет трикольора да вземем, за да ги набучим по покривите и да се знае, че това е българска територия. Един от другите патриоти, къде е от по-дълго патриот от мене, има две пръчки с конски опашки и дървен щит на български войн. Откраднал ги едно време от Киноцентъра, кога работил там като охрана на продукциите. И добре е направил, защото сега можем съвсем родолюбиво да си направим селището баш каквото е било! Натоварихме всичко в една УАЗ-ка, къде е останала от ТКЗС-то в село, метнахме се по Москвичите и ‘айде, хаирлия да е, както се казва на български! Да вметна само, че по-голема кола от Москвича не е измислена! Това минава през камъни и дърве, честен кръст! Руска работа, само братушката може от танк да ти направи кола! Ден първи вечерта Пристигнахме целата дружина по обед и, как си му е редът, първо се избичихме на плажа за по едно уиски. Москвичите прегреваха на неколко пъти, а и зареждахме на три бензиностанции и веднъж с туба, че бая харчат, ама па каква кола е - един път! Само един се наложи да го теглиме, добре, че Войводата кара едно яко беемвенце, та го измъкнаме и него до тука. А па за Войводата требва отделно да разправям - голем патриот е той. С едни мустаци като на Панайот Хитов е, пушка си има под седалката на бавареца и е изловил има-няма сто-сто и петдесет бежанеца по границата! И не е като оня, къде ги лови със свински опашки. Войводата ги връзва с домашна червена прежда. Нема мърдане после - лежи онова бежанчето в краката му и вика \"плиз-плиз\", ама като го стисне червената прежда и млъква. Българска прежда е това, не е на баба ти хвърчилото! Та като пристигнахме вече, нали се бехме изпопотили, та си направихме едни момски хански борби и ‘айде в редица на юруш в морето! Като на Йордановден, кога сме голи до кръста в реката. И после като му седнахме на барчето и дай, дай, дай! Изпихме целото уиски на тоя, къде го държи, зор виде той с такива юнаци. По едно време Войводата, ама вече дръпнал така неколко чиваса, му вика: \"Що си кръстил ти бара Mister John, бе?! Я да 'земеш да го махнеш това име чуждо - се едно си немаме ние наши си!\".  И оня, хъката-мъката, \"Заради чужденците\", вика, \"съм го кръстил така, да не се бъркат\". Че като се ядоса Войводата, че като стана, че като засука тоя мустак! \"Я\", вика, \"веднага да го прекръстиш на \"Бай Иван\", докато не съм извадил кълбото с червената прежда и тебе да те завържа тука за кея като некоя гемия европейска! \"Бай Иван\" ще е - хем за нас българско, хем историческо, хем на братушките да им е мило!\". И така Войводата прекръсти бара за нема и пет минути - като некой хан Аспарух направо каза \"Тук ще бъде Бай Иван!\" и те ти го на! Ден втори Станахме рано сутринта, защото си правиме сбор на момците за вдигане на знамената. До нашите бунгала има некакви французи, излезнаха да ни гледат и те, кога рогът засвири за сбор в пет и половина. Подредихме се на плаца така, вдигнахме знамената по покривите на бунгалата, а ония снимат ли, снимат с телефоните. По едно време нещо ни викат там \"вулево не-знам-си-какво\", ама като не са научили грам български, как да се разберем?! Това па не го разбирам - ми това е древен език, оттука цялата цивилизация е тръгнала. Па дошъл си на море, ‘щото си нямаш нищо там в твойта Франция - ми па научи го тоя език малко! После па английски тръгнаха да ни говорят. И аха-аха да им теглим един бой, по едно време единият изкара некво шампанско да почерпи, та се разбрахме. После ги водихме на \"Бай Иван\" да ядат шкембе и кюфтета, че те такива неща хептен не са виждали. Накрая се изпокарахме, защото не искаха да поверват, че Наполеон е българин. Смеят се, моля ти се, и викат \"но, но, не па посибл\". Ма как \"не па посибл\", бе, аланкоолу, ти това име откъде мислиш, че идва, бе?! 'Ми то си е ясно - на поле он - тоя, къде е на полето. Ето ти го Наполеон! Нема к’во да се разправяме, викаме ние и се фащаме за ножовете! А ония си свиха френските перки набързо. ‘Ма к’во ми се праят, бе, нали им видехме ‘сички националния отбор. Всичките са баш франсета, е, нема що - черни като печки, оня ден слезнали да не казвам откъде, че па ше ми кажат, че съм расист. Па аз расист не съм, само мразим черни, това е! Ден пети Всички почиващи сме ги организирали. Войводата надува рога в пет и половина и кой не дойде на плаца до двайсет минути, един час пее възрожденски песни. Франсетата, понеже все се успиват, знаят \"Облаче ле бяло\" и \"Къде си вярна ти, любов народна\" цялата! Даже ни подсказват, когато спретнеме чевермето вечер и некой запее. ‘Щото па ние текстовете на българските песни не ги знаем целите. После закусваме старобългарска попара с вино и хляб и местиме бивака на плажа. Там кой к’во прави един час си е негова работа, а към единайсе’ идва един гайдар, дето вечер свири в една механа със сестра си и мъжа й - те па са нестинари. Цанили сме го да идва да свири за всеобщото ежедневно плажно хоро. Че като надуе той тая ми ти гайда, че като рипнат сите българи наоколо, че като наскачат в морето - водата кипва! Плът е това българска, ей, сърца не траят! И гледа бай чужденец и се чуди, защото той такава единна нация не е виждал и нема и да види! Па и франсетата, уж революционери, не знам си какво, едно право хоро не могат да вържат, толко са кьопави! Рипат там нещо, ама накрая пак ме ядосаха, защото викат, че революция била техна дума. И ‘айде пак требваше да им обяснявам доказани от българската наука неща - рев-на-улицата - революция, това е думата и оттам идва, к’во ми се тупат в пилешките гърди. Както и да е, де, важното е, че вече знаят няколко български думи. Нема да пишем кои са, че не е удобно малко. Ама и \"таковам\" и \"таковата\" се научиха да викат. Навсякъде го използват и сички ги разбират! Нема по-универсален език от българския, не съм ли го казал досега?! Ден последен Бря-бря, бряяяя! Оттука направо на годеж ще ходим!  Войводата, кога виде сестрата на гайдарчето, откачи. \"Знам си аз, че българките са най-красивите жени на света\", вика. \"Ще я взема!\" Ама па тя женена за другия нестинар. А и нещо се хареса с единия от франсетата. Ей затова идват тука тия европейци, да ги… Да ни взимат жените идват! Защото ей ся да ми каже някой на мене красива французойка виждал ли е. Ами англичанка, италианка, испанка, американка… абе, к’вато се сети, виждал ли е, а? Не е, нема и да види, щото нема. Виж, германчето е красиво, ама само като младо, после и то става като гребец от ГДР-то. А па наш’те момичета - то коси, то кръстче, то цици, то задник… ей, от едно време такива са си били и такива са си и днеска - земи която искаш фолк певица и не ми обяснявай после! Та мъжа й на тая (Риана се казва, на баба си Райна била кръстена) го оправихме набързо. \"Дръжте я\", казва, \"аз за българщината всичко си давам, че и жената\". А вечерта замина с една от сервитьорките за Златните. Франсето много й се увърташе, па и тя не се дърпа, ‘щото нали чужденец, европеец, па и французин - галантен един вид, любовник… Бе любовник! Че нали се избиват чужденките да идват у нас, защото по-добри любовници от българските мъже няма! Та и Рианчето за малко да направи грешката, ама Войводата като я метна на беемвето, че като почна - па на суши, па на коктейлчета, па френско парфюмче, па айфонче, па гучи-мучи, шанелче-манелче, и тя се осъзна. Сега украсяваме москвичите. Най-отпред ще е бавареца с конските опашки и четирите знамена. После в ескорд караме ние с клаксоните. Моят свири \"Назад, назад, моме Калино\". В УАЗ-ката сме натоварили няколко бъчви вино и ракия от Поморие. Две печени агнета и три тави баклава ще ни чакат в сръбския ресторант на магистралата. Ще пиша пак по-късно, че някакви репортери са дошли на място да ни снимат. Разчуло се е, че сме група смели момчи, които сеят българщина из морските ни курорти. Скоро и в други градове!", "date": "2018.08.11", "title": "Из родолюбивия летен дневник на един патрEот"}
{"url": "http://www.classa.bg/%D1%81%D0%B2%D1%8F%D1%82/item/385296-%D0%B0%D0%BA%D0%BE-%D1%82%D0%BE%D0%B9-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D1%82%D0%B5%D0%B7%D0%B8-%D1%81%D0%BD%D0%B8%D0%BC%D0%BA%D0%B8,-%D1%81-%D0%B6%D0%B8%D0%B2%D0%BE%D1%82%D0%B0-%D0%BC%D0%B8-%D0%B5-%D1%81%D0%B2%D1%8A%D1%80%D1%88%D0%B5%D0%BD%D0%BE", "text": "\"Ако той публикува тези снимки, с живота ми е свършено!\" Тези думи с почти истеричен глас се чуват от слушалката на линията за помощ на жертви на т.нар. \"порно отмъщение\". Случаят на тази жена далеч не е единственият подобен. Разделя се с приятеля си, в един момент той започва да я заплашва, че онези голи снимки, които тя доброволно му е пращала по време на връзката им, ще се появят в интернет. И оттам започва паниката - ами ако семейството й ги види? Ако колегите й попаднат на тях? Подобна заплаха може да доведе човек дори до мисли за самоубийство... С такива проблеми се сблъскват огромен брой хора. В по-голямата си част това са жени, но не са малко и мъжете, които стават жертва на онлайн тормоз, изнудване с голи снимки и клипове.  И макар у нас този проблем също да има своята почва и то най-вече сред тийнейджърите, където жертвите приемат в пъти по-тежко тази емоционална травма, обособени програми и мерки за справяне с домашното порно като форма на отмъщение все още няма. Във Великобритания обаче на този проблем вече гледат изключително сериозно. От 2015 г. насам в Англия и Уелс публикуването на голи снимки, видеа със сексуален характер и въобще подобни компрометиращи материали без изричното съгласие на хората, които се появяват в тях, се смята за престъпление на закона и то се наказва с до 2 години затвор. Нещо повече обаче, самата държава спонсорира подобни телефонни линии на доверието, които отговарят на жертви на подобен род тормоз. Тяхната цел е да предостави помощ на онези хора, които са пострадали от това, което се нарича днес \"снимково базирано сексуално насилие\". Макар да не изглежда като нещо чак толкова сериозно, на нея звънят хора, чийто по-интимни снимки или видеа са се озовали онлайн без тяхното изрично съгласие. Порно отмъщението не е нeщо ново. Още от въвеждането на линията за помощ първите обаждания са с идентични истории. Един от първите случаи е за жена, която се оплаква от бивш партньор, тъй като той продължава да качва нейни голи снимки и/или видеоклипове в различни блогове, социални мрежи и сайтове за възрастни.  В продължение на 7 години тя се опитва да ги свали от интернет като пише писма до сайтовете, докладвайки публикаци и т.н., но без резултат. Дори подава жалба в полицията, но там не знаят как да реагират на случая. Съответно тя изпада в дълбоко отчаяние и депресия. И до ден днешен подобни случаи включват предимно бивши гаджета. Има два основни типа случаи. При първия става въпрос за злоупотреби след тежка раздяла, в която бившето гадже наистина иска да си отмъсти. При тези случаи най-често се включват заплахи, че тези видеа или снимки ще бъдат изпратени до колеги в работата на жертвата, до семейството й, до приятели и т.н. При втория тип извършителят иска да посрами бившия си партньор максимално. Това най-често става като се публикуват компрометиращите материали в порно сайтове с голям брой посетители или като цяло в множество порно сайтове. Звънейки на такава линия за помощ, повечето хора първо търсят помощ за най-належащия проблем - как да свалят видеата или снимките от сайтовете, в които са качени. За жалост от такива линии не могат да гарантират нищо в тази посока, тъй като с някои от порно сайтовете са изключително трудни за комуникация. Само за първата си година една от тези линии на доверието във Англия събира над 3000 случая на тормоз чрез порно отмъщения. За три години позвъняванията и имейлите от различни жертви вече са над 12 хил. Според експертите там обаче не става въпрос за ръст в този род онлайн тормоз, а по-скоро за повече яснота за проблема и повече хора, които се престрашават да потърсят помощ. \"Хората имат идеята, че порно отмъщенията засягат само \"Селфи поколението\". Вероятно сте чували историята: момичето си прави гола снимка, изпраща я на гаджето си, двамата късат и той я споделя онлайн. Това наистина се случва, но често нещата са много по-сложни\", споделя Лаура Хигинс, управител на една от тези телефонни линии на доверието. \"Ние оказваме подкрепа на много млади хора, но също така и на хора около 40-те или 50-те си години. Наскоро с нас се свърза човек на около 70 години, притеснен, че е жертва на изнудване чрез клип със сексуално съдържание\", коментира още тя. Жертви на подобен тормоз има от всевъзможни браншове и професии, както и от всички нива на работа - от обикновени служители до ръководни кадри. В такива ситуации от линията за помощ предоставят не само правни, но и различни HR съвети, които могат да са от ползва, свързват се и със самата фирма, ако тя е засегната, и помагат да решаването на проблема. Макар мнозинството от жертвите да са жени, около 1/4 от позвъняванията са от мъже. Най-често при тях става дума именно за онлайн изнудване.  През социалните мрежи или през акаунти за запознанства фалшиви женски профили се свързват с мъжете, следва малко флирт, който преминава във видео чат. След това следват и заплахите, че видеото ще бъде качено онлайн, ако не бъде платен откуп за видеото. Проблемът тук е, че веднъж платила жертвата, изнудването става постоянно, тъй като извършителят вижда, че са податливи на шантаж. Хигинс споделя, че друг често срещан проблем е воайорството и следенето. \"Получаваме обаждания от хора, които са били заснети как се къпят в банята или в спалнята им. Понякога става въпрос за познати, друг път са съвсем неизвестни хора\", разказва тя. Друг проблем е с разбиването на профили онлайн, подобно на големият случай с изтичане на голи снимки на знаменитости отпреди няколко години, в който бяха засегнати Дженифър Лорънс, Селена Гомес, Кейт Ъптън и редица други знаменитости. В такива случаи, особено при по-известни лица, възможността да се свалят компрометиращите снимки и клипове става изключително трудна, веднъж обиколили те през различните сайтове и новината за това се появи в медиите. Оттам съветват хората да бъдат особено внимателни за съдържанието на по-интимни кадри в личните телефони и техниката като цяло. Макар защитата на новите телефони да става все по-добра, все още я има опасността при откраднат телефон някой да разбие тези защити и съдържанието му да стане достъпно. В такива ситуации някои престъпници прибягват до изнудване, а други директно публикуват снимките или видеата онлайн.  Понякога дори самите извършители се свързват с линията на доверието, измъчвани от чувство за вина. Хигинс разказва за един подобен случай, в който мъжът се разкайвал за това, че е публикувал снимки на бившето си гадже в специален сайт за порно за отмъщение. От организацията репортват видеото и то е свалено, макар и след известно време. По нейни думи особено важно е в такива ситуации, когато човекът, качил снимките, търси помощ, да не се подхожда осъдително към него, въпреки че е сгрешил. Все пак се съобщава, че е нарушен законът и че човекът може да се окаже подсъдим, но в крайна сметка е решение на жертвата дали да подаде жалба и да заведе дело.", "date": "2018.08.11", "title": "\"Ако той публикува тези снимки, с живота ми е свършено!\""}
{"url": "http://www.classa.bg/%D1%81%D0%B2%D1%8F%D1%82/item/385297-wall-street-journal-%D1%83%D0%BD%D0%B3%D0%B0%D1%80%D0%B8%D1%8F-%D0%BD%D0%B0-%D0%BE%D1%80%D0%B1%D0%B0%D0%BD-%D0%B5-%D1%80%D1%83%D1%81%D0%BA%D0%B0-%D1%88%D0%BF%D0%B8%D0%BE%D0%BD%D1%81%D0%BA%D0%B0-%D0%B1%D0%B0%D0%B7%D0%B0", "text": "Материалът остро критикува и решението на унгарските власти за изграждане на атомна електроцентрала на стойност 12 млрд. евро с финансиране от Руската федерация Унгарската столица Будапеща е „база за проникване на руски шпиони в Европа\", пише Wall Street Journal, цитиран от БГНЕС. В силно критичен спрямо президента на Унгария Виктор Орбан материал, авторитетното американско издание твърди, че властите в централноевропейската държава не само не преследват, но дори редовно покровителстват дейността на руското външно разузнаване. Според неназовани унгарски и американски официални лица „руските шпиони бродят из Будапеща напълно необезпокоявани и използват унгарската столица като база за своето проникване в Европа\". Освен това мнозина чувстват, че правителство е изцяло в ръцете на Владимир Путин. Материалът остро критикува и решението на унгарските власти за изграждане на атомна електроцентрала на стойност 12 млрд. евро с финансиране от Руската федерация.", "date": "2018.08.11", "title": "Wall Street Journal: Унгария на Орбан е руска шпионска база"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385289-%D0%B6%D0%B5%D1%81%D1%82%D0%BE%D0%BA%D0%B0%D1%82%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D1%82%D1%80%D0%B8%D0%BC%D0%B0-%D0%B3%D0%BD%D1%83%D1%81%D0%BD%D0%B8-%D0%BF%D0%B5%D0%B4%D0%BE%D1%84%D0%B8%D0%BB%D0%B8,-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB%D0%B8-%D0%B4%D0%BE-%D1%81%D0%BC%D1%8A%D1%80%D1%82-%D0%BC%D0%BE%D0%BC%D1%87%D0%B5%D0%BD%D1%86%D0%B5", "text": "В Йемен наказаха трима педофили, изнасилили жестоко и убили 10-годишно момченце. Всичко това се разигра пред очите на огромна тълпа, жадуваща за мъст. След публичния разстрел телата на престъпниците бяха овесени на подемен кран, пише The Sun.      Наказанието бе изпълнено на централния площад в Сана. Осъдените на смърт педофили бяха облечени в сини роби.      Преди разстрела офицерите ги заставили да легнат на земята по очи, след като пуснали по един куршум в областта на сърцето на всеки един от тях.      Окървавените тела на наказаните бяха оставени за назидание няколко часа.", "date": "2018.08.11", "title": "Жестоката смърт на трима гнусни педофили, изнасилили до смърт момченце"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385290-%D0%BD%D0%B5%D0%BB%D0%B8%D0%BD%D0%B0-%D0%BD%D0%B0%D0%B1%D0%BB%D1%8A%D1%81%D0%BA%D0%B0-%D0%BE%D1%89%D0%B5-%D1%81%D0%B8%D0%BB%D0%B8%D0%BA%D0%BE%D0%BD", "text": "Фолк легендата Нелина е подновила силиконовите си импланти и грее с чисто нови гърди. Изпълнителката на „Бял мерцедес\" е коригирала циците си преди началото на лятото, а миналата седмица изпече новия си бюст на Канарските острови.      Чалга антиката се похвали със снимка от вулкана Тейде, като за щастие на Нелина, по време на нейната разходка там, огненото чудовище не се е събудило, твърди „Таблоид\". Феновете й не скриха удивлението си от напращелите й бомби, които и с просто око си личи, че са значително по-големи.      Фолк ветеранката се опита да отклони въпросите на почитателите си, като наблегне на почивката и това как си е изкарала на Канарските острови, където прекара 7 дни.", "date": "2018.08.11", "title": "Нелина наблъска още силикон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385291-%D0%B7%D0%B0%D1%89%D0%BE-%D0%B3%D0%B5%D0%BDa-%D1%82%D1%80%D0%B0%D0%B9%D0%BA%D0%BE%D0%B2%D0%B0-%D0%BD%D0%B5-%D0%BD%D0%BE%D1%81%D0%B8-%D0%B1%D0%B8%D0%B6%D1%83%D1%82%D0%B0", "text": "Гена Трайкова няма никаква страст към бижутата. Журналистката не крие, че харесва единствено сребърните накити, но заради лошата им кореспонденция с официалните тоалети на екран, малкото дрънкулки, които тя притежава, не влизали за телевизионна употреба. И докато колежките на Трайкова се надпреварват коя с какъв по-шикозен накит да се появи в ефир, то лицето на Би Ти Ви разкрива, че никога не се е вълнувала от скъпи украшения, пише „Таблоид\".      Блондинката признава, че не обича да се кипри и за нея е повече от безсмислено да даде хиляди за брошка или пръстен при положение, че със същите пари може да смени целия си гардероб или да отиде на почивка в чужбина. Стига да има с кого.", "date": "2018.08.11", "title": "Защо Генa Трайкова не носи бижута"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385292-%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D0%B1%D1%81%D0%BF-%D1%81%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8,-%D1%87%D0%B5-%D0%B8%D0%BC%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0-%D0%BD%D0%B0%D1%86%D0%B8%D1%8F,-%D0%B2%D1%81%D0%B8%D1%87%D0%BA%D0%B8-%D0%B4%D0%BE-%D0%B5%D0%B4%D0%B8%D0%BD-%D1%81%D0%B0-%D0%B7%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB-%D0%BE%D1%87%D0%B0%D0%BA%D0%B2%D0%B0%D0%BC-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2", "text": "Евродпутатът Ангел Джамбазки определи реакцията на министър-председателя Борисов към Зоран Заев като възможно най-добрата в този момент. Той сподели пред БЛИЦ и какво се крие зад думите на македонския премиер. Джамабазки говори и ареста на Димитър Желязков - Очите и общинаря Бенчо Бенчев. Вижте какво каза пред медията ни заместник-председателят на ВМРО:    - Г-н Джамбазки, как ще коментирате провокацията на Зоран Заев за Илинденско-Преображенското въстание?     - Не съм сигурен, че това е провокация. Познавайки манталитета на политиците по тези ширини и бидейки един от тях, не изключвам себе си, подозирам, че Заев е притиснат в ъгъла и иска да каже на всеки това, което иска да чуе. Едно говори в Благоевград, друго в Скопие, Атина, Брюксел и т.н. Предполагам, че това изказване е по повод битката за референдума там и желанието му да го спечели. Тази политика няма дълъг път, защото не почива на здрави основи. Ние от самото начало знаем много добре, че Зоран Заев е председател на социалдемократическия съюз на Македония и е наследник на комунистическата партия на Македония, която заедно с югославската, гръцката и българската комунистическа партия, след решението от 1934 година, създадоха фалшивата македонска нация. Това, което прави Зоран Заев е събитие. Няма какво друго да очакваме. Какви са неговите мотиви е друг въпрос. Дали иска да остане в историята като човекът, който е вкарал македонската държава в ЕС, мен не ме интересува. Правата и законите на българите трябва да бъдат защитени в Македония, никой не трябва да фалшифицира българската история и да си я присвоява. Ние признаваме, че след 45-та година в Македония вече има македонска нация - политическа такава. Да, тя е изградена с насилие, убийства на хиляди българи, но е факт, че ще срещнете хора, които ще кажат, че са македонци и да твърдят, че са различни от българите. Но и аз мога да кажа, че съм македонец, което за мен е абсолютно същото като това да съм българин. Моите корени са такива. Всеки от семейството има корен от някъде. Такава е съдбата на България от 20-ти век. Нашият национален интерес е категорично Македония да стане част от ЕС. Има такива, които наливат масло в огъня, визирам председателя на БСП. Струва ли ви се редно и нормално председателя на тази партия и членовете й да говорят по темата с Македония? Те дори не се извиниха след 89-та година. Едно време се целуваха с Местан и правеха други съвкупления, но никога не се извиниха за това. Хиляди безименни гробове, заради предателската политика на БСП. Те са отговорни, че има македонска нация. Всичките до един са за разстрел.      [Бойко Борисов и Зоран Заев]    - Подобаваща ли бе реакцията на кабинета и Борисов?    - От умерена до добра. Като се мине през военният министър и председател на ВМРО, който е най-запознат от целия кабинет с тази ситуация, в което няма нищо ненормално, продължим с външният министър Захариева, която напипа темата с това кой ни задава въпросите и завършим с Борисов, който в свой стил заяви, че ако продължат да ни провокират така, ще си спомним тези думи когато дойде време за гласуването за присъединяването на Македония към ЕС. Нямаме интерес да гоним Македония и да се конфронтираме. Знаете, че на балканите има много анти български интереси, които се пресичат именно там. Аз постоянно досаждам на министър-председателя по тези теми. Пиша му съобщения, говорим... Предполагам му е омръзнало вече, но е факт, че горим в тази тема и реакцията беше такава, каквато трябваше да се чуе. Реакцията на Заев беше извинително съобщение към цялата ни нация. Да накараш македонския премиер да каже \"извинете, братя българи\" е постижение.    - Може ли да се очакват още подобни изказвания?     - Разбира се. Винаги трябва да очакваме. Анти-българското отровно цвете на македонизма бе поливано щедро то Севера близо 70 години. Толкова време отровни плевели цъфтят в националната ни градина. Не можем да ги изкореним за година и с подписването на един договор. Това ще бъде дълъг процес със сериозна съпротива. В Македония има много искрени врагове на България, както в Сърбия, Турция и други съседни държави. Там имаме тежка битка, която ще продължи. Донякъде разбирам Заев, но без да го оправдавам. Правя си изводите за думите му. Него вкъщи го чака една хунта, която му иска главата, защото е българофил и предател.    - Как ще коментирате реакцията на БСП след твърденията, че общинският съветник Бенчо Бенев е финансирал техни кампнии?    - Без да познавам конкретни факти и да съм запознат с всички текстове по случая, мога да кажа, че обясненията, в които се хвърли БСП са меко казано смехотворни и неубедителни. Един път финансирал, друг път - не, местният лидер говори за космически суми, които нарушават закона за политическите партии. Не би трябвало и не може да се финансира по такъв начин политическа партия. Очевидно има някаква гузност там, очевидно нещо не е ясно там. Не желая да съм голословен, за това би трябвало финансовата инспекция и компетентните органи да се заемат с този случай, за да няма хленчене, извиване и криене.      [Бенчо Бенчев Снимка: bTV]    - В интервю пред БЛИЦ вицепремиерът Валери Симеонов хвърли бомба, че Очите е обслужван от политици от високите етажи. Имате ли представа кого визира?    - Нямам представа. Кредитирам думите на г-н Симеонов. Ако той е направил такова изявление, съм сигурен, че зад него стои подготовка. Той е доказал, че макар и по-рязък и с по-необикновен изказ, зад думите му има подготовка. Давам кредит на доверие към това, което е казал.      [Арестът на Димитър Желязков - Митьо Очите]    - Очаквате ли прокуратурата да стигне до края със случая Очите-Бенчев и двамата да получат ефективни присъди, ако се докажат обвиненията срещу тях?     - Разчитам, че ако тези български граждани са извършили деянията, в които са обвинени, да бъдат ефективно осъдени. Ако има информация за тези множество престъпления, те да бъдат успешно доказани. Надявам се прокуратурата и следствените органи да са се подготвили този път и да им се дадат максимално ефективни присъди.", "date": "2018.08.11", "title": "Ангел Джамбазки изригна БСП са отговорни, че има македонска нация, всички до един са за разстрел! Очаквам Митьо Очите и Бенчо Бенчев..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385288-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%8F%D1%82-%D0%BE%D1%82-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D1%80%D0%B8%D0%B0%D0%BB%D0%B8%D1%82%D0%B8-%D0%B3%D0%B5%D1%80%D0%BE%D0%B9-%D0%B4%D0%B0%D0%BD%D0%B8%D0%B5%D0%BB-%D1%81%D0%B5-%D0%B2%D1%8A%D1%80%D0%BD%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80-%D0%B2-%D0%B4%D1%83%D0%B1%D0%B0%D0%B9-%D0%B1%D0%B5%D0%B7-%D0%B5%D0%B4%D0%BD%D0%B0-%D1%81%D1%82%D0%BE%D1%82%D0%B8%D0%BD%D0%BA%D0%B0-%D0%B8-%D1%80%D0%B0%D0%B7%D0%BA%D1%80%D0%B8", "text": "След 9 месеца в арабски затвор един от най-колоритните участници в „Биг брадър\" – Даниел Дечев, се прибра на 8 август в родината с ранен полет на нискотарифната самолетна компания, пише HotArena. На летище София в 1,30 през нощта го посрещнаха приятели, притеснени, че младият мъж ще има нужда от помощ. Даниел изненада всички, появявайки се в добро настроение и усмивка. „Нямам никакъв багаж. Никакви дрехи освен гащите и потника, с които пристигам. Нито една стотинка нямам в джоба си, никакви дебитни, кредитни карти. Дори лични документи нямам. Каквото имах, загубих. Затрих и картите си „Таро\", на които си гледах. Всички, които ме познават, знаят, че обичам да надничам в бъдещето си, а точно този тип карти никога не са ме лъгали. Възнамерявах да си купя, при първа възможност, когато спечеля някакви пари... Но един приятел, с когото сме от една зодия – Риби, д-р Милушев, ще ми подари книгата „Чашата на познанието\" и тесте карти към нея. Пожеланието му е да бъда разумен, когато тръгвам някъде по света, да не се доверявам на случайни хора. Радвам се, че в София приятелите ме чакаха с нетърпение. Изключително съм трогнат от факта, че са ме пуснали за издирване чрез Интерпол. Такова нещо не очаквах. През тези 9 месеца постоянно ги мислех – дали са здрави, дали ходят на работа, дали са добре, дали са се променили, как ще ме посрещнат, ще ми се карат ли. Молех се да не ми се сърдят, че им казах, че заминавам за две седмици и ще се върна с магнити, а дойдох с празни ръце. Приятелите ми са моето семейство – всичко, което имам са те, защото съм расъл в Домове за изоставени деца. Сега видях, че имам голямо семейство от истински приятели\", сподели Даниел Делчев пред близки. На този етап той премълчава причина довела до ареста му, както и тази на спътниците му – варненката Вилияна Янкова и великотърновеца Юри Байрактаров. Казва, че няма настроение да връща лентата на спомените назад. Сигурен е, че Юри и Вилияна също скоро ще бъдат пуснати на свобода. „Усещах, че ще изляза на свобода, но не знаех кога това ще се случи, защото както споменах, си загубих някъде картите „Таро\". От Външно също ми помогнаха много. Като начало ще се опитам да работя в областта на строителството. Не се срамувам от труда, мога да работя по 10-12 часа на ден. И без друго свикнах да не спя или да спя с прекъсване. Това е от напрежение, от стрес – надявам се, че отпадне във времето\", разкрива Дидо, който е известен с прякора си Шейха още с влизането си в риалити шоуто през 2008 г. От 8 ноември 2017 г. до 8 август 2018-а Дидо се водеше в неизвестност. Знаеше се, че е летял до Дубай с прекачване през Москва и не пропускал възможността да уведоми познатите си до къде е стигнал, както и да качи фотоси от самолета. След пристигането в Дубай си прави няколко кадъра на летището, качва ги на страницата си във фейсбук, а после сякаш се изпарява. Мобилният му телефон седмици наред не дава никакъв сигнал. Съобщенията, които приятелите му изпращат, стоят непрочетени. Така започват да се нижат месеци, в които от брадъра няма нито вест, нито кост. Накрая, след като в България се вдига шум, полицията се намесва и е пуснат за издирване от Интерпол. Оказва, се че брадъра е арестуван в емирството.", "date": "2018.08.11", "title": "Издирваният от Интерпол риалити герой Даниел се върна от затвор в Дубай без една стотинка и разкри..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385286-%D0%B2-%D0%B1%D1%83%D1%80%D0%B3%D0%B0%D1%81-%D0%B7%D0%B0%D0%BF%D0%BE%D1%87%D0%B2%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D1%8A%D1%82-%D0%BD%D0%B0-%D1%81%D0%BE%D0%BB%D1%82%D0%B0", "text": "Фестивалът на солта започва днес в Бургас. Той ще бъде открит от 16.00 часа, в района на южната част на Атанасовското езеро. Темата на шестото му издание е „Солта на живота“. Това съобщи Радостина Ценова от Българската фондация „Биоразнообразие“. Фестивалът ще започне със забавния конкурс „Мис и Мистър „Солена кал“. В него може да се включи всеки желаещ без значение на възрастта. Единственото условие на организаторите е участниците да бъдат артистично намазани с кал от езерото и да дефилират атрактивно на импровизираната сцена. Жури ще определи победителите, но награди ще има за всички участници. Организаторите се надяват, че в тазгодишното издание ще се включат не само много от хората, които ежедневно ползват басейните с луга и кал и се възползват от безплатните спа процедури, но и специално подготвени за конкурса участници. Разнообразните занимания за деца и възрастни ще са насочени към опазване на солниците и лагуната на Атанасовско езеро, които са природно и културно наследство", "date": "2018.08.11", "title": "В Бургас започва Фестивалът на солта"}
{"url": "http://www.classa.bg/%D1%82%D0%B5%D1%85%D0%BD%D0%BE/item/385287-%D0%BA%D1%80%D0%B0%D0%B9-%D0%BD%D0%B0-%D1%88%D0%BE%D1%84%D1%8C%D0%BE%D1%80%D1%81%D0%BA%D0%B8%D1%82%D0%B5-%D0%BA%D0%BE%D1%88%D0%BC%D0%B0%D1%80%D0%B8-ford-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0,-%D0%BA%D0%BE%D1%8F%D1%82%D0%BE-%D1%81%D0%BF%D0%B0%D1%81%D1%8F%D0%B2%D0%B0-%D0%B6%D0%B8%D0%B2%D0%BE%D1%82%D0%B8", "text": "Някои грешки на водача могат да доведат до такива катастрофални последици като например случайно навлизане в платното за движение в обратна посока. За да може кошмарът на всеки шофьор да не се превърне в реалност, инженерите от компанията \"Форд\" разработиха система за предупреждение при навлизане в лентата, предназначена за насрещното движение - Wrong Way Alert. \r\n За това до каква степен водачите се боят от срещи с неволни \"камикадзе\" на магистралите говори и названието на това явление на европейски езици: в Германия те се наричат Geisterfahrer, в Холандия - spookrijder, във Франция conducteur phantom - и всичко това в превод означава \" шофьор-призрак \". \r\n \"Последствията от такава грешка могат да бъдат ужасяващи. Уморени, заблудени от пътни знаци или дезориентирани от лоша видимост, шофьорите могат да направят грешка в някой завой и внезапно да открият, че са изложили себе си и други хора по магистралата на най-сериозна опасност \", казва Ян Гестен (Jan Guesten), инженер-разработчик на системата от европейското подразделение на Ford. \r\n В основата на системата за предупреждение при попадане на лентата за движение, предназначена за насрещното движение, е технологията за разпознаване на пътните знаци, вече използвана от Ford. Също така се отчита информация за местонахождението на автомобила, предоставени от навигационната система в колата. Разположена на предното стъкло камера е насочена напред и разпознава важни пътни знаци (например, ограничение на скоростта) и ги предава на дисплея на таблото. В ситуация, когато водачът се движи между два знака, забраняващи преминаването, системата  Wrong Way Alert издава звуков сигнал и показва на таблото изображение на забраняващия знак, както и текстово съобщение с предложение за проверка на правилната посока на движение. \r\n    ", "date": "2018.08.11", "title": "Край на шофьорските кошмари: Ford представи нова система, която спасява животи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385283-%D0%BE%D1%82%D0%BA%D1%80%D0%B8%D1%85%D0%B0-%E2%80%9E%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BF%D0%B5%D1%81%D0%B8%D0%BC%D0%B8%D0%B7%D0%BC%D0%B0%E2%80%9C-%D0%B2-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D0%BC%D0%BE%D0%B7%D1%8A%D0%BA", "text": "Учени от Масачузетския технологичен институт идентифицираха зона на  , отговаряща за реакциите, свързани с чувството за  и  , пише сп. Neuron.     При определени условия този участък може да формира  , която е невъзможно да бъде лекувана с помощта на  . Американските учени считат, че съществува възможност и за обратна реакция. \"Изключването\" или потискането на активността на \"депресивната зона\" може значително да подобри настроението на човека и той да стане по-невъзприемчив към външните фактори, които предизвикват труднолечимите психически разстройства.Изследователите считат, че активността на ивичестото тяло в мозъка може да влияе на централната  нервна система . Опити с примати показаха взаимовръзката между частите на главния мозък при развитието на сложните разстройства на психиката.     Сега учените тепърва ще изясняват как правилно трябва да се стимулират определени участъци, за да работи мозъкът в \" позитивен ключ \".", "date": "2018.08.11", "title": "Откриха „центъра на песимизма“ в човешкия мозък"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385284-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%82-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D1%89%D0%B5-%D0%BE%D0%BF%D0%B8%D1%82%D0%B0%D1%82-%D0%B4%D0%B0-%D0%B8%D0%B7%D0%B2%D0%B8%D1%8F%D1%82-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%BE-%D1%85%D0%BE%D1%80%D0%BE-%D0%B2-%D1%81%D0%B2%D0%B5%D1%82%D0%B0", "text": "Българи от цялата страна ще се хванат ръка за ръка, за да извият  най-голямото планинско хоро в света . В народни носии няколко  фолклорни ансамбъла  ще затанцуват пред езерото „ Бъбрека ” в  Рила  днес по обед (12:00 ч.). Танцьорите ще играят под звуците на  жив оркестъ р. Участниците ще направят  опит за Гинес рекорд  за най-голям  жив надпис с народни костюми , като изпишат с телата си \" България \"  на 2200 м надморска височина.  Ще бъде направен опит и за още един Гинес рекорд  - за слаг лайн  ( ходене по въже) между два балона.       На най-голямото планинско хоро в Рила ще се хванат танцьорите от седем ансамбъла, облечени в носии от различните етнографски области на страната, с идеята да пресъздадат колорита и разнообразието на родния ни фолклор, обясни пред „Дарик“ Пламен Мирянов от фондация „Нашият дом е България”:     „Около  300 души ще се качат на поляните  и това ще бъде един невероятен спектакъл на цветове, фолклорни костюми, танци и емоция. Едно е хората да танцуват с обикновените си дрехи и съвсем друго е да са с традиционните костюми. Това за мен е много амбициозно и специално“, каза Мирянов.     Танците ще бъдат под съпровода на  жива музика .     „Нямаме право да разполагаме никаква озвучителна музика горе и затова ще идват музиканти. Ще има оркестри на живо, за да се поддържа ритъмът на танци“, посочиха още организаторите.     Танцьорите ще направят опит да поставят Гинес рекорд, като изпишат с телата си „България”.      „Имаме идея да направим жив надпис България.  Всички хора с носии  да влязат в една оградена зона, с която се  изписва България  и да снимаме това от дрон. Това ще е най-големият жив надпис, правен някога в България. Ще има много силни усещания“, обясни още Пламен Мирянов.     При добра прогноза ще се проведе и свободен полет с балоните на Клуб Адреналин, като организаторите имат идея да качат на балоните само хора в неравностойно положение.", "date": "2018.08.11", "title": "Българи от цялата страна ще опитат да извият най-голямото планинско хоро в света"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385285-le-monde-%D0%B5%D1%81-%D0%BD%D0%B8%D0%BA%D0%BE%D0%B3%D0%B0-%D0%B4%D0%BE%D1%81%D0%B5%D0%B3%D0%B0-%D0%BD%D0%B5-%D0%B5-%D0%B1%D0%B8%D0%BB-%D0%BF%D0%BE%D0%B4%D0%BB%D0%BE%D0%B6%D0%B5%D0%BD-%D0%BD%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D0%B6%D0%B5%D1%81%D1%82%D0%BE%D0%BA%D0%B0-%D0%B0%D1%82%D0%B0%D0%BA%D0%B0", "text": "Европа на интелектуалното развитие, високите технологии, чистата енергетика и устойчивото развитие днес е в ролята на жертва. Подобно на Османската империя от XIX век, тя е болният човек на... Европа Европа, оказала се под ударите на Доналд Тръмп и Владимир Путин, преживява своята първа екзистенциална криза. Отговорността за нея лежи и на европейските лидери. От своето създаване до днес Европейският съюз никога не е бил подложен на толкова жестоки нападки от всички страни. Заплашено е самото му съществуване като организация. Операцията, която до голяма степен се води от Доналд Тръмп, се разгръща на четири фронта: Иран, търговията, отбраната и миграционната политика.  Тръмп игнорира настоятелните призиви на ЕС и излезе на 8 май от международното споразумение за иранската ядрена програма, което беше подписано във Виена през юли 2015 г. След това решение последва възобновяване на американските санкции и заплаха за вторични наказателни мерки по отношение на държавите, които продължат да инвестират в Иран след 4 ноември.  ЕС естествено реагира. Специален закон трябва да неутрализира екстериториалните американски санкции, докато Европейската банка за развитие трябва да окаже подкрепа на работещите в Иран компании. Предвижда се също така създаването на своеобразна застрахователна компания, която да предоставя гаранции на средния и малък бизнес, инвестиращ в Иран. Въпреки това мерките ще влязат в сила най-рано след година.  Именно по тази причина напускането на френските компании придоби формата на хаотично бягство. Не е по силите на държавите от ЕС да запазят споразумението от 2015 г. На срещата на Г-8 на 8 и 9 юни открито беше обявена търговска война. Еманюел Макрон я нарече абсурдна. Международният валутен фонд се страхува от световна рецесия от 0,5% през 2020 г. Но на Доналд Тръмп му е все едно.  В тази сфера Великобритания стана мишена на безпрецедентна намеса. До избирането си Тръмп приветстваше Брекзит и подкрепяше популистката Британска партия на независимостта на Найджъл Фараж. Днес американският лидер заплашва Тереза Мей с преразглеждане на двустранните търговски споразумения, ако тя не заеме твърда позиция по Брекзит. С оглед на специалните членове в тези договори /по-конкретно, става дума за предаването на технологии/, шантажът е доста сериозен.  Двойствената позиция на Тръмп  Що се отнася до отбранителната сфера, в навечерието на срещата на НАТО на 11-12 юли американският президент безцеремонно се усъмни в суверенитета на Германия спрямо Русия, говорейки за нейната енергийна зависимост с аргументи под формата на необективна статистика. Като цяло тук нещата са постарому: САЩ отказват да финансират сигурността на Европа, която трябва да харчи повече за покупката на американски оръжия. За никакви европейски преференции не може да става дума.  Резкият тон на последните изказвания е свързан с двойствената позиция спрямо Европа не само на Тръмп, но и на Джон Болтън с неговите послушници-неоконсерватори, които вече 20 години не спират да презират европейците заради тяхното предполагаемо малодушие /те нямат желание и възможност да водят войни/.  Накрая, администрацията на Тръмп се опитва да спечели от европейските противоречия по миграционния въпрос и се стреми към разпадане на традиционните политически партии, независимо от тяхната идеология.  Новите американски посланици открито подкрепят крайнодесните популисти в Италия, Германия, Великобритания и Централна Европа. В това настъпление Тръмп не е сам. Всичко изглежда така, все едно останалите велики държави обединяват сили, за да разбият ЕС.  Срещата на Тръмп и Путин в Хелзинки на 16 юли стана символ на опасното сближаване по това и други направления. Въпросът е в това, че Русия получава възможност да отслаби икономическия съперник и политическия противник. Путин вижда в случващото се възможност за рестарт на своя голям проект за евразийско пространство. Освен това, той ще може да си разчисти сметките с ЕС, който въведе санкции след нахлуването в Крим и подкрепя киевското правителство в борбата с донбаските сепаратисти.  Разколът в ЕС прави невъзможно движението напред По всичко личи, че Китай си прави изводи от отслабването на Европа. В миналото той призоваваше към създаването на европейска държава, която ще съдейства за развитието на многополюсен свян и ще стане противовес на САЩ. Сега Пекин осъзна неспособността на европейците да постигнат стратегическа автономия и да маневрират, което обективно води до тяхното разделение.  След като проектът за „нов Път на коприната“ не постигна особени успехи във Франция и Германия, Китай развива инфраструктурна програма с държавите от Централна и Източна Европа.  Отговорността за кризата лежи отчасти и на ръководството на ЕС, което изпусна прехода към по-високо ниво на държавност, т.е. стратегическа и политическа автономия в ключовите области: отсъствието на обща външна политика, забавяния с европейската отбрана, отсъствието на обща финансова и валутна политика. Еврото така и не става операционна и резервна валута. До ден-днешен три четвърти от всички валутни резерви са в долари.  Накрая, не е по силите на европейското ръководство да сформира дългосрочна стратегия по миграционния въпрос. В резултат на това ЕС се сблъска с първата си екзистенциална криза. Тръмп нарече ЕС своя враг.  Следователно, Тръмп е враг на ЕС. Ние трябва да му дадем отпор по всички четири направления на атаката.  Но разногласията между членовете на ЕС, тяхната слабост по отношение на американската икономика и зависимост в отбранителната сфера прави невъзможен отговора в единен порив.  Затова остава да сплотим редиците около тези, които в действителност имат интерес от запазването на суверенния ЕС. Кой може да стане този лидер? Достатъчен ли е тандемът Меркел-Макрон за преразглеждане на съюза?  Европа на интелектуалното развитие, високите технологии, чистата енергетика и устойчивото развитие днес е в ролята на жертва. Подобно на Османската империя от XIX век, тя е болният човек на... Европа.      ", "date": "2018.08.11", "title": "\"Le Monde\": ЕС никога досега не е бил подложен на толкова жестока атака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385279-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2-%D0%B2%D0%B5%D1%87%D0%B5-%D1%81%D0%B8-%D0%B5-%D0%B2%D0%BA%D1%8A%D1%89%D0%B8-%D0%B8-%D1%81%D0%B8-%D0%BF%D0%BE%D1%87%D0%B8%D0%B2%D0%B0", "text": "Бенчев е бил на силни лекарства заради паркинсона и е излязъл от сърдечна аритмия. По неофициална информация той ще се възползва от услугите на софийски адвокат. Очаква се другата седмица да се яви пред съда, за да получи обвинителния акт. Припомняме ви, че Бенчо Бенчев бе един от арестуваните българи при акцията по задържането на Димитър Желязков - Митьо Очите в Истанбул миналия уикенд.", "date": "2018.08.11", "title": "Бенчо Бенчев вече си е вкъщи и си почива...."}
{"url": "http://www.classa.bg/%D1%81%D0%B2%D1%8F%D1%82/item/385280-%D0%B2%D1%8A%D0%BF%D1%80%D0%BE%D1%81%D1%8A%D1%82-%E2%80%9E%D1%87%D0%B8%D0%B9-%D0%B5-%D0%BA%D1%80%D0%B8%D0%BC%E2%80%9C-%D0%B2%D1%8A%D0%BB%D0%BD%D1%83%D0%B2%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-6-%D0%BE%D1%82-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "„Умните и красивите“ ходят да почиват в Одеса, Карпатите и Скадовск. Всички останали в окупиран Крим“ – с такива плакати Украйна изпраща всички свои граждани, които се отправят към Крим. През 2018 г. те са повече от 600 хил., до края на годината ще станат още повече. Наистина, украинската страна активно опровергава това: в граничната служба твърдят, че „административната граница се пресича основно от жителите на Херсонска област и от жителите на полуострова, а гражданите на Украйна от другите региони не се наблюдават“. А хората не ходят да почиват, а основно „са за хуманитарни цели“. Реалността изглежда иначе. В еврпаторийските, ялтенските, севастополските, судакските, феодосийските, керченските дворчета има автомобили с киевски регистрации, със запорожски, дори и с ивано-франковски! „Вие местен ли сте или не?“, обръща се журналист към мъж на плажа Алупки. „От Украйна сме. Това е вече друга държава“, отговаря той. „Как сте в Крим?“ „Превъзходно! Почивайте в Крим, най-доброто място! Морето и въздуха са отлични“, смята жител на преименуваният от новата власт в Каменское Днепродзержинск. Той нарича града си с предишното име.     А в Крим пристигна херсонският общественик Кирил – с шапка с надпис: „Україна“ със синьо-жълта нашивка на ризата.. Наслаждава се на почивката. „Виждаме, че плажовете са пълни, хората са много“, води той репортаж от Гурзуф. „Каквото и да се говори „чий“ е Крим, той си остава и ще остане най-прекрасното място на планетата“, смята той. Той почива тук „заради своите деца и тяхното здраве“.         „Радио „Свобода“ настоява, че „толкова провален сезон в Крим още не е имало“. Интересно е как го изчисляват – на плажа не може и ябълка да падне. С откриването на Кримския мост на полуострова с автомобили ходи цяла Русия. Сибиряците от хиляди километри. В социалните мрежи има увлекателни разкази за това, как в Крим идват от Челябинск, Магадан, Иркутск. А Краснодарски край се е научил да идва за почивните дни – в събота и неделя колите с номера 93 и 123 са в пъти повече отколкото в работен ден. „Свобода“, а заедно с нея и украинските медии, все още се утешават с разказите за „пустите плажове“, изостанали от живота: всъщност през 2018 г., Рубикон бе преминат. Построеният мост откри Крим за руснаците, пътуващи с автомобили, а това значи, че всяка година броят им ще се увеличава, едновременно с това руският турист все по задълбочено ще започне да изучава полуострова, ще намира за себе си особени места за отдих, ще създаде свой собствен неповторим Севастопол. Или Партенит. Или Алупку. Или Оленьовка. Или Шелкино. Или…     През юли Кримският мост пропусна през себе си първият милион автомобили, рекорден трафик – 31 511 автомобила на денонощие. През август новият рекорд е 32 406 автомобила, минали миналата неделя (6 август) в Крим или на континента. Същият ден Керченската фериботна управа пренесе само 14 съда с автомобили, но 734 единици товарен транспорт (пропускателна способност 2500 товарни ферибота на денонощие“.     В началото на юни бе завършена пиловата основа на железопътната част на Кримския мост. През юли строителите съобщиха за 80% готовност на най-горната железопътна структура - тя ще свърже моста с транспортната система на континенталната Русия. Кримската железница вече е подготвила предварителен график: през първата година ще се движат 29 двойки влакове, включително 15 двойки - пътнически, 10 - товарни, 4 - крайградски. „Железопътната линия до Крим се строи безпроблемно. Тя ще е с т.нар. „Кадифени релси“. Те в пъти превишават дължината на стандартната 25 метрова релса. Колкото е по-дълга тя, толкова по-малко шевове има между тях, през които се чува тракане, когато минават влаковете. По кадифени релси влаковете вървят плавно и почти без шум. Такъв път е по-надежден, дълготраен и удобен за експлоатация“, заяви началникът на проектното управление „Ространсмодернизация“ Виталий Бешлиу. Основното предизвикателство пред властите в Крим през следващите години е да се справят с туристическия поток, да приведат в ред градовете и селата, пътищата, плажовете, туристически маршрути. Работата е много, защото Украйна се отнасяше с Крим като зла мащеха: взимайки, вземаше, давайки, не даваше.", "date": "2018.08.11", "title": "Въпросът „Чий е Крим“ вълнува по-малко от 6% от жителите на Украйна"}
{"url": "http://www.classa.bg/%D1%81%D0%B2%D1%8F%D1%82/item/385281-%D0%BC%D1%8E%D0%BD%D1%85%D0%B5%D0%BD-%D0%B5-%D1%81%D1%82%D1%80%D0%B0%D1%85%D0%BE%D1%82%D0%B5%D0%BD,-%D0%BD%D0%BE-%D0%B1%D0%B5%D1%80%D0%BB%D0%B8%D0%BD-%D0%B5-%D0%BF%D0%BE-%D1%81%D0%B5%D0%BA%D1%81%D0%B8", "text": "За баварците е като лоша шега: Мюнхен, тяхната столица, родината на най-успешния германски футболен клуб и на Октоберфест не е толкова \"секси\", колкото Берлин. Eто още изненади от класацията  на европейските градове.             В своя публикация „Ди Велт\" обобщава тазгодишната класация на „най-динамичните градове в Европа\". Класацията е на фирма „Савилс\", която извършва консултации в сферата на недвижимите имоти. С ежегодната си класация „Савилс\" цели да провери развитието на големите европейски градове в шест категории. Резултатите от изследването помагат на големи инвеститори и фирми да решат къде да развиват бизнеса си. Класацията може да бъде ориентир и за обикновените граждани, защото тях също ги интересуват икономическото развитие и цените на жилищата в града, в който живеят. В тазгодишната класация Мюнхен заема 7-мо място, а Берлин е на 5-та позиция. Една от причините Мюнхен да изостане е това, че наемите в града са два пъти по-високи от тези в германската столица. „Когато инвеститорите купуват недвижими имоти, те искат да ги задържат в следващите 15-20 години\", казва Андреас Трумп, главен проучвател в „Савилс Инвестмънт Мениджмънт\", Германия. „Затова те инвестират там, където се очаква търсенето на офис сгради да не спира.\" Такива места са градовете с добра инфраструктура, организиран градски транспорт и хубави училища, в които има място за развитие както за големите концерни, така и за малките фирми. В същото време е важно тези градове да са привлекателни и за работната ръка, така че компаниите да имат достатъчно персонал. Затова е важно големите градове да предлагат добри възможностите за развлечение. За младите родители пък е от значение наличието на детски градини и училища с целодневна програма на обучение. „От съществено значение е и балансът между заплатите и наемите на жилищата\", разказва Трумп. Защото най-добрите училища, най-бързото метро и най-хубавите паркове и ресторанти не значат нищо, ако цената за едно жилище е толкова висока, че да не ти остават пари за друго. Високите наеми представляват трудност и за бизнеса: „Ако високите наеми в един град не отговарят на заплатите, компаниите трудно намират работници\", сочи проучвателят.   Високи наеми - по-малко жители   По тази причина Мюнхен е на 7-ма позиция. От икономическа гледна точка градът е сърцето на Германия. Заедно с финансовия напредък обаче се вдигат и наемите. „По отношение на наемите Мюнхен е най-скъпият германски град\", казва Томас Бейерле от „Катела\". Цената за квадратен метър в хубавите квартали на Баварската столица е 22,25 евро, а в тези от средна категория – „само\" 16,56.   Първенецът Лондон гарантира високо качество на живот   Различна е ситуацията в Берлин: квадратният метър в добрите квартали струва 14, 38 евро, а месечният наем на берлинчани е с цели 35 процента по-нисък. „Градът безспорно печели от сравнително ниските цени на жилищата. Освен големи имена, в Берлин се установяват и по-малки фирми, които наемат квалифициран персонал от Германия и чужбина\", разказва Трумп. В класацията участват още Франкфурт (17-то място) и Хамбург (27-мо място). „Хамбург е портата към търговията в Германия, но пристанищният град почти не привлича нови инвеститори\", споделя Тръмп. Там наемите също са високи спрямо месечните заплати. В резултат населението на Хамбург намалява. Статистиката сочи, че през 2015 и 2016 година броят на напусналите е с 12 900 души повече от броя на новодошлите. Подобна е и съдбата и на Стокхолм, който заема 10-та позиция в класацията на „Савилс\". Шведската столица предлага страхотни възможности за развитие, но цените на наемите се покачват непрекъснато.   Лондон е \"най\", защото...   Първенецът в тазгодишната класация на „Савилс\" е Лондон. Макар животът в британската столица да е скъп, наемите там са в добро съотношение със средната за града заплата. На 2-ро и 3-то място са Кеймбридж и Париж. „Градовете от топ 3 са добре свързани с останалия свят, така че компаниите нямат проблем да пренесат бизнеса си там\", обясняват от „Савила\". Освен доброто съотношение между наеми и заплати, трите най-динамични града предлагат разнообразни културни възможности. Високото качество на живот е гарантирано и от добре уредения транспорт – по земя и по въздух.", "date": "2018.08.11", "title": "Мюнхен е страхотен, но Берлин е по-секси."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385282-%D1%83%D1%81%D0%BF%D0%B5%D1%88%D0%BD%D0%B8%D1%82%D0%B5-%D0%BC%D1%8A%D0%B6%D0%B5-%D0%BB%D1%8A%D0%B6%D0%B5%D0%BB%D0%B8-%D0%BF%D0%BE%D0%B2%D0%B5%D1%87%D0%B5", "text": "  Изследване на учени от университета в Кембридж установи, че мъжете, чувстващи се като  , не само мачкат останалите хора, но и послъгват повече, пише в. \"Дейли мейл\".     При този тип мъжкари се наблюдават по-големи нива на тестостерон в организма им, в сравнение с по-малко успелите им съперници. В името на точността на проучването учените избрали участници в  експериментите , чиято възраст  не надвишава 20 години. На всеки мъж били проверени нивата му на  тестостерон , неговата самооценка и успехи сред нежния пол. Специалистите изработили и ситуации, в които трябвало да се спори  кой е по-силният. След завършването на дебатите учените отново измерили количествата тестостерон,  самооценките  и  влечението към жените. При победителите в споровете тестостеронът скочил с 14 процента, в сравнение със загубилите. Но за да постигнат целите си, притежателите на високи тестостеронови нива не се притеснявали да лъжат не само приятели и партньори, а и всички останали.", "date": "2018.08.11", "title": "Успешните мъже лъжели повече"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385278-%D0%B1%D0%B8%D0%B2%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%B2-%D0%BD%D1%81%D0%BE-%D0%BF%D0%BE%D1%82%D0%BE%D0%BF%D0%B5%D0%BD%D0%B8-%D1%81%D0%BC%D0%B5-%D0%B2-%D0%B1%D0%BB%D0%B0%D1%82%D0%BE-%D0%BE%D1%82-%D1%81%D1%82%D1%80%D0%B0%D1%85,-%D0%BE%D1%87%D0%B8%D1%82%D0%B5-%D0%BD%D0%B5-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Само малоумен или непълнолетен човек у нас не знае, че никоя уважаваща себе си престъпна групировка не може да прогресира без чадър от политици. Това каза в сутрешния блок на Bulgaria on air разследващият журналист Анна Заркова. С политиците престъпниците перат пари, правят част от бизнеса си легален. Напоследък дори влизат в политиката лично или чрез подставени лица, добави тя. Поздравявам прокуратурата, че покрай   арестува и двама корумпирани политици. Ще поздравя прокуратурата втори път, ако арестува продажни политици и от властта. Иначе тази оптимистична акция се превръща в комедия. Иначе покрай арестуваните политици излиза, че престъпните групировки са за окайване, че нямат връзка с властта, а само с опозицията, заяви Заркова. По думите на експерта по сигурноста и бивш служител на НСО полковник Николай Марков генезисът на всяко първоначално натрупване на капитала у нас има престъпен характер. Митьо Очите представлява симптоматика, но не е диагнозата. Той въобще не е най-големият престъпник в България. Вече не става въпрос за натрупване на капитали. Става въпрос за управление на финансови потоци. Става въпрос за мафия, която се регулира от естествения триъгълник Москва – Анкара – Брюксел, заяви бившият служител на НСО. Политическата класа в България изключително умело експлоатира криминалната престъпност. В България няма нещо, което властта да не знае. Въпросът е в каква посока иска да се намеси, добави полковник Марков. В последните 20 години ние сме потопени в едно блато от страх и тези, които управляват, са единствените виновни за това нещо, каза още полковник Николай Марков.", "date": "2018.08.11", "title": "Бивш служител в НСО: Потопени сме в блато от страх, Очите не е най-големият престъпник в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385273-%D0%B4-%D1%80-%D0%BC%D0%B0%D1%80%D1%82%D0%B0-%D0%BC%D0%B8%D1%85%D0%B0%D0%B9%D0%BB%D0%BE%D0%B2%D0%B0-%D0%BE%D1%82-nutrigen-%D1%81-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%B8%D1%82%D0%B5-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BC-%D0%B3%D0%B5%D0%BD%D0%B0,-%D0%BD%D0%BE-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D0%B5-%D1%81%D1%8A%D0%BE%D0%B1%D1%80%D0%B0%D0%B7%D0%B8%D0%BC", "text": "Днес знаем, че в нашата ДНК се крие ключът към оптималния ни хранителен и тренировъчен режим. Ако разберем, че генетично носим по-висок риск от развитие на болести като атеросклероза, намалена костна плътност, диабет тип 2 и други, ние ще имаме шанса отрано да променим начина си на живот, да намалим значително рисковете за тялото ни и да се погрижим за здравето си. \r\n Д-р Марта Михайлова работи с тестове NGSport, NGDiet, NGHealth и NGEstrogen. Част от участниците във \"Влез във форма\" вече направиха своите NG Sport тестове. \r\n Д-р Михайлова е завършила медицински университет София през 2006 г., специализирала е психиатрия, има образователно-квалификационна степен „доктор\" по Медицинска генетика. Към момента е главен асистент към катедра медицинска генетика към МУ София. С интереси в областта на генетиката, психичните болести, метаболизма. \r\n Какви хора идват при вас, за да си направят някои от изследванията на NutriGen? \r\n Обикновено тук при нас идват здрави хора, които искат да разберат на какво се дължи фактът, че имат множество повтарящи се леки здравословни проблеми. Идват и хора със заболявания, търсещи решение, или родители с деца, опитващи се да им осигурят най-правилен начин на живот. \r\n При спортния тест например се срещат елитни спортисти, които търсят максимално добри резултати за кратко време, хора, които влизат във форма, както и деца, които искат да спортуват, но родителите им все още не са направили избор какъв спорт е най-подходящ за тях при минимален травматизъм. Всичко това може да се дължи на генетична предразположеност. \r\n Няма човек с идеални гени, нали? \r\n Досега не съм видяла такова нещо. \r\n Колко нова наука за България е това, с което Вие се занимавате? \r\n Нутригенетиката и нутригеномиката са сравнително нови. И преди е имало информация, но като практика са нови. Аз конкретно се занимавам с това от 2014-а. Доколкото знам, преди NutriGen няма други компании, които да предлагат подобен тип тест. \r\n Тоест в момента вие комбинирате лайфстайл частта на генетиката със строго медицинската?  \r\n Да, ако си направиш тест, виждаш защо имаш някои проблеми и можеш да вземеш мерки. Повечето неща си имат обяснение. \r\n Ще дам един личен пример. Винаги съм се чудила защо толкова бързо правя мускули, а като ги правя - не трупам никаква подкожна мазнина. Дори съм се шегувала - ако бях мъж, можех да стана културист. След като си направих теста за спорт - NGSport, видях, че всички наблюдения, които имам за себе си, абсолютно се припокриха с генетичния ми потенциал. Резултатите ме зарадваха, защото означават, че тестовете са наистина смислени. \r\n Правили сте ДНК-тестове и на действащи спортисти? Съвпада ли това, което правят като спорт, с това, което им е генетично дадено? Може ли да са си сбъркали спорта?  \r\n Организмът е създаден така, че да може да избягва опасностите на природата, за което ни трябва хем сила, хем издръжливост. Просто има хора с по-изразен потенциал в едното или в другото. Това обаче невинаги съвпада с интересите им. \r\n Имала съм клиенти, за които спортове, свързани с рязка промяна на посоката не са препоръчителни. При тях рискът от травми на меките тъкани е по-висок, но те тренират именно такива спортове и ги обичат. Аз не мога да им направя тест и след него да им забраня, да им кажа \"Не, това не\". \r\n Генетиката може да изглежда малко суха, но когато трябва да бъде нагодена към конкретния човек, трябва да си много адаптивен. \r\n Как може да се противодейства, ако човек например показва висок риск от нараняване? \r\n По принцип наблюдавам, че при повечето хора рискът от травми е или висок, или умерен. Изключително рядко някой е с нисък риск от травми - така сме предразположени. Важни в теста са нивата на колаген тип 1, колаген тип 5 и ГДФ - важен белтък за структурирането и възстановяването на опорно-двигателния апарат. \r\n Какво на практика отчита изследването NGSport? \r\n Има показатели за сила, за издръжливост, състояние на опорно-двигателния апарат, за възпалителните процеси и за оксидативния стрес. Ако показателите за сила са по-ниски, бихме могли да кажем, че този човек няма да е много успешен във вдигането на тежести. \r\n Цялата идея е ако тук дойдат например родители и доведат дете, което искат да спортува, да ги насочим към типа спортуване, при който за най-малко време и с най-малко травми то ще постигне най-добри резултати. \r\n Но няма възраст, в която е препоръчително да се направи този тест, нали? \r\n Точно така, това са си нашите гени. В момента, в който детето вече не се кърми, може да бъде направен тест. А след това, когато започне да спортува нещо, за което има подходящи варианти на гени, то ще му харесва и ще му се удава. Резултатите ще идват по-бързо, което ще му носи усещане за благополучие. \r\n Има резултати на спортисти, които само като ги погледнеш и разбираш защо са успешни - те имат най-добрите варианти от най-важните гени в теста. \r\n Тоест онази максима за 1% талант и 99% работа не е чак толкова вярна? \r\n Не е съвсем вярна... \r\n Защо в NGSport се изследва кофеиновият метаболизъм - за да знаят хората колко кафета на ден да пият ли? \r\n Кофеинът често се използва като стимулант. Той може обаче да понижи минерализацията на костите, да повиши риска от сърдечно-съдови заболявания, когато се прекалява с него. Много е важно като се прави анализ, да не се гледа само какво можем и какво не можем да правим според показателите, като същевременно не трябва да се забравя, че заболяванията възпрепятстват потенциала. \r\n С какъв риск от травми са добрите спортисти? \r\n Това, което забелязвам е, че хората които имат много добри спортни показатели, почти винаги са и с висок риск от травми. Тоест има един вид застраховка - супермен трудно би могъл да се появи. \r\n Солта важна ли е за физическото представяне - и тя е включена в изследването? \r\n Да, освен това е отговорна при някои хора да се появяват резки покачвания и спадания на стойностите на кръвното налягане. При спортистите това може да бъде опасно и може да се провокира и от солта. \r\n Вие казахте, че нашите участници в проекта Get in Shape могат по естествен начин да повлияят на солта, на кофеина... \r\n Идеята на това изследване е не да кара хората да отидат в някоя аптека и да купят задължително 30 добавки, а да им се покаже къде имат слабо място и как да го компенсират. \r\n Чрез генетичните изследвания не можем да променим гена, но можем да се съобразим. При някои хора е достатъчно да се коригира храненето. Промените в диетата разбира се не изключват някоя и друга добавка, но не трябва да се прекалява. \r\n Освен насоки в диетата, давате ли и такива за определени изследвания, които да се направят след теста? \r\n Когато правя консултация, аз се съобразявам с анамнезата на този човек. Ако видя сериозен риск, му препоръчвам веднага подходящите изследвания. Ако са ориентировъчни изследвания и не се наблюдава непосредствен риск за живота, може да направи изследване при рутинните годишни тестове. Но описвам всичко в резюмето, което изготвям след теста. \r\n Винаги казвам - ако имате сериозни липси, подкрепете ги с добавка. Но ако всичко е наред, значи организмът се справя чудесно. Не е нужно да го тъпчем и да разваляме баланса, който е установил. \r\n NutriGen предлага и няколко други изследвания - NGEstrogen, NGDiet и NGHealth. Според Вас с кой е най-добре да се започне? \r\n Това е идеята на предварителната генетична консултация, която правим - да не се препоръчва тест, без да се знае дали е нужен и кой точно от всички тестове, а първо да се проведе консултация. Затова и ми е много трудно да кажа кой е най-добър. Трябва да чуя човека какво иска и какво очаква, за да избера кой от тестовете да си направи. \r\n Ако тук дойде човек с множество здравословни оплаквания - здравният тест е най-полезен. Ако е тук човек, който има, например, естрогензависими тумори в рода, естрогенният тест е най-добър. Ако е човек, който иска, но не може да отслабне - диетният тест, защото показва дали проблемът е в усвояването и използването на мазнините или въглехидратите, или има проблем с хранителните стимули и пристрастяване към храна. Едновременно с това изчислява от колко движение има нужда всеки човек персонално, за да стигне до мастните депа и да ги използва. \r\n След колко време идва ефектът? \r\n Промяната трябва да стане начин на живот. При някои хора ефектът идва много бързо, защото самият генетичен потенциал позволява. Има други, при които трябва повече време, но аз това мога да го видя и да го обясня. Казвам им, например за отслабването и спорта, че ще отнеме повече време и да не се отказват. А не като видят, че не става няколко месеца, да прекратят програмата. \r\n Трябва ли и двамата родители да са добри спортисти, за да бъде много висок потенциалът на детето? \r\n Не е задължително. Може единият родител да е умерено добър и другият родител да е умерено добър, а детето да вземе най-доброто от двамата, може да стане още по-добро. Възможно е и обратното. \r\n Ако в едно семейство има болести, да кажем сърдечно-съдови, и в другото семейство ги има, по-висок ли е рискът за детето? \r\n Теоретично да, но зависи за какви болести става въпрос. Например, ако и в двата рода има високи нива на холестерол, погледнеш ли им начина на живот и се окаже, че те прекаляват с ядене на мазнини и бързи въглехидрати, може причината за състоянието да е изцяло във фактор на средата. Тогава идеята е детето да не следва същия начин на хранене. Ако го следва - ще се повтори същата история. \r\n За дете кой тест препоръчвате вие лично - за хранене, или този за спорта? \r\n Много е относително какво да се направи. Ако съчетаем храненето и спорта ще е най-добре. За да се поддържа добра форма, трябва да ги има и двете. Теоретично двата едновременно биха били най-добре. Вече ако трябва да се направят поотделно - зависи от целта на семейството. \r\n Има ли възраст, в която е късно да се направят тестовете? \r\n Не, никога не е късно. \r\n    ", "date": "2018.08.11", "title": "Д-р Марта Михайлова от NutriGen: С генетичните изследвания не можем да променим гена, но можем да се съобразим"}
{"url": "http://www.classa.bg/%D1%81%D0%B2%D1%8F%D1%82/item/385274-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D1%81%D0%B5-%D1%81%D1%80%D0%B8%D0%BD%D0%B0,-%D0%BE%D0%B1%D0%BC%D0%B5%D0%BD%D0%BD%D0%B8%D1%82%D0%B5-%D0%B1%D1%8E%D1%80%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B2%D1%80%D0%B0%D1%82%D0%B8", "text": "Кризата започна, след като американският президент Доналд Тръмп обяви, че ще наложи 20% мито на алуминия и 50% на стоманата от южната ни съседка Валутната криза в Турция рязко се задълбочи днес, след като стана ясно, че няма надежда за скорошно разрешаване на споровете между Анкара и Вашингтон. В рамките само на ден лирата загуби 19% от стойността си, а десетки обменни бюра в мегаполиса Истанбул затвориха врати или обменяха до 100 долара, защото нямат наличности на местната валута, съобщават световните агенции, цитирани от бТВ. Това е най-големият спад за един ден на националната валута на Турция от финансовата криза през 2001 г. насам. В един момент от търговията един долар струваше почти 6,50 лири, като след това валутата на южната ни съседка възвърна част от загубите и се качи до малко под 6 за долар. Сривът дойде, след като стана ясно, че преговорите между турски и американски представители са приключили без успех. Анкара Анкара отказва да предаде на Вашингтон американския пастор Андрю Брънсън, който е под домашен арест в Измир. Турската страна обвързва случая на пастора с искане за екстрадиране от американска страна на мюсюлманския проповедник Фетуллах Гюлен, който живее в щата Пенсилвания. \"Отношенията ни с Турция сега не са добри!\", заяви в \"Туитър\" американският президент Доналд Тръмп. След това обяви, че ще наложи 20% мито на алуминия и 50% на стоманата от южната ни съседка. „Те имат долари, ние имаме нашия народ, нашия Аллах\" – така в курортния град Ризе турският президент Реджеп Ердоган коментира кризата, която сериозно притеснява и инвеститорите. Според държавния глава зад случващото се стоят „лихварското лоби\" и западните рейтингови агенции. Той призова турските граждани да извадят изпод дюшеците скритата валута и злато и да ги обменят в националната валута. Според анализатори, обаче, проблемът е не само политически, но и свързан с качеството на управлението на турските икономика и финанси след поемането на курс към авторитарно управление с Ердоган начело.", "date": "2018.08.11", "title": "Турската лира се срина, обменните бюра в Истанбул затвориха врати"}
{"url": "http://www.classa.bg/%D1%81%D0%B2%D1%8F%D1%82/item/385275-%D0%B4%D0%B0%D1%87%D0%B8%D1%87-%D0%BA%D1%8A%D0%BC-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D1%85%D1%82%D0%B5-%D0%BA%D0%BE%D1%81%D0%BE%D0%B2%D0%BE-%D0%B8-%D0%BE%D1%82%D0%B2%D0%BE%D1%80%D0%B8%D1%85%D1%82%D0%B5-%D0%BA%D1%83%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BD%D0%B4%D0%BE%D1%80%D0%B0-%D0%BA%D0%B0%D0%BA-%D0%BD%D0%B5-%D0%B2%D0%B8-%D0%B5-%D1%81%D1%80%D0%B0%D0%BC,-%D0%BB%D0%B8%D1%86%D0%B5%D0%BC%D0%B5%D1%80%D0%B8", "text": "На съвместна пресконференция с Мария Захарова министърът на външните работи на Сърбия подчерта, че няма страна, която да се застъпва за сръбските интереси повече от Русия Сръбският външен министър Ивица Дачич заяви, че \"тези лицемери\" които днес говорят, че не може да има повече промени на границите, трябва да се засрамят. Той подчерта, че това се отнася и до Македония, която се изказва за промени на границите днес, а е признала независимостта на Косово, предава македонската информационна агенция „Макфакс\", цитирана от \"Фокус\". „Те разрушиха границата ни и сега си спомнят, че не може да има промяна на границите. Отворихте кутията на Пандора. Как не ви е срам, лицемери? Това важи и за Македония. Признахте Косово, а сега, когато мечката заигра в задния ви двор, казвате, че не може да има промяна на границите\", подчерта Дачич на съвместна пресконференция с прессекретаря на руското министерство на външните работи Мария Захарова, която е на посещение в Белград. „Тези, които помогнаха на Косово да стане независимо, сега говорят, че няма промяна на границите\", смята Дачич. Министърът подчерта, че няма страна, която повече да се застъпва за сръбските интереси от Русия и допълни, че не вярва, че може да се стигне до някакво решение, ако за това не са запознати стратегическите партньори на Сърбия в Москва.", "date": "2018.08.11", "title": "Дачич към Македония: Признахте Косово и отворихте кутията на Пандора. Как не ви е срам, лицемери?!"}
{"url": "http://www.classa.bg/%D1%81%D0%B2%D1%8F%D1%82/item/385276-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%82%D0%BF%D1%80%D0%B0%D0%B2%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D1%8A%D0%BC-%D1%81%D0%B0%D1%89", "text": "Едностранните стъпки, предприети от САЩ, нараняват единствено собствените им интереси и сигурност, заяви в петък президентът на Турция Реджеп Тайип Ердоган в статия, която той написа за американския вестник „The New York Times“, предава Фокус, цитирайки Anadolu Agency. „Във време, в което злото продължава да се спотайва в света, едностранните действия срещу Турция от страна на САЩ, наш съюзник от десетилетия, ще служат единствено за подкопаване на американските интереси и сигурност“, заяви Ердоган в статията. Коментарът му идва след решението на президента на САЩ   да повиши митата върху вноса на турска стомана и алуминий.  призова Вашингтон да се откаже от погрешното схващане, че двустранните отношения могат да бъдат „асиметрични“ и да осъзнаят, че Турция има алтернативи „преди да е твърде късно“. „Провалът да се обърне тази тенденция на едностранчивост и неуважение ще ни принуди да започнем да си търсим нови приятели и съюзници“, добави той.", "date": "2018.08.11", "title": "Ердоган отправи предупреждение към САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385277-%D1%80%D0%B0%D0%B4%D0%BE-%D1%88%D0%B8%D1%88%D0%B0%D1%80%D0%BA%D0%B0%D1%82%D0%B0-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D1%81-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D0%BC%D1%8F%D1%82%D0%B0-%D0%B3%D1%8E%D0%B1%D0%B5%D1%86%D0%B8-%D0%BD%D0%B0-%D0%BF%D0%B5%D1%80%D0%B8%D1%81%D1%82%D0%B5%D1%80%D0%B0-%D0%B2%D0%B8%D0%B4%D0%B5%D0%BE", "text": "Скандален чалга клип, заснет на историческата крепост Перистера край Пещера, втрещи дори върли почитатели на фолка у нас. Главното действащо лице – Радо Шишарката си навлече гнева на феновете, които го погнаха с гневни писания във Фейсбук, съобщава „Телеграф“. Видеото разказва как „в далечни времена живеели император Шишарка и дъщеря му Гана. Народът ги обичал и уважавал...“. После се пее, че един ден бащата решил да омъжи щерка си, а в двоубой за нея се събрали принцове от цял свят. Не по-малко шокиращ е и клипът – започва с красиви панорамни картини на Перистера, след което се появяват героите в облекла, имитиращи тези на българите от средните векове.        ", "date": "2018.08.11", "title": "Радо Шишарката се подигра с историята, мята гюбеци на Перистера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385269-%D1%81%D0%BD%D0%B0%D1%85%D0%B0%D1%82%D0%B0-%D0%BD%D0%B0%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D0%BF%D0%BE%D0%BA%D0%B0%D0%B7%D0%B0", "text": "Снахата на Маги Халваджиян - Александра, често влиза в устите на хората с уникалното си тяло. Бившата адреналинка, която от няколко години е половинка на Бебо Халваджиян, показва уникална форма, въпреки че вече е горда майка.    Красавицата често пуска снимки, на които е оскъдно облечена и пали мъжките фантазии. Наскоро хореографката пусна кадър, на който е с бански и е яхнала палаво АТВ. От тага под снимката пък става ясно, че действието се развива на популярен бар на \"Градина\". Това е една от топ дестинациите на родните звезди, които все повече са привлечени от дивата красота на плажа там. А вие какво мислите за палавата снимка на Алекс?  ", "date": "2018.08.11", "title": "Снахата наХалваджиян показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385270-%D0%B7%D0%B0%D1%88%D0%B5%D0%BC%D0%B5%D1%82%D1%8F%D0%B2%D0%B0%D1%89%D0%B8%D1%82%D0%B5-%D0%BE%D0%B1%D1%83%D0%B2%D0%BA%D0%B8-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB", "text": "Да наблюдаваш еволюцията в стила на американската актриса Меган Маркъл е истинско удоволствие. След като стана част от кралското семейство, се наложи да направи малки корекции в гардероба си и тоалетите й станаха доста по-елегантни.   Херцогинята на Съсекс предпочита пастелните нюанси (бежов, нежно розов, кремав). За някои дами тези цветове може да изглеждат прекалено сдържани, но няма как да не се съгласите, че с тях Меган изглежда много женствено!      Има една страст, на която новоизпечената херцогиня не изневерява дори и в новото си положение - зашеметяващите обувки на висок ток, с които обожава да се появява. Представителките на кралското семейство са задължени да носят обувки на стабилен ток. Счита се, че той символизира стабилността и баланса. Меган обаче избира обувки, които са доста по-високи от тези на Кейт Мидълтън. Но трябва ли е да бъде съдена заради любовта си към подобна прелест?    1. Обувки на висок ток с каишка около глезена  - модерна тенденция, която херцогинята също изпробва.     2. Този модел изглежда също прекрасно, но е със закопчаване. Той също е на мода, затова е и на краката на Маркъл.     3. Обувки от кадифе в ултрамодерния цвят \"масло от чили\".     4. А с тези елегантни обувки тя бе на официалната фотосесия в чест на годежа си с принц Хари.      5. Накъде без обувки в телесен цвят?   6. Ето я и оригиналната версия на обувките с открита пета, с които Меган се разхожда и като херцогиня.      7. Класически черни кожени обувки на висок ток - неотменима част от гардероба й.      8. Бежовите обувки с открита вътрешна страна. Меган просто е запозната с всички тенденции на модата!      9. Черните велурени обувки също са хит и една уважаваща себе си дама не може да няма поне един чифт от тях!     10. В арсенала си американската актриса има и обувки с дебела каишка около глезена.      Едно е ясно - Меган Маркъл е пристрастена към обувките. И определено може да се каже, че има вкус!     Очакваме с нетърпение следващите й модни попадения", "date": "2018.08.11", "title": "Зашеметяващите обувки на Меган Маркъл"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385271-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8%D1%82%D0%B5-%D0%B8-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%BC%D0%B0%D0%B4%D0%B0%D0%BC%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%B3%D0%BE%D1%80%D0%B5%D1%89%D0%B8-%D1%81%D0%BD%D0%B8%D0%BC%D0%BA%D0%B8-18-%D0%BF%D0%BE-%D0%B1%D0%B0%D0%BD%D1%81%D0%BA%D0%B8-%D0%BE%D1%82-%D0%BF%D0%BB%D0%B0%D0%B6%D0%B0", "text": "Британската певица Рита Ора прекарва времето си в басейна след дълга седмица концерти. Тя избра черни бикини, а горната част на банския й костюм едва покриваше тялото си. Но тя може да се похвали с добра коремна преса, защото наскоро стана известно, че тя пръска по 22 000 паунда годишно за посещения в елитен фитнес център в Нотинг Хил. И в същото време едни от най-известните мадами в света посрещат августовските жени на луксозни яхти и известни курорти. Яна Рудковска със съпруга си Евгени Плюшченко и сина им Саша беше наскоро в България, а сега е в Италия, където се къпят във вълните на Порто Черво на северния остров Сардиния. Но руските курорти също не е по-зле, така че бизнес дамата Снежана Георгиева се качи на яхта в Черно море край югозападното крайбрежие на Крим. В допълнение, тя активно се занимава с развитието на селскостопанската си компания в Балаклава. Още горещи снимки от плажа на някои известни дами вижте по-надолу: Нина Агдал Тина Кунаки Тина Канделаки Яна Рудковская Евгений Плющенко и Яна Рудковская Маша Федорова Рита Ора Елза Хоск Кайли Дженнер Алена Свиридова Снежана Георгиева Ванесса Хадженс Никол Шерцингер Джоан Смоллс Наталия Якимчик Наталия Йонова Надежда Оболенцева", "date": "2018.08.11", "title": "Най-сексапилните и известни мадами показаха горещи СНИМКИ (18+) по бански от плажа"}
{"url": "http://www.classa.bg/%D1%81%D0%B2%D1%8F%D1%82/item/385272-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D0%BD%D0%B0-%D0%BD%D0%B0%D1%81%D0%B0,-%D0%B2%D0%BA%D0%BB%D1%8E%D1%87%D0%B2%D0%B0%D1%89-%D0%B1%D0%B5%D0%BB%D0%B5%D0%B6%D0%BA%D0%B0-%D0%BA%D1%8A%D0%BC-%D1%82%D1%80%D1%8A%D0%BC%D0%BF,-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%82%D1%80%D0%B5%D0%B2%D0%BE%D0%B3%D0%B0", "text": "Подозрителен пакет, паднал от небето в американския щат Ню Джърси, предизвика тревога, тъй като е съдържал бележка, в която се споменава президентът Доналд Тръмп, информира АП. Полицията в град Южен Брънзуик заяви, че пакетът с парашут е издавал свистящ звук и е имал бележка, на която е пишело: \"Инструментът на НАСА за атмосферно изследване не е бомба! Ако това падне в близост до президента, ние сме НАСА и му пожелаваме добра игра на голф\". Тръмп е в голф клуба си в Бедминстър, който е на 47 километра от града. От НАСА обявиха пред WNBC-TV, че пакетът, който е паднал във вторник, е част от шест балона, които са били пуснати за измерване на озона. Допълва се, че стажант шеговито е написал бележката. Той е отстранен от проекта.", "date": "2018.08.11", "title": "Експеримент на НАСА, включващ бележка към Тръмп, предизвика тревога"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385268-%D1%88%D0%B0%D1%80%D1%8A%D0%BD-%D1%81%D1%82%D0%BE%D1%83%D0%BD-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0-60-%D0%B1%D0%B5%D0%B7-%D0%B3%D1%80%D0%B8%D0%BC", "text": "Шарън Стоун е от звездите, които не се притесняват от бръчките и несъвършенствата на кожата си, които не робуват на титлата \"секссимвол\". И го доказа за пореден път, пускайки в Инстаграм своя снимка, на която е без грим и е гушнала любимото си куче. Актрисата навърши 60 години през март и призна, че никога не се е чувствала по-щастлива, пишат от eva.bg. Била убедена, че няма да доживее до 50, след като през 2001-а преживя тежък инсулт.   , разказва след това тя. Затова сега не се притеснява от своите 60 години и не иска да ги крие, защото това е животът й. Може да се похвали с трима синове, три брака, \"Златен глобус\", номинация за \"Оскар\", награда за мир, връчена лично от Далай Лама. Изглежда перфектно и има един от най-високите коефициенти на интелигентност в Холивуд. , сподели в интервю Шарън.", "date": "2018.08.11", "title": "Шарън Стоун се показа на 60 без грим"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385263-%D1%87%D0%B5%D1%80%D0%B2%D0%B5%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B0-%D0%B1%D1%84%D0%B1", "text": "Седмицата на БФБ оцвети в червено всички четири индекса. SOFIX намаля с 0.13% на седмична база до равнище от 639.34 пункта. Индикаторите BGBX40 и BGREIT загубиха 0.66% и 0.38% през периода до съответно 123.24 пункта и 115.63 пункта. BGTR30 отстъпи с 0.55% на седмична база до ниво от 528.77 пункта. Дневните обороти на регулиран пазар през периода бяха на добро ниво, особено за летния сезон, който обикновено предполага по-ниска активност. Така три сесии могат да се похвалят със сделки за над 1 млн. лева през тази седмица. Сесията във вторник оформи внушителните 17 млн. лева оборот, но почти 100% от тях се дължаха на сегмента за държавни ценни книжа. Оборотът в понеделник достигна 901 хил. лева; във вторник бе 17.026 млн. лева; сряда се отчете с 1.055 млн. лева; четвъртък оформи сделки за 1.470 млн. лева; оборотът в петък възлезе на 511 хил. лева. Седмицата бе белязана от официалния борсов дебют на компанията за производство на продукти от птиче месо Градус. Акциите на дружеството се радваха на силен интерес от страна на инвеститорите, като в крайна сметка приключиха първата си седмица на БФБ на цена от 1.7800 лева за брой, което е под цената на която беше осъществено IPO-то, а именно 1.800 лева за брой. 102 сделки за 166 522 лота от емисията на Адванс Терафонд АД СИЦ оформиха оборот от общо 344 хил. лева през периода. Акциите на компанията поевтиняха с 0.96% на седмична база до цена от 2.070 лева за брой. 68 сделки за 30 430 лота от емисията на Софарма реализираха оборот от 122 хил. лева. Дяловете на фармацевтичната компания отстъпиха с 0.99% на седмична база до цена от 4.010 лева за брой. През месец юли Софарма реализира ръст в продажбите си с 10% спрямо същия месец на предходната година, като в това число влизат 14% ръст на продажбите за износ и 3% ръст на продажбите за вътрешен пазар.През първите седем месеца на 2018 година приходите от продажби на продукция намаляват с 6% спрямо същия период на 2017 година в т.ч. 5% спад на продажбите за вътрешен пазар и 6% спад на продажбите за износ, съобщиха през миналата седмица от компанията. 10.00% ръст на седмична база записаха книжата на ТБ Първа Инвестиционна Банка до цена от 4.180 лева за лот. Това се случи след 64 трансакции за 24 041 лота, оформили оборот от 98 хил. лева. 49 сделки за 15 072 лота на Българска фондова борса отчетоха оборот от 85 хил. лева, като дяловете на борсата поевтиняха с 4.03% през периода до цена от 5.950 лева за брой. 47 сделки за 91 042 лота от емисията на Елана Агрокредит записаха оборот от 105 хил. лева. Книжата на компанията добавиха 2.65% на седмична база до цена от 1.160 лева за брой. 485 хил. лева оборот бе постигнат през седмицата в резултат на 45 трансакции за 255 532 лота на Фонд за недвижими имоти България АД СИЦ. Дяловете на дружеството не измениха цената си през периода, като се търгуват срещу 1.910 лева за брой. 18.11% ръста на седмична база до цена от 7.500 лева за брой отчитат книжата на Проучване и добив на нефт и газ. Това се случи след едва 9 сделки през периода за 9 950 лота, реализирали оборот в размер на 63 хил. лева. Акциите на Спиди поевтиняха с 12.13% на седмична база до цена от 42.000 лева за брой. Това се случи след 8 трансакции за 879 лота, отчели оборот от близо 37 хил. лева. Сред компаниите, чиито акции записаха зелена седмица попадат Алтерко (+5.35% до 1.970 лева за брой), Северкооп Гъмза Холдинг (+2.86% до 3.600 лева за брой), Доверие Обединен Холдинг (+2.86% до 1.800 лева за брой), Холдинг Варна (+2.82% до 36.400 лева за брой), Свилоза (+2.62% до 4.700 лева за брой) и Корадо-България (+2.10% до 7.300 лева за брой). Сред книжата, които поевтиняха на седмична база попадат тези на Актив Пропъртис АД СИЦ (-10.97% до 4.220 лева за брой), Неохим (-6.55% до 42.800 лева за брой), Албена (-6.09% до 54.000 лева за брой), М+С хидравлик (-5.26% до 7.200 лева за брой), Топливо (-4.69% до 3.660 лева за брой), Синергон Холдинг (-4.24% до 1.130 лева за брой), Алкомет (-3.82% до 12.600 лева за брой), Монбат (-3.57% до 8.100 лева за брой) и ЧЕЗ Разпределение България (-2.56% до 228.000 лева за брой). БФБ изпраща седмицата с обща пазарна капитализация в размер на 7.913 млрд. лева.  ", "date": "2018.08.11", "title": "Червена седмица на БФБ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385264-%D1%80%D0%B0%D1%82%D0%B0%D0%B9%D0%BA%D0%BE%D0%B2%D1%81%D0%BA%D0%B8-%D1%81%D1%82%D0%B0%D0%BD%D0%B0-%D0%B7%D0%B0-%D1%81%D0%BC%D1%8F%D1%85", "text": "Емили Ратайковски е едно от най-популярните момичета на Instagram, но нейните фенове са обявили, че човекът, който прави снимките й е напълно некомпетентен. Моделката редовно показва своите форми в социалните мрежи, но голяма част от нейните последователи останаха разочаровани от новата снимка. Задникът на Емили, който е \"леко\" отразен в огледалото, е \"преживял\" ужасен Фотошоп, който не можете да не псе забележи.      Майсторът на фотошопа е украсил задните части на Ратайковски в отражението, той съвсем забравил да коригира истинския й задник. Въпреки че е получила повече от един милион харесвания, многобройни почитатели на моделката я предупреждават за лошия фотошоп. Емили обаче не обръща внимание на такива коментари и не е премахнала снимката от профила си.", "date": "2018.08.11", "title": "Ратайковски стана за смях"}
{"url": "http://www.classa.bg/%D1%81%D0%B2%D1%8F%D1%82/item/385265-%D1%81%D0%BA%D1%8A%D0%BF%D0%B8-%D1%80%D1%83%D1%81%D0%BD%D0%B0%D1%86%D0%B8-%D0%B3%D1%8A%D1%80%D1%86%D0%B8%D1%82%D0%B5-%D0%BE%D0%B1%D1%8F%D1%81%D0%BD%D0%B8%D1%85%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D1%81-%D0%B0,-%D0%B1-%D0%B8-%D0%B2-%D0%BA%D0%B0%D0%BA%D0%B2%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B8%D0%BC", "text": "В изявление, озаглавено \"Предоставяне на предимство на националния интерес: трезво и стабилно\", Външното министерство на Гърция реагира на решението на Москва да изгони двама гръцки дипломати, но също така подробно коментира последните събития в гръцко-руските отношения. Това, в същото време, е първото официално съобщение на гръцкото външно министерство след разрива между Гърция и Русия. Гърция твърдо се стреми към добри отношения и сътрудничество със своите съседи, за да реши дълготрайни проблеми като този с името на Македония, пише скопският Вечер. Русия, на този етап, не изглежда да разбира принципните позиции на гръцката външна политика. След като започна да се изявява като военен съюзник на Турция и да й осигурява серия от услуги по отношениена въоръжаването й, това я отдалечава от представата за приятелство и сътрудничество, които характеризират взаимоотношенията Гърция - Русия вече 190 години. Изглежда Русия не осъзнава, че Гърция има своите интереси и критерии в международната политика, пише гръцкото външно министерство, като добавя, че в тази рамка трябва да се интерпретира решението на Русия да експулсира дипломати от гръцкото посолство в Москва. В изявлението на гръцкото външно министерство се казва, че решението на руското не се основава на доказателства (какъвто е случаят с гръцката страна), а е \"своеволно и отблъскващо\", но въпреки това официална Атина ще отговори \"трезво и търпеливо\" на официална Москва. Искаме да припомним на приятелите си руснаци, че никоя страна в света не би толерирала опити за:    а) подкуп на държавни служители, б) подкопаване външната й политика,  в) интервенции във вътрешната политика на страната. Гърция е предприела действията след регистриране на конкретни доказателства за тази намеса.    Очевидно е, че има част от руснаците, за щастие малка, които мислят, че могат да се намесват във вътрешните работи на Гърция, без да зачитат законите и правилата, а дори и да сипят закани. Гръцко-руското приятелство изисква изоставянето на такива практики, а не обратното, пише в изявление на гръцкото Външно министерство.", "date": "2018.08.11", "title": "\"Скъпи руснаци...\" Гърците обясниха на Русия с \"А, Б и В\" какво не трябва да прави в страната им"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385266-%D0%BC%D0%B0%D1%80%D0%B8%D0%BD-%D1%80%D0%B0%D0%B9%D0%BA%D0%BE%D0%B2-%D0%B8-%D0%BC%D0%B5%D0%B3%D0%BB%D0%B5%D0%BD%D0%B0-%D0%BF%D0%BB%D1%83%D0%B3%D1%87%D0%B8%D0%B5%D0%B2%D0%B0-%D1%81%D0%B0-%D1%81%D1%80%D0%B5%D0%B4-%E2%80%9E%D0%B2%D0%B5%D1%87%D0%BD%D0%B8%D1%82%D0%B5%E2%80%9C-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8", "text": "Кои са българските дипломати зад граница, за които Българското дипломатическо дружество алармира днес президента? Припомняме, че УС на БДД излезе с отворено писмо, в което даде публичност за някои „слухове“ по повод посланическите ротации. Около 50% от нашите представители в чужбина вече са с изтекъл мандат. БДД твърди, че в нарушение на Закона за дипломатическата служба посланици „прелитат“ от столица в столица, без да се завръщат в България. Други сменят посланическите акредитации с такива на генерални консули – разбира се, пропускайки да се завърнат преди това в София. В сериозен проблем на българската дипломация се превръща и удължаването на мандатите, които по закон са 4 години.   Утвърдена практика на дипломатическата ни служба е след изтичане на мандата, посланиците да се завръщат поне за две години в България, преди да бъдат изпратени отново зад граница. Този принцип обаче се нарушава от години. Един от визираните посланици, които „прелитат“ от столица в столица е Марин Райков.  От август 2010 до 12 март 2013 г. той е акредитиран посланик на страната ни във Франция и Монако. На 13 март 2013 г. е назначен за служебен премиер в правителството на президента Росен Плевнелиев. След изтичането на тримесечния мандат Райков смени Париж и служебното премиерство с посланически мандат в Рим, като сам предложи на президента издаването на указ за назначението си.  „Слухът“ сега е, че Райков настоява да смени Рим с Лондон. Там в момента и Константин Димитров. Райков непрекъснато атакувал премиера, че след изтичането на Римския му мандат не можело да се върне в България, защото нямало подходящ пост за него, затова трябвало директно да отлети за Лондон. Друг куриозен случай е посланичката ни в Швейцария Меглена Плугчиева , която е там от 2012 година. Преди време Плугчиева си взела официално довиждане с домакините. След това обаче тихомълком отново поела службата - това станало непоследствено след участието на премиера на срещата на върха в Давос.     С изтекъл четиригодишен мандат е посланикът ни в Берлин Ради Найденов,  който пък бе служебен външен министър в кабинета на Румен Радев. Той е посланик в немската столица от 2012 г. В отвореното писмо на БДД се споменава и за две дами, които след изтичане на посланическия си мандат, са сменили страните на акредитация с други държави като генерални консули. Едната е бившият ни вече посланик в Баку Мая Христова, която през февруари е одобрена от правителството за генерален консул в Ню Йорк.  За разлика от посланическите назначение при изпращането на консули и генерални консули това става само с подписае на външния министър и с одобрението на правителството, без да се изисква указ на държавния глава. Като фолклор в дипломатическите среди се разпространява предложението в Закона за дипломатическата служба да се запишат конкретни имена, които да са „вечните, несменяеми и доживотни посланици на Република България“. В друга алинея пък да се запишат столиците, където тези доживотни посланици да бъдат изпращани - Вашингтон, Берлин, Париж, Рим, Лондон, Виена, Лисабон, Атина, Тел Авив, Женева, Ню Йорк.    В статус-шега, разпространяван в социалните мрежи по повод посланическите ротации, се казва още: „Лятото е прохладно, но пък градусите в Министерството на външните работи и мисиите в чужбина надхвърлят 40 по Целзий. Страстите на „Жендов”2 са нажежени. Защото трябва да се намерят, изпратят или легитимират над 25 нови/стари посланици в чужбина.“", "date": "2018.08.11", "title": "Марин Райков и Меглена Плугчиева са сред „вечните“ посланици"}
{"url": "http://www.classa.bg/%D1%81%D0%B2%D1%8F%D1%82/item/385267-%D0%B8%D1%80%D0%B0%D0%BD%D1%81%D0%BA%D0%B8%D1%8F%D1%82-%D1%80%D1%83%D0%B1%D0%B8%D0%BA%D0%BE%D0%BD", "text": "  Налагайки едностранни санкции срещу Иран, администрацията на Тръмп поставя на сериозно изпитание бъдещето на американската геополитическа мощ. Като ходът е почти хазартен: гаранция за успех липсва, а провалът може да има тежка цена. Но днешната администрация в Белия дом явно смята, че рискът си струва. На първо място, трябва да се дефинира каква е целта на американския президент. Той явно е воден от бизнес нюха си, че упражнявайки достатъчно мощен натиск върху Техеран, могат да бъдат изтръгнати значителни ползи под формата на прекратяване на ракетната програма на Иран и да се стопира намесата му в Афганистан, Йемен, Ирак и Сирия. Ако това се постигне, Израел, Саудитска Арабия и техните мощни лобита в Америка ще се превърнат в още по-отявлени привърженици на днешния американски президент. Това хич не е маловажно, докато темата за неговия импичмънт е все още актуална и дискусионна.     Вторият, по-важен ефект, ще бъде реабилитиране на визията за американското глобално лидерство. То ще разкрие капацитета си да се справя самостоятелно със световните проблеми, изхождайки от чисто американски интереси и артикулирайки с чисто американски инструментариум. На този фон политиките и разговорите за съществуването на многополюсен свят ще звучат несъстоятелно. Още повече, ако се инкасира успех и по проблема за севернокорейското разоръжаване. Което няма как отново да не рефлектира положително върху рейтинга на Тръмп. Но така представени, целите му изглеждат трудно изпълними. Защото водят до междинна ситуация, която граничи с две други, изглеждащи по-реални към момента: санкциите да не породят очаквания ефект или да доведат до цялостно срутване на режима в Иран. Не бива да се забравя, че управление, което разполага с мощен репресивен апарат, е способно дълго да се противопоставя на външноикономическа изолация. А в случая тя няма да бъде и кой знае колко плътна. Санкциите са едностранни и останалата част от света не е длъжна да се съобразява с тях. Китай и Индия вече декларираха, че няма да преустановят покупките на ирански петрол. В допълнение, когато икономическите трудности са причинени от външен враг, населението може да се сплоти около собственото си правителство. А в очите на Вашингтон наложените санкции трябва да провокират икономически трудности, които да предизвикат социални протести, те пък да генерират политическа криза, която да принуди аятоласите да капитулират пред исканията на Америка. Проблемът е, че има още един етап, при който политическата криза може да доведе и до политическа промяна. А в този регион опитите за    политическа промяна водят или до гражданска война, като в Ирак и Сирия, или направо до анархия, както в Либия и Йемен. Подобно нещо едва ли е нужно на Съединените щати. Ако се обособи регион на нестабилност, започващ в Афганистан и достигащ до Сирия, това би било най-сериозното глобално предизвикателство за света след края на Втората световна война. А бежанската вълна ще бъде невиждана. Но именно крайните последствия от икономическите санкции срещу Иран към момента не могат да бъдат предвидени. Неслучайно държавният секретар Майк Помпео определи целта да накарат „Иран да се държи като нормална държава“. А не да стане нормална държава, както го разбират американците. Срещу което обеща възстановяване на дипломатическите отношения и икономическото сътрудничество.    Самият американски президент е готов да започне лично преговори с иранските ръководители и то без поставянето на предварителни условия. Засега Вашингтон се е концентрирал върху икономическите лостове за въздействие. Те са производни на три изключителни предимства на    Америка: тя е световен финансов център, доларът е най-силната валута вече повече от век, а страната е най-големият национален пазар в света. Дори и чуждите правителства да декларират отказ от съобразяване с американските санкции, за чуждите компании изборът е доста по-стеснен. За да запазят иранския си бизнес, те трябва да рискуват достъпа си до американския пазар, както и до финансиране, което е в долари или минава през американски финансови институции. А Тръмп ги заплаши директно, че всяка търговия с Иран ще води до тежки последствия за компаниите и техните ръководства. Апропо, едва ли са много мениджърите, които са готови да се изложат на преследване от американското правосъдие, за да запазят или правят в бъдеще бизнес с Иран. На този фон създадения от Европейската комисия защитен механизъм за търговията с Иран засега е чиста формалност, защото малцина ще са субектите, които ще се възползват от него. Както заявиха вече от автопроизводителя Scania, те предпочитат да жертват 5 на сто от производството си, което изнасят в Иран, отколкото 40 процента от него, което е насочено към САЩ. Тръмп счита за напълно резонно да използва всички финансово-икономически предимства на страната си в борбата за световно лидерство. И успешното прилагане на тази тактика спрямо Иран би послужила за чудесно предупреждение спрямо Русия, Китай, та дори и Европейския съюз. Вторичният ефект би бил повишаването на цената на американското съюзничество. Настоящите и бъдещите партньори ще трябва да се ангажират в много по голяма степен с американските интерси и с американските подходи за глобална сигурност. Което за Тръмп означава и да закупуват повече американско оръжие. Проблемът на санкциите е, че те също са изложени на „инфалция“. Честото и мащабното им използване в края на краищата подрива увереността на света в американската стопанска система. Което може да предизвика спадане на интереса към американските ценни книжа. Руската централна банка вече се видя принудена да се освободи от тях, а примерът ѝ може да бъде последван от всяка друга държава, която калкулира риска да се превърне в бъдещ обект на американски санкционен натиск. Независимо от това, че днес тя може дори да е съюзник на Съединените щати. По това как ще функционират санкциите срещу Иран, други страни отсега ще вземат мерки да минимизират тяхното въздействие, ако в бъдеще също изпаднат в подобно положение. Като решенията ще се търсят в налагането на повече протекционизъм, като не само ще се жертва развитието в името на стабилността, но и ще се търсят асиметрични отговори на санкциите. Техеран вече намекна, че може да блокира Ормузкия залив. И макар заплахата засега да не звучи сериозно, тя е показателна за начина на мислене на санкционираните режими. Колкото една страна е по-изолирана от международната общност, толкова по- малко е склонна да се съобразява с нея. Друг негативен ефект от днешната американска политика е, че тя създава оси на взаимодействие между останалите глобални и регионални субекти. Както наложените мита върху алуминия и стоманата сближиха Европа и Китай, така сега подходът към Иран сплотява Европа, Китай и Русия, макар и по един отделен геополитически казус на антиамериканска основа. И ако създаденият от ЕК защитен механизъм може да няма реален ефект, то в качеството си на прецедент, последиците му могат да бъдат дълготрайни и да се доразгърнат в множество направления. Накрая трябва да се спомене и покачването на риска от избухване на ирано-американска война. Тръмп едва ли дълго може да изчаква мълчаливия отказ на Техеран от преговори. На него му е нужен бърз резултат, някъде допреди стартирането на новата кандидатпрезидентска кампания. Вече циркулират информации, че в определена степен Великобритания и Австралия са привлечени в разработването на операция за нанасянето на военен удар по Иран. Последиците от подобен ход са непредвидими. Но отсега е ясно, че цените на петрола ще полетят нагоре и Тръмп, както Буш- младши, неволно ще осигури ново „златно“ десетилетие за Русия. А и Техеран не е длъжен да следи безучастно икономическото си задушаване. Пред политическата си смърт аятоласите могат да изберат военната авнтюра. И ако не са в състояние да нанесат пряк удар по Америка, те имат набор от възможности за косвени атаки. Които ще ангажират Америка с нов военен театър, на който тя няма да може да победи. Трети, след Афганистан и Ирак. Което вече ще даде значими предимства на геополитическите ѝ съперници. А Тръмп ще се изправи пред резултати, напълно противоположни на очакваните.", "date": "2018.08.11", "title": "Иранският Рубикон"}
{"url": "http://www.classa.bg/%D1%81%D0%B2%D1%8F%D1%82/item/385259-%D1%81%D1%8A%D1%80%D0%B1%D0%B8%D1%8F-%D0%B5-%D0%B7%D0%B0%D1%81%D1%82%D0%B8%D0%BD%D0%B0%D0%BB%D0%B0-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%BD%D0%BE%D0%B2%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0-%D0%BA%D0%BE%D1%81%D0%BE%D0%B2%D0%BE", "text": "От отдавна предричат широкомащабен конфликт на Балканите, но тези дни той е по-близък от всякога. При това става дума за международен конфликт – нова война за Косово с участието на американските войски, следствие от което може да стане ново разчленение на Сърбия. В Белград са осъзнали това и сега готвят реванш. Изтече срокът (така наричаните 1930 дни), след които албанските власти в Косово бяха длъжни да формират самостоятелна, всъщност автономна Общност на сръбските общини в северната част на общността.  Това бе единственото съгласувано условие за продължаване на преговорите между Белград и Прищина, но като цяло бе очевидно, че албанците няма да направят нищо и всички бяха морално готови за това. Но ситуацията внезапно придоби наистина опасен характер. Скоро след изтичането на срока на „сръбския ултиматум“ започнаха да се разпространяват слухове за възможната ескалация на насилието в Северно Косово до възобновяването на пълномащабни военни действия. Един от белградските вестници, например съобщи, че Москва уж е предала на Белград данни на агентурното разузнаване, съгласно които албанците планират да атакуват сръбските анклави и да повторят събитията от 2004 г. Освен това се твърди, че военната операция на албанците ще включва в себе си окупацията на някои региони от Южна Сърбия, на които претендира Прищина, което ще се случи под прикритието на миротворските сили на НАТО КФОР и носи име „Златна сабя“. След това в  косовските църкви камбаните забиха, а опълчението бе приведено в пълна бойна готовност. Междувременно в Белград президентът Александър Вучич свика срочно заседание на Съвета за сигурност, след което излезе с обръщение към сръбския народ изобщо и към жителите на северно Косово в частност. Конкретно ги призова към спокойствие и да не се подават на провокации, но подчерта, че сигурността на всички сърби е „основната задача“. Според него, всички искат мир, но има някои лоши хора, които устройват „многослойни“ провокации по указ на чуждите разузнавания. Вучич не уточни кого точно има предвид, затова изказалият се след него началник на канцеларията по Косово и Метохия Марко Джурич приведе други подробности. Според него сръбското контраразузнаване е изяснила чуждестранно „агентурно влияние“ върху някои политици и свещеници. „Някои хора в Сърбия са създали атмосфера, в която предават собствената си страна и планират най-страшни престъпления срещу своя народ по сценария на съгласуваните конфликти“, подчерта Джурич. Наистина, след това не последваха гръмки арести. Междувременно силите на КФОР в Северно Косово наистина се активизираха – проведоха мащабни учения. Трудно можеха да изберат за това по-неудачно време и място, още повече, че ученията предвиждаха масово предислоциране на американския  и полския батальони в критически важните точки на сръбските райони. И когато колоната бронетехника на американските морски пехотинци се придвижи северно от Митровица, нервите прераснаха в открит конфликт. И така, американците рано сутринта потеглиха по магистралата Косовска Митровица - Зубин Поток – Рожая, на малко спряха при Зубин Поток. В крайна сметка, те достигнаха целта си – най-голямата ВЕЦ в региона „Газивода“ на едноименното езеро, която захранва с електричество половин косово и южните райони на Сърбия. По-важен стратегически район в сръбската зона просто няма, така че охраняващите го сръбски части са преградиха всички водещи до него пътища с противотанкови таралежи и се затаиха в очакване на морските пехотинци. Дали сърбите са имали някакви заповеди или това е било импровизация на гарнизона Газивода, не е ясно. Но скоро над езерото започват да прелитат американски хеликоптери, които от земята са посрещани със средни пръсти и цеви на картечници. За няколко часа ситуацията увисва на границата на голяма война. Едновременно с това полският батальон се придвижва при село Валач и без съпротива заема трансформаторно-разпределителният възел, пряко свързан с ВЕЦ „Газивода“. Той зарежда с електроенергия Митровица и албанските общини южно от река Ибър, но незнайно защо там не е предвидена организирана сръбска охрана. Срамота е да се нарекат такива учения „учения“. Това е очевидна военна провокация. И това се случи съвсем същия ден, когато в Хърватия помпозно отпразнуваха поредната годишнина от операцията „Буря“- военното разрушение на Сръбската Крайна. В бившата ѝ столица Книн се проведе военен парад, който демонстрира силата на хърватската армия, но сърбите бяха най възмутени от присъствието там на офицери-наблюдатели от Черна гора – новоприсъединилия член на НАТО. В Белград това се прие като предателство и Вучич нареди „да се укрепи работата за защита на сръбското население в Черна гора\", което според него е потискано. От своя страна външният министър Ивица Дачич едва ли не прокле Подгорица в извънредно интервю и говори за хърватите в духа, че не са наред с главите си. Това означава, че Сърбия е в центъра на международния конфликт едновременно на три направления. Но това се очакваше.  След срещата в Хелзинки на Владимир Путин и Доналд Тръмп започнаха да се въртят слухове за възможно „компромисно решение“ за Косово. Твърди се, че се очаква да обменят територии: Северно Косово (Митровица, Зубин Поток, Лепосавич и Звечан), обитавано от сърби, официално да получи автономия - един вид несигурен статут, без да е пряко подчинено на Прищина, и в бъдеще да бъде прикрепено към Сърбия. Белград отговор ще признае частично независимостта на Косово и ще предаде на косоварите някои територии северно от Ибър. И Вучич е съгласен на това. В крайна сметка той заяви, че сръбските власти са „готови на компромисно решение.“ Уви, при обсъждането слуховете не се взе под внимание албанския манталитет. Чувайки всичко това, в Прищина решиха, че Сърбия сега е ранен тигър, който може да бъде безкрайно тормозен, затова и те не са удовлетворени на подобна замяна. Президентът Хашим Тачи, премиер Рамуш Харадинай и председателят на парламента Кадри Весели направиха изявления, че Косово е „готово да коригира границата“, но да нес е разменят територии. „Коригирането на границата“, в съзнанието им е да се отхапе нещо друго, без да даде нищо в замяна. Ето защо, троицата просто поиска към Косово да се прибави Южна Сърбия (конкретно общините по горното течение на река Ибър – Медведжа, Прешево и Буяновац), в които вече от петдесет години са заселили албанци, а също така всички земи северно от реката, до които успеят да се докопат. „Няма да има никакво разделяне на Косово. Няма да обсъждаме този въпрос“, обобщи за всички Весели. И тук с албанците се солидаризира Сръбската православна църква - само че с обратен знак. Движението против разделянето на Косово бе оглавено от рашко-призренския епископ Теодосий. В края на юли той написа отворено писмо до Вучич , в което призова са се откаже от плана за разделяне на Косово и размяна на територии, а да се бори за освобождаване на целия регион от албанско иго. Нервите на Вучич започнаха да не издържат и той се изказа в духа, че „тези, които не искат разделянето на Косово днес“, „след 40 години ще отбраняват Враня“ Сръбският президент по принцип обича такива образи и метафори. Епископ Теодосий в отговор нареди да се отслужи във всички църкви под негов контрол молитви в единство на сръбско Косово и се покри в манастира Грачаница, откъдето фактически прокле Вучич. „Разни наемни работници, които се представят за „пастири“, захвърлят всичко, когато виждат своя интерес и не се грижат за стадото си“, Конфликтът придоби необратим характер: именно епископ Теодосий имаше предвид Марко Джурич, когато говори за свещениците, „подали се на агентурно влияние“. Десет минути след края на срещата на Съвета за национална сигурност Вучич се срещна при затворени врати с патриарх Ириней. Нямаше изтичания с подробности за разговора им, но характерът на сръбския президент е такъв, че неговата изразителна реч издава общото настроение. Например, докато сърбите държаха на мушка американските морски пехотинци в Газивода, Вучич внезапно си спомни главния сръбски ски курорт Копаоник. „Хората в Белград, например, не знаят, че ние нямаме контрол върху планината Копаоник, там всеки ден в близост до връх Панчич може да се видят патрули на КФОР“, - призна той тъжно. Следното изявление след преговорите с патриарха е доказателство за настоящата меланхолия на сръбския лидер: „Ние сме разделени на тези, които са готови да признаят независимо Косово, но същевременно плачат за една трудна съдба и пеят песни в кафенетата, че всичко е против нас и онези, които не са готови да говорят за нищо и чакат да настъпи време, когато ще изселим всички албанци отвъд Проклетия (знаменит планински масив със звучно название, естествена граница с Албания“). И докато Вучич от Белград и епископ Теодосий от манастира обменят проклятия и метафори, американските морски пехотинци напускат Зубин Поток и се връщат в базата „Нотингхил“ (втората американска база в Косово, на около три километра от Митровица). От своя страна части от албанската милиция завзе пътя към Ярин, като по този начин откъснаха Северно Косово от Централна Сърбия. Представители на КФОР се свързаха с представители на сръбската армия, за да отблокират Газивода и да предотвратят въоръжените инциденти. Засега са се отсърдили. Но Вучич заяви, че „през септември ни чака тежка работа“.", "date": "2018.08.11", "title": "Сърбия е застинала на крачка от нова война за Косово"}
{"url": "http://www.classa.bg/%D1%81%D0%B2%D1%8F%D1%82/item/385260-%D0%BD%D0%B5-%D1%81%D0%B5%D0%BA%D1%81%D0%B8%D0%B7%D1%8A%D0%BC,-%D0%B0-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F-%E2%80%93-times-%D1%80%D0%B0%D0%B7%D0%B1%D1%80%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BC%D0%B5%D1%80%D0%BA%D0%B5%D0%BB", "text": "Мнозина смятат, че Доналд Тръмп недолюбва силни жени и именно с това обясняват напрегнатите отношения между американския лидер и Ангела Меркел. Но, както подчертава наблюдателят от The Times Роджър Бойес, Тръмп смята похвалите към канцлера за незаслужени и не приема собствените си германски корени, а Меркел, загубила своите ориентири, не желае да приема критика. Доналд Тръмп проведе доста топли срещи с турския лидер Реджеп Тайип Ердоган и с лидера на Кремъл Владимир Путин. Очевидно, американският президент цени силни мъже и съдейки по всичко недолюбва силни жени. В крайна сметка именно с това мнозина обясняват доста хладните отношения на Тръмп германския канцлер Ангела Меркел и съпровождащото ги напрежение в съюза на западните страни, пише наблюдателят от The Times Роджър Бойес, Но, както твърди авторът на статията, самият той не вярва, че женомразството на Тръмп, за което така обичат да го обвиняват, е виновно за всичко. Според Бойес, раздразнението, което изпитва американският лидер по отношение на Меркел, по-скоро се обяснява с това колко охотно медиите я кръстиха „лидер на свободния свят“ след слизането на Барак Обама от президентския пост. През 20015 г. Time нарече канцлера „Човек на годината“. „Лош избор“, отговори Тръмп. Журналистите са избрали човек, който „разрушава Германия“. На предизборните дебати тогава още кандидат-президентът Тръмп предупреди, че неговият опонент Хилари Клинтън се превръща в Ангела Меркел и има намерение да пусне в страната милиони мигранти. И наистина може да се каже, че самият канцлер само подхранва неприязънта на Тръмп, при това в доста „самодоволен маниер“, твърди Роджър Бойес. Когато действащият президент удържа победа на изборите, Меркел изчака известно време, а след това уж му предложи своята преданост „при определени условия“. Да, те могат да работят заедно, но изключително на основата на общи ценности, които Меркел не пропусна да напомни: демокрация, свобода, съблюдаване на правата и достойнствата на човек независимост от неговия произход, цвят на кожата, религия, пол, сексуална ориентация и политически възгледи.     Характерите на Тръмп и Меркел явно не съвпадат, но това не обяснява защо повече от година след началото на президентството на американския лидер неговите отношения с германския канцлер едва ли не „се пукат от напрежение“. Обичайно в холивудските филми, където се срещат двама особено различни хора, да вземем например героите на Арнолд Шварценегер и Дани де Вито – те в крайна сметка преодоляват своите различия и намират съгласие точно навреме, за да се справят с трудностите. А такива трудности в немалки количества тази есен предстоят на Меркел: има опити да се сключи ясно миграционно споразумение и окончателния вариант на Брекзит и наистина „фаустовския“ избор между това дали да се застане на страната на САЩ по санкциите срещу Иран или да се обединят с Русия и Китай. От страна на Тръмп в конфликта с канцлера на Германия има и свой, психологичен подтекст, отбелязва авторът на статията. Така семейството на американския лидер произлиза от неголям град в провинция Рейнланд-Пфалц в Германия, но по-голямата част от живота си Тръмп отрича своя произход. Неговият дядо Фридрих заминава за Америка, за да избегне служба в армията, а в Ню Йорк се обучава за бръснар, увлича се по златната треска и дори натрупва състояние от ресторанти и бордеи, заминава в Германия да си намери жена, връща се в САЩ и пред 1918 г. умира от испански грип. Както подчертава Бойен, не трябва да си психоаналитик, за да разпознаеш в тази история някои мотиви от живота на Доналд Тръмп: противоречивите чувства към имиграцията, винаги идеалната прическа, любовта към златото, не по-малка от тази на цар Мидас, доброто усещане за недвижимото имущество и страхът да не хване грип. Дядото на президента крие своя произход през Първата световна война, а през Втората бащата на Доналд се представя за швед. Самият лидер, родил се през 1946 г., до 90-те години не признава своите немски корени. Според наблюдението на журналиста, зад бавното отдалечаване между САЩ и Германия се наблюдава определено настроение. След топлите приеми, които Меркел оказва на Джордж Буш, а след това пълното единодушие с Барак Обама (във всичко, ако не смятаме подслушването, което той за всеки случай поставя на канцлерския телефон), сега политическият елит на Германия смята, че на страната ѝ стига да иска одобрение от „задъхващата се свръхдържава“. Но Меркел възприема неправилно всичко. Критиката на Тръмп относно разходите за отбрана и „Северен поток“ се поддържат от много партньори. И това не се отразява добре на съюза, който се гради на трансатлантическото доверие. Тръмп може би е прав, че някога силната Меркел е загубила своите ориентири, но само унижението на Германия няма да направи Америка по-велика, обобщава авторът на статията.", "date": "2018.08.11", "title": "Не сексизъм, а психология – Times разбра конфликта между Тръмп и Меркел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385261-%D0%B7%D0%B0%D0%BC%D1%80%D0%B0%D0%B7%D0%B5%D1%82%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "След поредния измамнически пирует на Заев за Илинденското въстание някои решиха да се обадят.  Дори и Бойко каза нещичко – макар и със закъснение.  Защото вече и надгробните камъни на българските поборници кипяха от гняв. Бойко отдавна трябваше да е по-гневен и ясен – това щеше да отива на ролята, която играеше шест месеца – на „Балканския Обединител“.  Макар че, дори и Том Круз щеше да откаже тази мисия - а досега се е ангажирал с далеч по-големи фантасмагории. Сега някои го дават гневни.  Късно.  Къде бяхте преди една година, когато подписаха Договора с Македония – и го окачиха като букаи на Българската История, за да я вкарат съвсем в сляпа улица. Писах за този прокажен Договор, още преди да го подпишат:  21 юни 2017-а: „Ние ще вкарваме Македония в Европейския съюз. Тя пък ще отмъква каквото може от българската история“.  28 юли 2017-а: „Нищо няма да може да компенсира загубите ни от съглашателския договор с Македония“. А днешните „възмутени“ го наричаха „исторически“ - за един ден България се била увеличила с един милион и половина души, ей такива дивотии – за да се харесат на Властта.  Чак сега заработи вторият им акъл. Пак добре, че слагачите не направиха по един паметник на Бойко – в Скопие, и на Заев – в София. Сега ни остана един последен шанс – за да стане ясно, на кого му е мила Истината.  Замразете Договора, докато не получим официално изявление на македонския парламент за Илинденското въстание.  Защото Заев и в днешното си изявление пак го усуква – никой не го пита, дали „приятелството“ ни е искрено, а защо краде цяло въстание.  Но за това той мълчи. А тъпанарите около Бойко да не му нашепват да е „дипломатичен“: силата в този случай е в него.  Но трябва да направи официално изявление – не от някой плаж, а от кабинета си, кратко и ясно:   България още отсега заявява, че няма да подкрепи МакедонияНезнамКакваси нито за НАТО, нито за Европейския съюз.  Освен, ако в най-кратки срокове ясно и категорично, МакедонияНезнамКаквиси не заяви пред Европейската комисия, от кои свои претенции към Българската История се отказва веднъж-завинаги. Пред Еврокомисията – защото тя има всевъзможни комисари, има дори и по потреблението – на тоя да му дадат да следи не само как се потребяват фалшивите хранителни стоки, но и как се потребява най-святото: Историята. Глупаво ли ви изглежда това?  Е, да, понеже сте големи умници – затова и един шашмаджия като Заев ви върти като ръждясало синджирче между пръстите си. А Бойко насаме да каже на натовските/европейските си началници, че Заев не заслужава никакво доверие, по никакъв повод – той е дребничък измамник, готов винаги да мами.   ***  ", "date": "2018.08.11", "title": "Замразете договора с Македония"}
{"url": "http://www.classa.bg/%D1%81%D0%B2%D1%8F%D1%82/item/385262-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%80%D0%B0%D0%B7%D1%80%D0%B5%D1%88%D0%B8-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B8-%D1%81%D0%B8%D0%BC%D0%B2%D0%BE%D0%BB%D0%B8-%D0%B2%D1%8A%D0%B2-%D0%B2%D0%B8%D0%B4%D0%B5%D0%BE%D0%B8%D0%B3%D1%80%D0%B8%D1%82%D0%B5", "text": "Видеоигрите, включващи нацистки символи, като свастиката, вече могат да се продават свободно в Германия, след като местният регулатор отмени дългогодишна забрана.    Немският регулатор ESRB (Entertainment Software Self-Regulation Body) посочва, че игрите, включващи забранени символи, вече могат да се продават в Германия, стига употребата на символите да бъде „социално адекватна”. Това означава, че символът трябва да обслужва художествени или научни цели, или да бъде използван, за да представи конкретни исторически събития, предава CNN. Ходът идва след разгорещен дебат в Германия и по света, след като играта Wolfenstein II: The New Colossus бе цензурирана, тъй като показва алтернативен развой на историята, в който нацистка Германия побеждава през Втората световна война. В заглавието присъства и застаряваща версия на Адолф Хитлер. Немската версия на играта представи Хитлер без емблематичните му мустачки, а сватстиките бяха заменени с различен измислен символ (показан на заглавната снимка на материала).   Сред другите игри, които са цензурирани заради нацистки символи в Германия, попадат Call of Duty: Black Ops, South Park: The Stick of Truth и Indiana Jones and the Last Crusade. Немската регулация забранява публичната употреба на „символи на противоконституционни организации”. Сред тях попадат свастиката, келският кръст, нациският поздрав и други символи, асоцииращи се с нацистката идеология. Наказанията варират от глоба до 3 години затвор. По повод отмяната на регулацията за продукти с художествена или научна стойност, директорът на ESRB Елизабет Зекер посочва, че това е обсъждано отдавна. Самият закон като цяло си остава същият, но получава допълнителна интерпретация, когато става дума за индустрията с видеоигри. По думите на Зекер, филмите досега са получавали правото да използват забранени символи с цел художествено въздействие, като това трябва да бъде позволено и за компютърните и видеоигри.", "date": "2018.08.11", "title": "Германия разреши употребата на нацистки символи във видеоигрите"}
{"url": "http://www.classa.bg/%D1%81%D0%B2%D1%8F%D1%82/item/385258-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D1%81%D0%B0%D1%89", "text": "Държавният департамент на САЩ обяви двуетапни санкции срещу Русия, които уж могат да ударят по 80% от руската икономика. Предлог станаха недоказаните обвинения по „случая Скрипал“. Сега американците, под заплахите за още по-строги мерки, искат инспекции на руските химически обекти. Дадоха на Русия 90 дни за размисъл. С какво може да отговори Русия? Американският държавен департамент обяви в сряда вечерта поредните санкции срещу Русия. Основание за това стана „случаят Скрипал“, отговорността за който Вашингтон без никакви доказателства налага на Москва. Новите санкции ще бъдат разбити на два пакета, първият от който трябва ориентировъчно да влезе в сила на 22 август. Първата част предполага пълна забрана за износа в Русия на електронни устройства и комплектуващи с двойно назначение, в това число и използващи се в авиационната промишленост. Както поясниха в Държавния департамент, санкциите ще бъдат въведени „по редица направления, най-същественото от които е презумпцията за отказ, отнасяща се до доставките на всички „чувствителни“ стоки и технологии от сферата на националната сигурност“, намиращи се под контрола на министерството на търговията на САЩ. Преди въпросът за разрешението или забраната за износа на „чувствителната продукция“ се решаваше отделно във всеки конкретен случай, а сега санкциите ще предполагат пълна забрана. Държавният департамент уточни, че се въвеждат санкции и „върху сътрудничеството в космоса“. „Но ние някъде сътрудничим, а на други места зависим. В този смисъл ще разглеждаме всяка позиция отделно“, съобщиха там. При това САЩ имат намерение да въведат изпод новите санкции срещу Русия техниката за гражданската авиация, защото „може да става дума за сигурността на полетите“, а също ще разглеждат „изключенията в областта на експортните доставки на стоки за гражданските нужди“ и оказване на „помощ за Русия и руския народ“. Първият пакет може да има ограничителен ефект, защото в значителна степен се пресича със санкционните мерки, които са въведени по-рано, отбелязва NBC News. А втората част ще бъде значително по-сериозна. Тя предполага снижаване на равнището на дипломатическите отношения, забрана за полети в САЩ на руската авиокомпания „Аерофлот“, а също на практика пълно прекъсване на износа и вноса между страните. Но в Държавния департамент, според собствените му заявления, се надяват, че въвеждането на втория пакет ще се избегне. За това Москва трябва да убеди Вашингтон, че няма да използва химическо и биологическо оръжие в бъдеще. Освен това Русия „трябва да допусне провеждането на инспекции на място на ООН и на международните независими наблюдатели, че да се гарантира, че правителството няма да използва химическо оръжие в разрез с международното право“, заявиха в Държавния департамент. Според американците, Русия ще има 90 дни за да осигури изпълнението на тези изисквания. Всички тези мерки, както отбелязва NBC, са предвидени от американския закон от 1991 г., целящ изкореняването на биологическото и химическото оръжие. Тази година САЩ вече го приложиха спрямо КНДР, а пред 2013 г. и срещу Сирия. Санкциите трябва да ударят по икономиката на Русия, подчертаха в Държавния департамент. Там уточниха, че санкциите се разпростират върху „всички държавни компании или компании, които са собственост или се финансират от държавата“. „Това са 70-80% от руската икономика и 40% от работната ѝ сила“, заяви представител на Държавния департамент. В САЩ смятат, че Русия потенциално я очаква „сериозен удар“ по търговията „за стотици милиони долари“.     От ведомството допълниха, че конкретните последствия зависят от това какво Русия „ще поиска да купи“. В Държавния департамент не назоваха „конкретни цифри“, отбелязвайки единствено, че „исторически около 50% от всички лицензи в министерството на търговията са за Русия по продукция с двойни цели“, а „ако се говори за спецификации, то това са самолетни двигатели, електронни компоненти, производство на материали и оборудване и прочее“. „Санкционната машина на САЩ набира обороти“ – САЩ обявиха „драконови“ санкции под „измислен предлог“, реагира на действията на американците руското посолство във Вашингтон. Дипломатическото представителство отбеляза, че няма никакви представени доказателства за ролята на Русия в отравянето на Скрипал – САЩ отказват да отговорят на въпросите на посолството, „позовавайки се на секретност“, макар и Вашингтон да твърди, че има „достатъчен обем данни“, уж свидетелстващи за „виновността на Русия“. Прессекретарят на президента Дмитрий Песков, както предава РИА „Новости“, нарече неприемливо свързването на новите ограничения със „Случая Скрипал“. „И подобни ограничения, според мен и тези, които са приети от американската страна по –рано, в нашето разбиране и в нашето убеждение, са абсолютно незаконни и несъответстващи на международното право“, заяви той. „Предлозите за санкции са нулеви, защото няма никакъв „случай Скрипал“, няма наказателно дело с повдигнати обвинения, няма решение на съда. Това е поредното използване на измислени поводи“, заяви пред „Взгляд“ заместник председателят на комитета на Съвета на федерацията по международните дела Владимир Джабаров. „Преди да правят каквито и да забележки към Русия нека като начало сами унищожат своите запаси от химическо оръжие. Ние своите задължения по въпроса, за разлика от американците, вече сме си ги изпълнили и това се потвърждава от международните организации“, допълни той. Професорът по право от Висшата школа по икономика, американистът Александър Домрин в коментар пред „Взгляд“ също отбеляза, че САЩ просто са си намерили повод за нови санкции, които нямат реални основание. Според него с такива действия Вашингтон представя САЩ като правова държава и страна, където отчитат презумпцията за невинност. „Според мен въвеждането на нови санкции е обявяване на война“, подчерта Домрин. Какви могат да бъдат последствията от новите санкции? „последствията? Трябва да реагираме спокойно. Земята ще се върти, както и досега, светът няма да приключи. Ние сме напълно самодостатъчна страна. Не сме Северна Корея, не сме и Иран. Санкциите няма да ни сврат в ъгъла“, подчерта Джабаров. „Правителствените структури сега обработват варианти и за  политически, и за икономически отговори. Нека за начало американците да въведат санкции, а вече сред това ще разгледаме вариантите за отговор“, допълни той. Дмитрий Песков също подчерта, че руската финансова система е доказала своята устойчива. Той нарече неуместни разсъжденията за нейната нестабилност във връзка с възможното въвеждане на нови санкции на САЩ. Според него „на фона на продължаващата непредсказуемост на нашите задокеански партньори“, функционирането на финансовия апарат бива поддържано постоянно. Президентът на центъра по стратегически комуникации Дмитрий Абзалов смята,ч е първата вълна на поредните икономически санкции срещу Русия не е толкова болезнена, колкото се надяват във Вашингтон. Причината е в ниския стокооборот между двете страни. Той е несъразмерен нито с китайския, нито с европейския стокооборот. Освен това редица сегменти от икономическото сътрудничество между Русия и САЩ са изведени изпод санкциите от самите американци, например в производството на двигатели. Въпросът е това как се тълкува субективното понятие двойна технология и доколко строго ще се действа, заяви Абзалов. Например Русия доставя селскостопанска продукция в САЩ, която, както и цяла редица други сегменти от търговията, не попадат под санкциите. Според експерта, САЩ преди всичко разчитат на информационния ефект и той е сработил – рублата пада, разбягва се част от чуждестранните инвеститори. „Основната задача на новите санкции е вътрешнополитическа. В САЩ приближават избори, екипът на Тръмп трябва да покаже, че той е по-радикален от Обама. За републиканците е много важно да издигнат своите кандидати“, убеден е Абзалов. Според него е съгласен и канал NBC, според който Тръмп иска да потвърди нагледно своите думи, че все още никой не е бил толкова категоричен спрямо Русия, като него. Но втората вълна санкции може да се окаже достатъчно болезнена, смята Абзалов, защото ще нанесе удари по полетите на „Аерофлат“ и ще понижи статута на дипломатическите отношения. Например, САЩ могат да закрият руските консулства в Ню Йорк или в Хюстън, което ще принуди Москва на ответни мерки. И за разлика от закриването на генералното консулство на САЩ в Санкт Петербург, аналогичните решения по отношение на Екатеринбург и Владивосток ще бъдат по-болезнени за САЩ, подчерта събеседникът. Защото прелитането от тези два града в Москва може да се окаже много скъпо и хората скоро ще се откажат от него, което „сериозно ще снижи възможностите за делово взаимодействие“. Абзалов е уверен, че условията, издигнати от Вашингтон пред Москва за избягване на втория пакет санкции, са просто неприемливи. „Това е фактическо признание, че в Солсбъри е използвано химическо оръжие. Москва никога няма да направи това, защото няма доказателствена база. Сега всяко действие без решение на Съвета за сигурност на ООН или дори на ОЗХО може да доведе до въвеждането на едностранни санкции по отношение на всички играчи“, предупреждава експертът. Сенатор Джабаров отбеляза, че така САЩ извършват още един опит да нарушат руския суверенитет.„Ние никога няма да  се съгласим на това, затова и нека приемат, че вече сме въвели тези санкции. Затова и даването на някакви отсрочки от 90 дни е нещо оскърбително за една велика държава“, подчерта той. Изпратеният ултиматум напомня на иракския сценарий. „Съдейки по всичко, администрацията, въвеждайки отложени с три месеца санкции, разчита на подкопае руската икономика – ефектът на рязко негативните очаквания, закачен като демоклиев меч е винаги по-силен от моменталното действие, към последствието от което пазарите и икономическите субекти така или иначе започват да се адаптират“, заяви пред „Интерфакс“ председателят на президиума на Съвета по външна и отбранителна политика Фьодор Лукянов. Той подчерта, че използването на оръжие за масово поразяване и ултимативното искане да се допуснат инспектори „ни карат да си спомним един паралел-Ирак“. Александър Домрин е уверен, че Русия трябва да предприеме ответни мерки. „Защо МВнР на практика мълчи, с изключение на хлиповете на Мария Захарова?“, подчерта той. Според него ответните мерки на Русия могат да бъдат много болезнени. Той призова да се настъпят за опашката многочислените правни и одиторски компании, които работят в Русия още от 80-те години на ХХ век. Освен огромни печалби те получават достъп и до стратегическа информация за Русия. Ако американските компании започнат да губят пари, те сами ще натиснат по правителството си с искане да се отменят санкциите срещу Русия. Не само западният бизнес работи в страната, освен това има и сътрудничеството в сферата на космоса, където „американците не могат да летят без нас“, напомни събеседникът.", "date": "2018.08.11", "title": "Как Русия може да отговори на химическия ултиматум на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385249-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%81%D0%B5-%D1%84%D0%B8%D1%80%D0%BC%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B8%D0%BC%D0%B0%D1%82-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%BE%D1%81%D1%8A%D1%89%D0%B5%D1%81%D1%82%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%BE%D1%8F%D1%82%D0%B0-%D0%B4%D0%B5%D0%B9%D0%BD%D0%BE%D1%81%D1%82-%D1%81%D1%8A%D1%81-100-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B7%D0%B5%D0%BB%D0%B5%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F", "text": "Енергийното дружество е издало удостоверение на компанията \"Екстрапак\" ООД, гарантиращо, че в производството и ежедневната си дейност фирмата вече ще използва 100 процента зелена енергия. Документът е бил връчен на управителя на компанията Милен Георгиев, от Богомил Недевски, директор \"Продажби на ключови клиенти в Енерго - про Енергийни Услуги\". Създадената през 1995 година компания \"Екстрапак\" е собственик на три завода и нова логистична база във Велико Търново, с работеща система за управление на околната среда, чрез която се намаляват екологичните рискове. Фирмата притежава редица сертификати, доказващи, че осъществява екологично производство с минимален отпечатък върху околната среда, се посочва в съобщението. От \"Енерго - про\" уточняват, че дружеството е издало удостоверения за зелена енергия на десетки компании на територията на цялата страна, а фирмите, които имат интерес към осъществяване на своята дейност със 100 процента зелена енергия, могат да потърсят консултация от специалистите на енергийния търговец.", "date": "2018.08.11", "title": "Увеличават се фирмите, които имат интерес към осъществяване на своята дейност със 100 процента зелена енергия"}
{"url": "http://www.classa.bg/%D1%81%D0%B2%D1%8F%D1%82/item/385250-%D1%82%D1%80%D1%8A%D0%BC%D0%BF-%D0%B2%D0%B5%D1%87%D0%B5-%D0%BD%D0%B5-%D0%BC%D0%B0%D1%87%D0%BA%D0%B0,-%D0%B0-%D0%B3%D0%B0%D0%B7%D0%B8-%D1%83%D0%B4%D0%B2%D0%BE%D0%B8-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D1%81%D1%82%D0%BE%D0%BC%D0%B0%D0%BD%D0%B0-%D0%B8-%D0%B0%D0%BB%D1%83%D0%BC%D0%B8%D0%BD%D0%B8%D0%B9-%D0%BE%D1%82-%D1%82%D1%83%D1%80%D1%86%D0%B8%D1%8F", "text": "Президентът на САЩ Доналд Тръмп съобщи в петък, че е разрешил повишаването на митата върху вноса от Турция, като те са особено тежки за стомана и алуминий. Това се случва в момент, когато турската национална валута преживява най-тежката криза на доверие от години и само днес се обезцени с 13%. Съобщението в профила в “Туитър” на Тръмп бе разпространено в момента, в който финансовият министър на Турция представяше план за нов икономически модел на страната. Отношенията между Анкара и Вашингтон охладняха и обявяването на наказтилните търговски мерки идва часове, след като от американската столица се прибра турска делегация с представители на три министерства. Нямаше никакви официални изявления за резултатите от разговорите във Вашингтон, но решението на Тръмп потвърждава, че мисията е приключила почти катастрофално за турците. “Току-що разреших удвояване на митата върху стомана и алуминий от Турция, докато тяхната валута, турската лира, бързо се срива спрямо нашия много силен Долар! Алуминият вече ще е с 20%, а стоманата – с 50%. Отношенията ни с Турция в момента не са добри!”, написа Тръмп в Туитър. Съобщението му бе разпространено около 40 минути преди да започне търговията на борсите на “Уолстрийт”. Капиталовите пазари реагираха с нова вълна на обезценяване на лирата и малко след 16 часа българско време тя се търгува за близо 6.30 лири за долар. Централната банка на Турция още не е реагирала по никакъв начин, макар за кратко сривът на лирата да достигна 14.6%, което е най-бързото еднодневно обезценяване от началото на 2001 г. От събитията страда и европейският банков сектор и особено банките, които са отпускали кредити на турски клиенти. Според “Ройтерс” става дума за експозиция в рамките на малко над 100 млрд. евро, което при поддържане от европейски банка на активи от около 22 трилиона евро не би трябвало да е сериозен проблем за цялата система. „Те имат долари, ние имаме нашия народ, нашия Аллах” – така в курортния град Ризе турският президент Реджеп Ердоган коментира кризата, която сериозно притеснява и инвеститорите. Според държавния глава зад случващото се стоят „лихварското лоби” и западните рейтингови агенции. Според  анализатори, обаче, проблемът е не само политически, но и свързан с качеството на управлението на турските икономика и финанси след поемането на курс към авторитарно управление с Ердоган начело.", "date": "2018.08.11", "title": "Тръмп вече не мачка, а гази: Удвои митата за стомана и алуминий от Турция"}
{"url": "http://www.classa.bg/%D1%81%D0%B2%D1%8F%D1%82/item/385251-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B2%D0%BB%D0%B5%D1%87%D0%B5-%D0%BD%D0%B0%D0%B4%D0%BE%D0%BB%D1%83-%D0%B8-%D1%89%D0%B0%D1%82%D1%81%D0%BA%D0%B8%D1%82%D0%B5-%D0%B8%D0%BD%D0%B4%D0%B5%D0%BA%D1%81%D0%B8", "text": "Щатските индекси приключват сесията в петък със спадове на фона на геополитическото напрежение, което тласна турската лира до рекордно ниско ниво спрямо долара и разтърси инвеститорите, предава CNBC. Бенчмаркът на сините чипове  Dow Jones  отписа 196 пункта до ниво от 25313,14 пункта, а книжата на  Intel  поевтиняха.  Dow  изтри печалбата си от началото на август и записа трета поредна губеща сесия. Широкият измерител  S&P 500  също отбеляза спад от 0,71% до ниво от 2833,28 пункта, а финансовият сектор се представи най-зле. Технологичният измерител  Nasdaq Composite  на свой ред се придвижи надолу с понижение от 0,67% до ниво от 7839,11 пункта.     Книжата на банките поведоха спадовете в САЩ, като  Bank of America, Goldman Sachs  и  Morgan Stanley  загубиха над 1% от стойността си. Технологичните акции също поевтиняха, като  Facebook, Alphabet  и  Amazon  се озоваха на червена територия. „Това е класическа, инстинктивна реакция на пазара. Цената на акциите пада, докато...облигациите получават тласък“, казва Куинси Косби, главен пазарен стратег в Prudential Financial. „Валутните проблеми на нововъзникващите пазари, в Турция, не са нещо ново. Просто са изострени“, допълва тя. Според Косби централните банки в света може да предприемат действия, за да предотвратят влошаването на ситуацията. „Исторически централните банки се задействат, за да успокоят тези ситуации. Целта им е да сведат до минимум съпътстващите щети“, отбелязва тя. За кратко курсът на лирата спрямо американския долар намаля с 20%, след като  . Коментарът на Тръмп дойде, след като турският президент   „да обменят еврото, доларите и златото, които държат под възглавницата си, в лири“ и отбеляза, че това е „вътрешна и национална борба“. Книжата на турските компании също поевтиняха в петък, като  iShares MSCI Turkey ETF  загуби 15% от стойността си. ETF-ът вече беше записал спад от 42,3% от началото на годината преди загубите в петък. Спадовете идват, след като турска делегация се завърна от Вашингтон без явен напредък по въпроса за задържането на американския пастор Андрю Брънсън, който беше задържан в Турция през 2016 г. Турските власти го обвиняват, че е подкрепил неуспешния опит за преврат по-рано същата година. Миналия месец Тръмп заплаши да наложи „големи санкции“ на Турция, ако Брънсън не бъде освободен. Турската лира спада по редица причини, най-вече заради отказа на централната банка да увеличи лихвените проценти, за да ѝ окаже подкрепа, както и заради скорошното увеличаване на американските санкции“, посочва Алек Йънг от FTSE Russell. „Слабата валута разпалва инфлацията и оскъпява за Турция изплащането на нейния голям дълг, деноминиран в чуждестранна валута“, допълва той. Геополитическите притеснения идват на фона на  . Тази седмица правителствата на двете страни обявиха, че е възможно да си наложат взаимни мита върху допълнителни стоки на стойност 16 млрд. долара. Европейските борси също завършиха петъчната търговия със сериозен спад заради сътресенията в Турция. Бенчмаркът  Stoxx 600  се понижи с 1,1%, германският  Dax  отписа близо 2% от стойността си, а френският  CAC 40  намаля с 1,63%. В макроикономически план   е постигнал ръст от 0,2% миналия месец, съобщи министерството на труда в петък. Базисният индекс, който изключва ефектите на цените на хранителните стоки и енергията, отбеляза годишен ръст от 2,4% през юли, което е най-високото му равнище от септември 2008 г. Днешните спадове идват ден, след като   от близо една година насам, стимулиран от силната търговия в технологичния сектор, включително на акциите на  Amazon  и  Apple . Книжата на  Intel  поевтиняха с 2,5%, след като  Goldman Sachs  понижи рейтинга на производителя на чипове заради проблеми с производството. На облигационните пазари доходността по  10-годишните  и по  30-годишните американски държавни ценни книжа  намаля до ниво от съответно 2,87% и 3,03%. В същото време доходността по  10-годишните турски държавни ценни книжа  се повиши до 22,82%, което е най-високото й ниво от 2010 г. насам. На валутните пазари курсът на  еврото  спрямо долара намяла с 0,73% до 1,1441 долара, което е най-ниското му ниво от 13 месеца насам. Еврото пострада, след като  , като се позова на двама източници, че Европейската централна банка (ЕЦБ) е загрижена за банки в Испания, Италия и Франция и тяхната експозиция на проблемите в Турция. Еврото поевтиня и спрямо  йената  с 0,73% до ниво от 127,1 йени. В същото време  доларовият индекс  достигна 13-месечен връх спрямо кошница от шест основни валути, като добави 0,68% към стойността си до 96,15 пункта. На пазара на суровини цените на петрола нараснаха с над 1% в петък заради очакванията американските санкции срещу Иран да затегнат предлагането. На седмична база обаче фючърсите отбелязват спад, тъй като инвеститорите са притеснени, че търговските спорове могат да забавят икономическия растеж и да навредят на търсенето на енергия. Американският лек суров петрол  WTI  завърши сесията с ръст от 82 цента до 67,63 долара за барел, докато международният бенчмарк  Брент  поскъпна със 72 цента до 72,79 долара за барел.  Цената на  златото  е напът да запише петия си пореден седмичен спад. Американските фючърси върху ценния метал с доставка за декември отписаха 90 цента до 1219 долара за тройунция.", "date": "2018.08.11", "title": "Финансовата криза в Турция повлече надолу и щатските индекси"}
{"url": "http://www.classa.bg/%D1%81%D0%B2%D1%8F%D1%82/item/385252-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D1%81%D0%BF%D1%8A%D0%BD%D0%B0%D1%85%D0%B0-%D1%80%D1%83%D1%81%D0%B8%D1%8F-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%B5%D0%BD%D0%B5%D1%80%D0%B3%D0%B8%D0%B5%D0%BD-%D0%BF%D0%B0%D0%BA%D0%B5%D1%82", "text": "Световната търговска организация (СТО) отхвърли повечето от възраженията на Русия срещу ЕС относно правилата на енергийния пазар, които забраняват на една компания да контролира едновременно доставките и газовата инфраструктура, съобщава АФП.     Русия се обърна към организацията за разрешаване на сложния случай през 2014 г., аргументирайки се, че опитът на ЕС да раздели енергийните производители от доставчиците на енергия е дискриминиращ. Но арбитражната комисия към Световната търговска организация (СТО) отхвърли иска на Русия. Комисията е установила, че мерките се позволяват според правилата на 164-членната организация. Москва внесе случая от страна на държавния енергиен гигант \"Газпром\" - голям доставчик на газ за блока. Европейският съюз отбелязва, че правилата са юридически опит да се попречи на една компания да поеме твърде голям контрол, за да се осигури открита пазарна конкуренция. Но в Москва разглеждат положенията, приети за първи път през 2009 г., като инструмент за намаляване на зависимостта на Европа от \"Газпром\", който е доминиращ играч на пазара, особено сред бившите комунистически държави. \"Това е важен положителен резултат за ЕС\", се казва в съобщение на Европейската комисия, която приветства решението. Но Москва си осигури частична победа, след като комисията се съгласи, че определени ограничения, наложени на руски енергийни компании от Хърватия, През април 2014 г. Русия внесе в иск в СТО, касаещ Третия енергиен пакет на ЕС. Москва счита, че положенията противоречат на задълженията на ЕС към организацията на базата на принципа за недискриминация и достъп до пазара.", "date": "2018.08.11", "title": "Европейските правила спънаха Русия за Третия енергиен пакет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385253-%D0%BA%D0%B0%D0%B4%D0%B8%D0%B5%D0%B2-%D0%BD%D0%B5-%D0%BB%D1%8A%D0%B6%D0%B0,-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B0-%D0%B1%D0%B8%D0%BB%D0%B8-%D0%B2-%D0%B4%D0%BE%D0%BC%D0%B0-%D0%BD%D0%B0-%D0%B1%D0%B5%D0%BD%D1%87%D0%BE,-%D0%B7%D0%B0%D1%82%D0%BE%D0%B2%D0%B0-%D0%BC%D1%8A%D0%BB%D1%87%D0%B0%D1%82", "text": "Хора като Бенчо има във всеки град и всяко село. Политиците ползват тях и те ползват политиците, категоричен е лидерът на Нормална държава. Той обяви, че не е излъгал за гостуването на Бойко Борисов и Цветан Цветанов в дома на скандално нашумелия общински съветник от Бургас Бенчо Бенчев. Кадиев обясни, че въпреки че общинарят, избран с листата на БСП, отрича, десетки хора са присъствали на срещата и това е причината лидерът и вторият човек в ГЕРБ да си траят по темата. Ето какво написа Кадиев в личния си фейсбук профил: Както обещах, ето синтез на това какво бих казал по бТВ тази сутрин (ако разговорът не се отплеснеше в съвсем друга посока, разбира се): 1.Запознах се с Бенчо по време на депутатска кампания в Бургас през 2005. Не бях го виждал 13 години, допреди 5-6 месеца, когато случайно се видяхме в ресторант в Бургас, до Пантеона. Поговорихме общи неща и между другото спомена това за Борисов и Цветанов, които му гостували вкъщи, докато още са били служители на МВР. Разправял го е на половин Бургас, а сега чета в негово интервю за gramofona.com от 08 октомври 2017, че „всички президенти и премиери са били вкъщи\". Борисов е премиер от 2009 и естествено се отнася и за него. Сега Бенчо се отмята, предполагам са му казали да си мълчи. Най-нормалното е Борисов и Цветанов да отрекат или потвърдят. Нека го отрекат, нека ме нарекат лъжец, аз ще реша какво да предприема. Няма да го направят. Знаете ли защо? Защото са били там, имало е десетки други хора, охрана, гости и т.н., и никога не знаеш дали някой от тях няма да се разприказва. Затова и двамата просто ще си траят. 2. Този случай е поредна илюстрация на симбиозата между официална и неофициална власт. Хора като Бенчо има във всеки град и всяко село. Политиците ползват тях и те ползват политиците. 3. Този случай е и поредната демонстрация за това колко еднакво болни са партиите на прехода. Ползват едни и същи хора, едни и същи похвати, едно и също финансиране. Просто някои по-успешно, други – не. Само за последния месец има 3 примера за общи действия на управляващи и опозиция в ущърб на обикновените хора и малкия бизнес: приемането на закона за „редник Киро\", приемането на закона за малките бензиностанции и случая с Бенчо Бенчев. 4. Преди БСП бяха хванали ГЕРБ натясно с Живко Суджука и хасковските далавери, сега – обратно. И така ще си играят на пинг-понг. Кой когото хване. От което обществото като цяло нищо не печели. Изводът? Няма да имаме нормална политика и #Нормална Държава, докато няма нормално финансиране в политиката. Чисти пари, спечелени от чист бизнес, без обвързващи ангажименти. Инвестиция в общото благо на общество и държава, не в решаване на конкретния проблем на даден бизнесмен. Докато не се появят такива хора, готови буквално да инвестират в общото благо, съм скептик за промяната на България. Защото сега, дали ще са ГЕРБ или БСП, или ще съм примерно аз (след като и ако съм се продал) особена разлика не виждам.", "date": "2018.08.11", "title": "Кадиев: Не лъжа, Борисов и Цветанов са били в дома на Бенчо, затова мълчат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385254-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%BC%D0%B5%D1%81%D1%82%D0%B0-%D0%B5-%D0%BE%D1%82%D0%B3%D0%BB%D0%B5%D0%B4%D0%B0%D0%BB%D0%B0-%D1%84%D0%B5%D0%BE%D0%B4%D0%B0%D0%BB%D0%B8", "text": "Политологът Христо Панчугов е на мнение, че няма как да очакваме различна ситуация \"в държава, в която системно се инвестира в разрушаване на институционалността\". Според него системно бива инвестирано в това гражданското общество, да може да бъде разделено. Пред Bulgaria ON AIR политологът посочи, че държавата на места е отгледала различни феодали. Панчугов очаква прокуратурата да бъде следена много внимателно по казуса \"Бенчев - Очите\". \"През последните години се плъзгаме по повърхността на проблемите. Занимаваме се с популизъм или с ремонти на парче. Така и не се проведе смислен разговор как да се финансират политическите партии в България\", коментира политологът.", "date": "2018.08.11", "title": "Политолог: Държавата на места е отгледала феодали"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385255-%D0%BD%D1%81%D0%B8-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%B1%D1%80%D1%83%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B1%D0%B5%D0%BB%D0%B5%D0%B6%D0%B8-%D1%80%D1%8A%D1%81%D1%82", "text": "През второто тримесечие на 2018г. от Националния статистически институт отчитат ръст на лицата, които работят на трудов договор.  Броят им се е увеличил с 1,8% и в момента те достигат 2 350 000 души. От данните става ясно, че най-много хора са наети в бранша „Хотелиерство и ресторантьорство“ - 30.7%, в „Селско, горско и рибно стопанство има 7.9% повече служители на трудови договори, а в „Строителство“ ръстът е 3.7%. НСИ отчитат спад на служителите в сектор „Образование”. Статистиката показва, че за същия период средната месечна работна заплата e 1 125 лв. и нараства спрямо първото тримесечие на 2018 г. с 4.5%. Най-голям е ръстът в секторите „Селско, горско и рибно стопанство“ - с 9.8%, „Строителство“ - с 8.2%, и „Финансови и застрахователни дейности“ - с 6.7%.    ", "date": "2018.08.11", "title": "НСИ: Средната брутна заплата бележи ръст"}
{"url": "http://www.classa.bg/%D1%81%D0%B2%D1%8F%D1%82/item/385256-%D1%80%D1%83%D1%81%D0%BA%D0%BE%D1%82%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B7%D0%B0-%D1%81%D0%BE%D0%BC%D0%B0%D0%BB%D0%B8%D0%B9%D1%81%D0%BA%D0%B8%D1%82%D0%B5-%D0%BF%D0%B8%D1%80%D0%B0%D1%82%D0%B8-%D0%BE%D1%82-%D0%BA%D0%BE%D0%B5%D1%82%D0%BE-%D1%82%D1%80%D0%B5%D0%BF%D0%B5%D1%80%D1%8F%D1%82-%D0%B4%D0%BE-%D0%B4%D0%BD%D0%B5%D1%81", "text": "Малко хора зная че през 2010г сомалийски пирати превземат руски танкер. Путин издава заповед с цената на всичко ПИРАТИТЕ /забележете/ да бъдат ликвидирани по особено жесток начин. Русия не се интересува от танкера.  Морските пехотинци на Русия провеждат спецоперация и се качват на танкера. Хващат ЖИВИ абсолютно всички пирати. Връзват ги и ги товарят на техния си кораб. Танкера си заминава и след това палят пиратския кораб. Пиратите изгарят живи. Докато горят пиратите всичко се снима на камери. Записа се праща в Сомалия.  От тогава нито един руски кораб не е бил пленяван.  През 2006г четирима руски дипломата са убити в Ирак. Путин издава заповед убийците и техните началници да се ликвидират.Операцията приключва успешно. От тогава руски дипломат не е пипнат никъде.", "date": "2018.08.11", "title": "Руското наказание за сомалийските пирати от което треперят до днес"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385257-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Държавата и пазарът трябва да се допълват От 28 години нашата икономика функционира по принципите на „Вашингтонския консенсус”. Прилага се догмата за „по-малко държава в икономиката”.  На времето Милтън Фридман дори казваше: „Държавата не може да решава проблеми, защото тя самата е проблем“. Благозвучна фраза с нулево съдъргжание. Тази догма се провали тотално в България и в другите източноевропейски страни през последните три десетилетия. България трябва да възприеме концепцията за  „регулирана пазарна икономика”,  прилагана в цивилизованите държави по света. Наред с всичко друго, тя предвижда и активно участие на държавата, съвместно с пазара, в управлението на стопанската дейност. Това толкова повече се налага за България, поради слабостта и фабричните дефекти на нашето пазарно стопанство. Колкото по-слабо и допотопно е пазарното стопанство в една държава, толкова по-необходимо е участието на държавата в управлението на икономиката. Трябва да се работи за връщане на държавата в икономиката и във всяка друга дейност не само като регулатор, но и като собственик и оператор на производствени предприятия.  Това да се прави с предимство в най-важните структуроопределящи компании, във високотехнологични и експортни индустриални, транспортни, земеделски и други фирми, в научно-изследователски, иновационни и внедрителски дейности, в социално ориентирани дейности, в дейности, осъществявани в условия на естествен монопол. Желателно е да се използва и формулата за съвместна държавно-частна стопанска дейност. Трябва да се прилага принципът: всички форми на собственост са равнопоставени пред закона и се доказват чрез лоялна конкуренция под икономическото слънце.  Предимствата на една или друга форма на собственост се доказват в дейността на реалния пазар, а не в кабинетите на политиците и на учените – либерални схоластици. Формата на собственост и стопанисване трябва да обслужва живота на хората, а не обратното. Нека просперира тази форма на собственост и стопанисване, която е рентабилна и обслужва най-добре интересите на хората. Това е  критерият  за добра или недобра форма на собственост и на стопанисване. Известно е обаче, че  няма идеално функциониращ пазар. Няма и напълно лоялна конкуренция  по много причини. Поради това не може да се разчита сляпо само на конкуренцията, особено ако има очевидни доказателства за „замърсена конкуренция”. И ако икономиката се управлява по авторитарни методи. В такива случаи първата корегираща реакция трябва да бъде  регулативната намеса на държавата  в защита на националните интереси и за предотвратяване на тежки социални последствия за най-уязвимите слоеве на обществото. На това основание може да се разчита на добре известните инструменти на  регулираната пазарна икономика. Основен принцип на управлението у нас след 1989 г. беше  подмяната на тотално господстващата до тогава държавна собственост с частна.  За това имаше известни основания поради абсолютизирането на държавната собственост, наричана произволно дори общонародна. Макар че с нея се разпореждаше шепа хора от партийната и държавната върхушка, без да се съветва с мнението на народа. Това можеше да стане по много по-интелигентен, по-справедлив и безболезен за обществото начин. Държавните предприятия,  които бяха рентабилни и конкурентни на пазара,  не трябваше да се приватизират.  По определен от закона начин и в духа на известния Указ 56, всеки предприемчив български гражданин можеше да създава частно предприятие, което да се конкурира на пазара на равностойна основа с действащите държавни и кооперативни предприятия. Нерентабилните тогава държавни предприятия трябваше да се предложат за продажба на предприемчиви частни лица за оздравяване и по-нататъшно използване.  Нали западните ни ментори и техните български слуги ни уверяваха, че частният сектор е по-рационален от държавния. Икономиката предлагаше широко поле за изява на претендираната по-висока ефективност на частната стопанска стопанска и друга инициатива. Апологетите на частния сектор изглежда сами не вярваха на думите си.  А искаха ние да им повярваме. Българските правителства предложиха всичко за масова продан. И най-вече привлекателните рентабилни предприятия. За това настояваха и продължават да настояват от МВФ и от Световната банка. При тази масова и скоростна разпродажба частниците изкупиха на безценица най-рентабилните и перспективни държавни предприятия. И понеже не знаеха как да ги управляват или изобщо нямаха такива намерения, започнаха да ги ликвидират и разпродават  машините им като скрап. В редица случаи дори неразопаковани от сандъците с които са доставени, съвсем нови машини се продаваха като скрап. Приходите от продажбата на скрап бяха по-големи от платеното от новите собственици при приватизацията. В продължение на десетина години скрапът беше важна съставка в българския износ. Дори само от това личеше престъпният характер на българската приватизация. Разгърна се масова приватизация на безценица – невиждано в нашата история цинично престъпление спрямо няколко поколения българи,  създали това богатство с труда и предприемчивостта си. Младото ни поколение не знае какви бяха мащабите на тази гигантска вандалщина. Това все още се укрива от него. И до сега от никого не е потърсена сметка!  Много от поръчителите и извършителите на това масово престъпление са все още живи, но от никого не е потърсена наказателна отговорност. Приватизаторите дори се гордеят с тогавашните си подвизи. И вместо да са зад решетките сега продължават да ни поучават как трябва да се ликвидира държавното имущество. Че трябва да продължи ускорената приватизация на все още неприватизираното държавно имущество. А робски покорният, потънал в бедност български народ търпи и мълчи.  Кротко мърмори в тесни кръгове и се възмущава за това безумие. Какво ли биха казали Раковски, Каравелов, Левски, Ботев и другите поборници, а също и дядо Славейков, Вазов, Гео Милев, Смирненски, Вапцаров, ако бяха живи, за нашето продължаващо робско покорство! Позволявам си да запитам моите сънародници – до кога ще търпим!  Защо забравяме, че ненаказаното престъпление е покана за нови престъпления. Защо не виждаме, че в това са много от корените на настоящата ни масова бедност? Защо не проумяваме, че затова сме рекордьори в Европа по бедност и социална несправедливост. Защо не се поучим от достойното поведение на други европейски народи? В това число и на нашите съседи. Макар и със затихващи темпове, поради намалелия брой обекти за приватизация, продажбите и концесионирането продължават и до сега. Крайно време е да се прекрати незабавно разпродажбата на богатството на България.  Да се допуска приватизация и концесиониране само на губещи държавни обекти, за оздравяване и използване от частни предприемачи. Сериозни подозрения буди граничещата с политически инат упоритост на правителството да концесионира модерното летище на София.  Защото то работи сега с годишна печалба 150 млн. лв., която ще расте през близките години. Това е  първото грубо нарушение.  Намерението на правителството е да използва приходите от тази концесия за финансиране на оздравителни мерки в БДЖ. Това е  второто грубо нарушение.  Защото по закон от преди няколко години всички приходи от приватизация и концесии трябва да постъпват в Сребърния фонд и да се използват само за финансиране на повишение на пенсиите в бъдеще. Нека сегашното правителство знае, че настоящите отговорни министри - вносители за силовата концесия на летището, в недалечното бъдеще може и трябва да отговарят пред българския съд. Както вече подчертах,  двигател на икономическия прогрес е лоялната конкуренция,  а не частната собственост. Тя не може да бъде сама по себе си такъв автоматичен двигател за предприемчивост и рационалност. Особено при авторитарно управление и липса на реално функциониращо гражданско общество, както е у нас. Световната стопанска практика потвърждава, че тя се изражда в стерилна или замърсена управленска среда. Особено при настоящата тотална доминация на световния финансов капитал. Освен като активен регулатор на стопанската дейност, държавата трябва да участва пряко в собствеността на производствения капитал  с дялове или акции и в управлението на най-важните компании на България. Държавата трябва да може да притежава и изцяло свои големи високотехнологични и експортно ориентирани предприятия, работещи в конкурентна среда и равнопоставени пред закона, като всички останали. По този начин държавните компании ще влияят с рационалното си стопанско поведение за спазване правилата на лоялната конкуренция от всички участници в нея. Не трябва да се приватизират или дават на концесия нормално работещи предприятия, силно социално ориентирани дейности и естествени монополисти.  Защото всеки монопол е опасен, но най-опасен е частният монопол, понеже най-трудно се поддава на обществен контрол. А главна задача на социално ориентираните дейности (здравеопазване, образование, водоснабдяване, чистота, отопление, осветление, градски транспорт, озеленяване на улици и площади, битова безопасност и други) е да задоволяват социални потребности на гражданите, а не да печелят. Ако държавните предприятия са рентабилни в конкурентна среда,  ако тяхната продукция се купува на пазара и спазват законите,  няма икономически смисъл те да се приватизират.  Ако някой не е съгласен нека го докаже. Това елементарно изискване беше нарушавано масово през последните 29 години, за да се подаряват държавни предприятия на предварително „избрани” лица – роднини, на политически и други приятели, на платили солиден корупционен данък. Както посочих по-горе,  щом частният сектор претендира, че е по-рационален управленец, а държавата е прахосник, нека поема губещи предприятия и да ги оздравява,  а не да взема на безценица здрави и да ги унищожава. Това ставаше до сега у нас в масови мащаби. По този начин бяха подарени хиляди предприятия на „избрани купувачи“. И България загуби десетки милиарди лева от този гигантски произвол. Частният сектор може и трябва да се развива.  Но не като изкупува и то при съмнителни обстоятелства, добре функциониращи държавни или общински предприятия с разработен от години пазар, а  като изгражда сам свои нови производствени предприятия  и си създава пазар, като поема произтичащия от това риск. Този подход се прилага в някои европейски страни и е доказал рационалността си. Частната и публичната собственост промениха изцяло социално-икономическата си физиономия и управленски функции  в съвременния свят. Българската държава обаче не държи сметка за това. Член 17. алинея (2) на Конституцията гласи: „собствеността е частна и публична“, а алинея (3) продължава „частната собственост е неприкосновена“. За публичната собственост няма гаранция за неприкосновеност. Така беше създадена конституционна основа за гигантското разграбване на публичната собственост чрез престъпната приватизация и концесиониране през последните 29 години. Извършено беше огромно предизвикателство спрямо няколко поколения българи, създали това национално богатство. Както посочих по-горе,  наред с частния сектор, трябва да се развива и изцяло държавна стопанска дейност, а също и държавно-частно партньорство,  в условията на лоялна конкуренция. Да се създават държавни и държавно-частни индустриални, земеделски, строителни, транспортни, изкупвателни, търговски, финансови и други компании, конкуриращи се свободно с частните. Желателно е да се създаде държавен или държавно-частен  Целеви инвестиционен фонд с първоначален капитал от 2,0 млрд. лева, който впоследствие може да се разширява.  Този фонд да предоставя кредит чрез Българската банка за развитие, само за изграждане на високотехнологични и експортно ориентирани индустриални, изследователски и други обекти. Да се настоява за радикално подобрение на условията за концесия,  за по-добра защита на националните ни интереси. През последните десетилетия са сключвани договори за концесия на наши обекти с концесионни такси 10-20 пъти по-ниски от преобладаващите в Европа и по света.  роковете и условията на концесиониране трябва да се уеднаквят с европейските практики.  Компетентните държавни органи трябва да проверят до края на 2019 г. договорите за най-големите концесии и при установени нарушения да се пристъпи към тяхната промяна или разваляне, независимо от давността. Виновните за това лица трябва да се накажат. Извършваните в миналото очевидно неизгодни за държавата концесионни сделки не трябва да се защитават с формалните срокове за давността.  Неспазването на давността сега се счита за нарушение на закона. А нима съзнателното масово ощетяване на държавата преди години е било съобразено със закона! Това важи и за приватизационните сделки, при които е ощетена съзнателно българската държава.  Недопустими са  предлаганите в някои случаи  концесионни срокове до 80-100 години,  което е колониална практика. За концесията на Софийското летище се предвиждат 49 години. Трябва да се създаде силна държавна търговска банка , с разгърната клонова мрежа из страната, способна да провежда активна кредитна дейност, включително и целево ниско лихвено кредитиране на приоритетни високотехнологични национални проекти, а също и за кредитиране на малкия и средния бизнес при облекчени условия. На времето имаше силни възражения срещу приватизирането на ДСК и по тази причина, но те не бяха чути от правителствата. Ако не беше приватизирана, ДСК можеше сега да изпълнява тези функции. В настоящите условия създаването на такава държавна кредитна институция може да се постигне чрез  значително увеличаване на капитала и на клоновата мрежа на Българската банка за развитие ? Да се внесе в Народното събрание проекто-закон за създаването и функциите на такава банка. Все в тази връзка да се внесе в Народното събрание и проектозакон за създаване на държавна или държавно-частна  Експортна банка. Трябва да се реабилитира и кооперативната собственост  във всичките й форми и да се подпомага с инструментите на икономическата политика. Кооперативното движение има почти 130- годишна история и богати традиции в България. Първата българска кооперация е била  създадена в 1890 г.  Земеделски, потребителски и други кооперации съществуваха у нас и до Втората световна война. Пазарните фундаменталисти се погрижиха да смачкат и това оригинално българско творение след 1990 г.  Време е то да се възроди.  До средата на 2019 г. да се приеме Закон за кооперацията, който да урежда функционирането на различните видове кооперации. Да се препоръча и възраждането на производствените кооперации. Трябва да се прекрати приватизацията на общински дейности и да се насърчава общинската собственост.  Имам предвид градски транспорт, топлофикация, чистота, ВиК, строителство и ремонти, местна промишленост, търговска, ресторантьорска и хотелиерска дейност, снегопочистване, комунално-битови дейности и други. Да се преразгледат договорите за приватизация и концесия на най-важни общински обекти през последните 20-25 години и при установени груби нарушения в договорите и/или в тяхното изпълнение, те да се развалят, а дейностите да се върнат на общините. За целта да се направят необходимите законови промени по отмяна на давността. Споменавам неколкократно за отмяна на давността, защото тя вече се използва за защита на масовите престъпления при приватизацията, концесионирането, държавните поръчки  и други стопански сделки през последните 20-25 години. Това се „аргументира” със спазването на важния принцип за давността в правната теория и практика. То може да е логично, когато стопанските сделки са сключвани в нормални условия. В нашия случай не е било така. Известни са масовите престъпления при приватизацията и концесионирането, които не трябва да останат ненаказани. А нима законността е спазвана при масовото ограбване на обществено богатство през последните десетилетия! Подходът трябва да е симетричен и в двата случая. На бруталните методи за отнемане на обществена собственост държавата трябва да отговори с брутални методи за нейното възстановяване,  ако липсват формални законови методи. И в двата случая трябва да се прилагат еднакви правила и методи. Това е и логично, и справедливо! Държавата, а там където се налага. Правителството, кооперациите и общините трябва да се завърнат и в посредническите дейности.  Една от тези дейности е изкупуването на земеделски продукти от производителите, транспортирането им до тържищата или складовете на едро и продажбата им на търговците на дребно. Частни изкупвателни фирми, позовавайки се на мними пазарни условия, при неравностойни условия за договаряне, а често пъти и по договореност помежду си, изкупуват земеделските продукти на мизерно ниски цени и със спекулативни надценки от 200-300% ги довеждат до крайните потребители. Ако не е възможно да се установи лоялна конкуренция, тази посредническа дейност да се поеме от държавни фирми,  които по установен със закон ред, да изкупуват стоката от земеделските производители по справедливи цени, например по установени  минимални изкупни цени,  и при нормална печалба за различните фази на посредническата дейност да довеждат продуктите до крайния потребител с нормални посреднически надценки. Не е нормална масовата практика у нас 15-20% от крайната потребителска цена да получава производителят на стоката, а посредниците – 75-80%. В някои случаи във веригата на посредниците се нареждат 5-6 и повече субекта, без стоката да преминава реално през тях. Разбира се, без посредници в търговската дейност не може, но най-важен е производителят на стоката и той трябва да получава 65-75% от размера на крайната потребителска цена. Това ще осигури и по-ниски продажни цени за крайните потребители. Трябва да се възстанови също персонификацията на собствеността.  Във всяка акционерна или друга частна фирма трябва да се знаят реалните й собственици, с които, при нужда, да се водят преговори и/или да се търси отговорност. Хаосът с анонимната собственост на важни фирми у нас в стопанската, културната, медийната и друга дейност, трябва да бъде прекратен. В държавните, общинските и частните фирми да се въведе  доброволно акционерно участие на техния персонал с преференциални акции  и съответно участие в управлението на фирмите. В тези случаи доходът на персонала ще включва договорените заплати, поощрителните премии и доходите от акционерно участие. Подобна система може да има редица положителни ефекти върху трудовия климат във фирмите, в приобщаването на персонала към дейността и бъдещето на фирмите и резултатите от тяхната работа. Подробностите от засилването на  социалната корпоративна отговорност  на българските фирми трябва да се уредят със закон, изготвен съвместно със синдикатите. Необходима е преориентация на държавната икономическа и социална политика:  от 29-годишното фаворизиране на крупния капитал и пренебрегване на наемния труд,  към балансирана политика спрямо труда и капитала.  Защото едните без другите не могат. Претенциите на някои работодатели, че „хранят 100 или 200 работника“ са глупаво недоразумение. Продължителното пренебрегване на интересите на трудовите хора и на специалистите в производството чрез изкуственото поддържане на ниски заплати може да бъде корегирано сега само с продължителна по-голяма грижа за тях, в това число и с по-бързо повишение на реалните им разполагаеми доходи – с 13-15% средногодишно през следващите години, дори при 4-5% повишение на производителността на труда. По този начин  ще се додаде недодаденото на персонала чрез заплатите през изминалите 20-25 години  (виж графиката). Самоцелната конфронтация между труда и капитала обаче трябва да се избегва.       Пояснение:  горната крива показва растежа на БВП в съпоставими цени, а долната – на средната работна заплата. Ножицата между тях се разтваря. Държавата следва да е обективен арбитър за постигане на справедливи социални компромиси между труда и капитала.  Силовото налагане на интереси между тях е непродуктивно! Наред с всичко друго, България се нуждае и от траен социален мир в тези размирни времена у нас и около нас! А социален мир е възможен само когато има справедливост в обществото! За съжаление няма по-голям дефицит в България сега, от дефицита на справедливост! Държавната политика трябва да се справи категорично и бързо с този огромен и много опасен дефицит, който ерозира дълбоко обществените отношения от много години. На 23 февруари 2018 г. българската общественост научи поредната шокираща новина.  Най-голямата електроразпределителна компания у нас - ЧЕЗ, собственост на Чешката държавна фирма със същото име, е продадена за 320 млн. лева на миниатюрна частна българска фирма с капитал 50 хил. лева, без управленски и друг опит в тази област, потънала в дългове, с висящи съдебни дела, с потайни гаранции от български държавни банки, в нарушение на закона и на бизнес морала, но с 20-годишни приятелски връзки с българския министър на енергетиката. Тази новина поражда много въпроси около политическия, икономическия, социалния и правния хаос и липсата на справедливост и политически морал в българската държава.  Особено като се има предвид, че тази компания обслужва около 3 млн. души, голяма част от управлението на икономиката и националната сигурност на България. Това не е сделка между частни субекти за малка фабрика, примерно за столове или детски играчки, при чиято покупко-продажба държавата не е нужно да се намесва ако се спазват законите. Във всяка цивилизована държава при сходна куриозна ситуация държавата се намесва незабавно.  Най-често, прави подробно проучване и накрая взема съответното решение, включително и за обратно одържавяване от собственост на чешката държава в собственост на българската. Още повече, че предприятие като това, по начало не е трябвало да се приватизира. А в случая е трудно да се говори за приватизация, след като и продавачът и купувчът са държавни фирми на две европейски държави от ЕС. Най-високо поставени лица в София нарекоха подобно решение за одържавяване – шега. Изходът от тази комедия е ясен: незабавна категорична намеса на държавата за възстановяване на нейната собственост  в тази важна за националната ни сигурност дейност. Ако властите продължат да бездействат българските граждани трябва да ги принудят силово да защитят националния ни интерес! Ако управниците не се грижат за националния интерес,  гражданите трябва да излезат на улиците на българските градове и села да го бранят от такива арогантни посегателства! Ако трябва да обобщя: Българската икономика следва да функциионира като „регулирана пазарна икономика”. Това означава съчетаване на ролята на държавата и на пазара, които ще се допълват и подпомагат взаимно.  В сравнение с настоящото положение, ролята на държавата ще нарастне значително – и като регулатор, и като непосредствен стопански оператор. Държавата ще формулира стратегическите цели на развитието на икономиката и на обществото и тяхната конкретизация в няколко най-важни национални приоритета. Държавата ще разработва национални и секторни стратегии, програми и политики за постигане на тези приоритетни цели. Както подчертах и по-горе,  държавата ще бъде не само регулатор на стопанската и друга дейност, но и оператор в някои най-важни стратегически направления,  между които стратегически структуро-определящи високо технологични и експортно ориентирани производства, различни видове инфраструктура, посреднически стопански дейности, развитие на науката и иновациите, демографското развитие, здравеопазването, образованието, културата, пенсионното дело, най-важни социални програми, опазването на околната среда, интеграцията в Европейския съюз, икономическите и политическите отношения с другите страни, сигурността и отбраната.", "date": "2018.08.11", "title": "Завръщане на държавата в управлението на икономиката"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385248-%D0%B7%D0%B0-15-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B1%D1%83%D0%BB%D0%B3%D0%B0%D1%80%D0%B3%D0%B0%D0%B7", "text": "Ново увеличение на цената на природния газ от 1 октомври предвижда \"Булгаргаз\". Скокът, който дружеството ще поиска, ще е около 15%. Окончателното им искане ще бъде готово след месец. В случай че КЕВР допусне въпросното поскъпване да стане факт, това по всяка вероятност ще се отрази на цените на парното и топлата вода, информира Нова телевизия.", "date": "2018.08.11", "title": "За 15% поскъпване на природния газ настоява \"Булгаргаз\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385244-%E2%80%9E%D0%B1%D0%B8%D0%B7%D0%BD%D0%B5%D1%81-%D0%B8%D0%BD%D1%81%D0%B0%D0%B9%D0%B4%D1%8A%D1%80%E2%80%9C-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BD%D0%B0%D0%B9-%D0%B1%D1%8A%D1%80%D0%B7%D0%BE-%D0%B2-%D1%81%D0%B2%D0%B5%D1%82%D0%B0", "text": "Американското издание „Бизнес инсайдър“ публикува материал, посветен на десет държави със сериозни демографски проблеми, предаде “Дарик”. Специално място в материала е отделено и на демографската криза у нас.  Според изданието България, най-бедната страна членка на Европейския съюз, е страната с най-бързо топящо се население и съвсем скоро българите ще бъдем колкото след края на опустошителната Втора световна война. Очаква се през 2050 г. българите да са едва 5,4 милиона, като за това е виновен не само ниският коефициент на плодовитост от 1,46 деца на жена, но и високата емиграция. Особено любопитно е, че десетте държави с най-бързо изчезващо население в света се намират в Европа, като повечето са членки на ЕС. В тази негативна класация, след България се нареждат Латвия, Украйна, Хърватия, Румъния, Молдова, Литва, Полша, Сърбия и Унгария.", "date": "2018.08.11", "title": "„Бизнес инсайдър“: Българите намаляват най-бързо в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385245-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B1%D0%B8%D1%8F%D1%82-%D1%82%D1%80%D0%B5%D0%B2%D0%BE%D0%B3%D0%B0-%D0%BF%D1%80%D0%B5%D0%B4-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%81%D0%BF%D1%80%D0%B5%D1%82%D0%B5-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D1%80%D0%BE%D1%82%D0%B0%D1%86%D0%B8%D0%B8-%D0%BD%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8", "text": "  Предстоят смени в повече от 20 посолства и постоянни представителства. „Машината” за издаване на служебни и дипломатически паспорти на непознати за дипломатическата служба лица била прегряла през последния месец. Управителният съвет на Българското дипломатическо дружество (БДД) разпространи днес отворено писмо до президента Румен Радев по повод ротацията при посланическите назначения и ръководствата на постоянните представителства на България в чужбина.  В писмото дипломатите бият тревога заради редица „слухове“, които съпровождат тази ротация и които нарушават закона за дипломатическата служба.  „Някои твърдят, че  „машината” за издаване на служебни и дипломатически паспорти на непознати за дипломатическата служба лица била прегряла през последния месец“ , пише в писмото. Според други информации се готви прехвърляне на посланици директно от една столица в друга, което е нарушение на Закона за дипломатическата служба, според който те трябва да се завърнат първо в България. Вече имало и потвърждения за тези „слухове“. Сериозен проблем е удължаването на мандатите, което в някои случаи се прави за шеста или седма година.  Мандатът е четиригодишен и по изключение може да се удължи с година.  За посланически назначения се спрягат също депутати и държавни чиновници от други ведомства , алармират дипломатите. Посланици, които отдавна са навършили възрастта на пенсиониране, също правели опити да останат на служба още една-две години.  БДД обръща внимание и върху политическата квота от 20% при назначенията, която отдавна е надхвърлена.  Епицентър.бг припомня, че по конституция държавният глава назначава и осовобождава ръководителите на дипломатическите представителства и постоянните представители на страната при международни организации по предложение на правителството. Въпреки че значителен процент от посланиците ни са с изтекъл мандат президентството и правителството, респективно Външно министерство, все още не могат да намерят работеща формула за реализиране на рокадите. Уважаеми господин Президент, Тази година Българското дипломатическо дружество (БДД) навърши 20 години от своето създаване. Сред основните цели и задачи на нашата организация, записани в Програмната декларация от 16 април 1998 година, са посочени: съдействие за оформяне на консенсус в България по националните интереси и основни въпроси на българските външни отношения, укрепване на престижа на Дипломатическата служба, съдействие на българските кариерни дипломати в техните усилия по защита на националните интереси на Република България и участие в процеса на изграждане на стабилна нормативна рамка за развитие на българската Дипломатическа служба. В изпълнение на нашите цели и задачи, Управителният съвет на БДД наблюдава внимателно и процесите, свързани с назначаването на нови посланици на Република България зад граница.  Тази година на ротация подлежат повече от 20 посланически поста в посолства и постоянни представителства. С интерес и тревога следим различните предложения и слухове, които предшестват тази ротация.  Някои твърдят, че „машината” за издаване на служебни и дипломатически паспорти на непознати за дипломатическата служба лица била прегряла през последния месец. Има информация, че се готви прехвърляне на посланици директно от една столица в друга, без спирка в България. За други се „планирало” удължаване за поредна (шеста или седма) година на техния мандат.  Имената на висши държавни чиновници от други ведомства и депутати също са споменавани за посланически назначения.  Действащи посланици, отдавна отвъд пенсионната възраст, също правят опити за оставане на служба поне за още една-две години.  Дори в МВнР се говори за прецедент в световната практика - „ротация на място”.  Тоест, български посланици в една от държавите-партньори просто щели да си сменят офисите в същата държава за нов четиригодишен срок. За съжаление обаче вече има и първи доказателства за реализацията на тези „слухове” –  две дами, които бяха доскоро български посланици, след изтичане на мандата смениха страните на акредитация, като се съгласиха да представляват нашата страна, като генерални консули, в други държави. Разбира се, без спирка в България. В друг случай  посланик продължава да представлява България в европейска държава, въпреки че официално си бе взел довиждане с официалните лица в тази страна преди време , след завършването на мандата.  БДД не желае да коментира тези „слухове”. Бихме желали да напомним, обаче, че в съответствие с чл. 98, т. 6 на Конституцията на Република България и чл. 63 на Закона за дипломатическата служба, извънреден и пълномощен посланик и постоянен представител при международни правителствени организации се назначава от президента на Република България по предложение на Министерския съвет. Следователно  държавният глава е този, които може да изпрати посланици и постоянни представители и съответно – негова е отговорността, включително политическа и морална, за изпращането на най-достойните и професионално подготвени дипломати на високите постове. Уважаеми господин Президент, Преди да разгледате предложенията на правителството за ръководители на българските дипломатически мисии в чужбина, искаме да обърнем отново Вашето внимание към Закона за дипломатическата служба, който, въпреки опитите да бъде окастрен и лишен от съдържание, все пак кореспондира с принципите на демократичната дипломатическа служба. Убедени сме, че тези принципи ще бъдат за Вас водещи при разглеждането на кандидатурите на новите български посланици: - Да се доведе „политическата” квота за ръководители на мисии до предвидения процент в Закона за дипломатическата служба. Според чл. 24, ал. 3 броят на ръководителите на задгранични представителства, които не са от състава на дипломатическата служба, не може да надхвърля 20 на сто от общия брой на всички ръководители на задгранични представителства във всеки даден момент. Както вече сме Ви информирали,  квотата е отдавна значително прехвърлена като се имат предвид и назначените генералния консули и консули зад граница. Впрочем, не сме убедени също, че се спазва чл. 24, ал.2, точка 1, където е записано, че  - Да се спазва правилото за работа в Министерството на външните работи за ръководители на мисии. В съответствие с чл. 65, ал. 2,  дългосрочното командироване на служителите от дипломатическата служба се предхожда от най-малко две години работа в Министерството на външните работи. „Прелитането” от столица на столица, без спирка на ул. „Ал. Жендов” № 2, следва да бъде преустановено; - Да се спазва срокът на задграничния мандат за ръководители на мисии. Съгласно чл. 62, ал. 2 задграничният мандат е 4 години. По изключение той може да бъде продължен с една година. В точка 3 на същия член се посочва, че „при липса на конкурентни кандидати задграничният мандат може да бъде продължаван и извън сроковете по ал. 2.” БДД няма сведения, че през последните години местата за ръководители на мисии, чийто мандат е изтекъл, са били обявени някъде или че е направен подбор на кандидати.  Практиката на мълчаливо продължаване до безкрайност на мандатите на избрани посланици следва да бъде преустановена; - Да се спазват условията за назначаване в дипломатическата служба. Минималните условия се изброени в чл. 27 на Закона за дипломатическата служба, а именно - назначаването лице да има висше образование с образователно-квалификационна степен \"магистър\" в зависимост от потребностите на дипломатическата служба, да владее най-малко два чужди езика, поне единият от които официален за Организацията на обединените нации, или процедурен език, използван от Европейската комисия, да не страда от хронично психическо заболяване и т.н. - Да се изпълняват решенията на Конституционния съд при подбора и изпращането на ръководители на мисии. Уважаеми господин Президент, Спазването на законите и решенията на Конституционния съд са критерий за развитието на демокрацията във всяка страна. В случая стриктното придържане към Конституцията, Закона за дипломатическата служба и РКС №11/2011 година може допълнително да мотивира Дипломатическата служба за изпълнение на нейните отговорни задачи. Убедени сме, че върховенството на закона е приоритет за Вас и Вашата администрация. В заключение искаме да обърнем внимание, че с посланиците и постоянните представители, които ще назначите тази година, Вие ще работите до края на първия си мандат. Това са хората, които ще ви помагат или пречат да изпълнявате Вашето основно задължение по чл. 92 на Конституцията - Държавният глава „олицетворява единството на нацията и представлява Република България в международните отношения”. БДД ще продължи да следи внимателно процеса около смяната на българските посланици зад граница и ще информира Вас, както и българската общественост, за своите изводи. Настоящото писмо ще бъде предоставено и на българските медии.    ", "date": "2018.08.11", "title": "Дипломати бият тревога пред президента: Спрете незаконните ротации на посланици!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385246-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D1%8A%D1%80%D0%B4%D0%B5%D0%B2-%D0%B4%D0%B5%D0%BB%D0%B5%D0%B3%D0%B8%D1%80%D0%B0%D1%85%D0%BC%D0%B5-%D0%BD%D0%B0-%D0%B1%D1%80%D1%8E%D0%BA%D1%81%D0%B5%D0%BB-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D1%81%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%82%D0%BE%D0%B2%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8", "text": "  Присъствието на САЩ в Западните Балкани е огромно. Ролята на Русия винага се е използвала за увеличаване на американското присъствие. Затова да не плашим хората – конфликт няма да избухне. - Г-н Гърдев, думите на македонския премиер Зоран Заев, че \"Илинденското въстание е македонско\" предизвика остри коментари в България в различни посоки – че прибързано сме сключили договора за добросъседство, че Външно министерство трябваше да реагира официално, а не просто да напада лидера на опозицията Корнелия Нинова. Как трябваше да реагираме според вас? - Изказвания като това на премиера Заев не потвърждават на дело договора за приятелство и добросъседство. Очевидно е време да видим дали това е работещ документ. Думите на Заев са чудесен повод да се стартира кризисна процедура за избягване на такива конфронтации.   - Веднага се появи въпросът Гърция по-добре ли води преговорите си с Македония, като елиминира всякакво възможно посегателство върху историята си, докато провокациите към България продължават?  - Не бива да забравяме, че Гърция и Сърбия винаги са били съюзници по отношение на Македония. Антибългаризмът е следствие на политиката на бивша Югославия в Скопие. Позабравен е фактът, че през 1992 г. Милошевич предложи да има обща държава между Гърция, Македония и Сърбия. За малко и това да се случи, докато гърците не разбраха, че влизат в капан, който може да ги сблъска с Косово и Албания.   Антибългаризмът в Македония е дълго подклаждана програма. Но на това трябва да се сложи край! Ако този договор за приятелство не може да сложи точка на провокациите, ще има друг договор. Нека да не хвалим толкова много гърците. България също има лостове за въздействие. В процеса на присъединяване на Македония към Европейския съюз за отварянето и затварянето на всяка преговорна глава трябва решението на България. Тук е моментът, в който България може да изчисти абсолютно всички въпроси. - В тази посока бе и реакцията на премиера Борисов – че ще си спомни за думите на Заев, когато „дойде време да си кажем думата за Европейския съюз”.   - Да. От нас се изисква да създадем работеща процедура за кризисен мениджмънт. Тя ще определи как реагираме при такива ситуации на базата на  договора, на базата на добросъседските ни отношения, на базата на желанието на Македония да бъде подкрепена за членство в ЕС и НАТО. И то как реагираме на всички нива – българо-македонската комисия, Външно министерство, Министерски съвет, президентство. - Защо според вас напрежението на Балканите се засили по всички възможни поводи? Най-яркият пример от последната седмица са преговорите между Сърбия и Косово.  - Проблемите са очаквани. Балканите са в сивата зона на спящи  конфликти, конфликти с ниска интензивност, конфликти, които във всеки един момент могат да бъдат активирани. В региона настъпиха важни събития. Първо, приемането на Черна гора в НАТО. Второ, даването на зелена светлина на Македония. На трето място трябва да се реши въпросът със Сърбия и Косово.  Някои смятат, че в Сърбия има проруско правителство. Нищо подобно. Сърбия има най-антируското управление от последните десетилетия – и с премиера Бърнабич, и с президента Вучич.  При променената ситуация на Балканите всеки активира спящите конфликти и търси по-добри позиции на балканската шахматна дъска. - Докъде може да се стигне в това търсене на по-добри позиции? - Между Сърбия и Косово се водиха тайни преговори. Сега Хашим Тачи предлага в Брюксел присъединяване към Косово на общините Прешево, Медведжа и Буяновац, които са в Южна Сърбия и са населени с етнически албанци. Тачи заяви, че няма големи надежди то да бъде прието, но се сондират мнения, стартира се процесът. Вучич пък призова сърбите в Северно Косово да не поддават на провокации. Да не направят бунт, който да даде повод на косовските албанци от Прищина да вземат активни мерки срещу тях и да въведат реално военно положение. Очевидно е, че и Тачи, и Вучич разглеждат нещата в рамките на политическия процес, а не в конфронтационен. Конфликт няма да има. Независимо от изявленията на Рамуш Харадинай, че ще смажат всяка форма на бунт, независимо от повишената бойна готовност на сръбската войска и т.н. Причините са две. На територията на Косово се намира международната мисия на КФОР и най-голямата американска база. Тя е с 12 500 души, с потенциал за 25 000. Вътре имат 360 километра инфраструктура и 76 километра мостове. САЩ имат повече самолети и хеликоптери там, отколкото цялата авиация на някои балкански държави. Ролята и присъствието на САЩ в Западните Балкани е огромно. Ролята на Русия винага се е използвала за увеличаване на американското присъствие. Затова да не плашим хората – конфликт няма да избухне.   - Как разчитате последните събития на Балканите в контекста на срещата между Путин и Тръмп? Възможно ли е да са договорени нови зони на влияние в Хелзинки? - Договорки за взаимни действия между двамата президенти има. Те са ясни от комюникето от срещата, замъглено от хибридната информационна война срещу американския президент и политическата ситуация в САЩ, където изборите реално още не са приключили.  На тази среща имаше няколко сериозни момента, по които беше постигнато съгласие и които влияят пряко или косвено върху геополитическата ситуация в Европа и света.  На първо място е общото разбиране, че договорите, свързани със стратегическите настъпателни въоръжения трябва да бъдат продължени. Същевременно трябва да бъдат сформирани технически екипи от специалисти, които да подготвят ново споразумение за стратегическите настъпателни въоръжения. Изтече информация, че има предложение договорът за тези въоръжения (СHB – III) да бъде удължен с пет години. Това е добра новина за световната сигурност. Светът се намира в нестабилно положение и това не може да продължава.  Оттук може да се роди разширяване на този договор, защото в момента той обхваща само САЩ и Русия. Но явните ядрени държави - Великобритания, Франция, Китай, не са обхванати. Неявните – също: Израел, Пакистан, Индия и Северна Корея. Следващата година вероятно ще бъдем свидетели на ново споразумение, в което ще бъдат включени всички. Друг важен момент е споразумението за обща хуманитарна операция, може би под егидата на ООН, за връщане на бежанците в Сирия. Забележете, тези две държави предприемат инициативата, а най-пострадалите – Европа и Европейският съюз, не участват. Това означава, че полюсът в международната политика е изменен. Защо ЕС не беше инициатор на хуманитарна операция за връщане на бежанците? Открит въпрос, който показва, че САЩ и Русия имат пряко въздействие върху сигурността на европейския континент.  Третата точка има пряк досег с вашия въпрос. Тръмп отиде в Хелзинки, след като на срещата на НАТО ясно показа кой налага решенията в Алианса. Посланието беше, че за разширяването на НАТО, включително в балканския контекст, ще говорите с мен, с американския президент. Замъглен беше и моментът за газовите проекти. Двете страни се съгласиха, че са най-големите износители и е тяхно задължение да регулират цените. Това означава нов газов ОПЕК. Означава, че САЩ и Русия ще определят световните газови цени, а най-големият потребител на този продукт е Европа. - Евроскептичните партии променят ли вече Европа, която сякаш е блокирана за действие спрямо големите проблеми? Ще се промени ли радикално Европейският съюз след евроизборите през май догодина? - Европа вече не е същата. Бежанците промениха политическата карта. Функционалността на Европейския съюз не отговаря на изискванията на времето. Функцията на ЕС като съюз на въглища, стомана, зърно и мляко не отговаря на случващото се в момента. Светът се движи в състояние на война, от 1991 година насам има огнища на напрежението. Ако нямате външнополитическа функционалност, изоставате от събитията. Външнополитическата функционалност включва на първо място въоръжени сили. На второ – обща дипломация. Разбира се, трябва да прибавим общи финанси и бюджет. Затова инициативата за създаване на обща европейска отбрана скоростно излезе на преден план и се разви за по-малко от година. От декември насам имаме постоянно структурирано партньорство, по което държавите имат конкретни ангажименти и задължения. Имаме и нов военен съюз по инициатива на Франция, в който влизат девет европейски държави. Това изключително много променя вектора на сигурността в Европа. ЕС трябва да се реформира. Съюзът трябваше да има конституция и да се превърне в конфедерация, но заради три държави договорът от Лисабон бе осуетен и ние забуксувахме. Тази конструкция се оказа нефункционална и ще има нова. Новата конструкция не може да бъде направена със старите политици. Поради тази причина ще имаме нови европейски политици и вече виждаме как те безапелационно печелят изборите. - Най-яркият пример е Италия. Кои ще са следващите? - Процесът тече от миналата година. В Германия имаме Алтернатива за Германия (АзГ), която стана трета политическа сила само с един лозунг – антимигрантският.  На изборите в Холандия Герт Вилдерс, лидер на антимигрантската партия и основен опонент на Марк Рюте, удвои своите резултати. За първи път там имаме и етническа партия – ДЕНК, която е на турците в страната.  Виждате как мигрантският проблем формира партии в Европа. Льо Пен едва успяха да я изместят от изборите във Франция с един съвършено нов и неясен проект – този на Макрон, създаден три месеца преди изборите.  Същите процеси на антимигрантска основа се случват и в Гърция, и в Италия, в Централна и Източна Европа. Меркел е подложена на огромен натиск не само от Тръмп, и от АзГ, но и от съюзниците й от ХСС. Да не забравяме и ГСДП, която влезе в Голямата коалиция под условието, че след две години ще преразгледа мястото си в нея. Тоест, след две години мандатът на Меркел ще бъде поставен на карта.  Няма нужда да споменаваме Орбан или Полша. Или Брекзит – цяла държава напусна ЕС с антимигрантски лозунги.  Вълната от антимигрантските настроения ще се увеличава. Последствията ще ги видим в състава на Европейския парламент и на новата Европейска комисия. - Споменахте за новия военен съюз между девет европейски държави. За него пръв заговори президентът Румен Радев в контекста, че България пропусна неговото създаване по време на своето европредседателство. „Проспахме“ ли този момент и защо? - Това е въпрос, на която могат да отговарят военното министерство и военните аташета. Дали сме искали да имаме участие, дали наистина сме били изолирани или не сме проявили нужната активност – отговори на тези въпроси трябва да има в съответната документация.  Доводът, че България няма военен потенциал и заради това не е била поканена, е несъстоятелен. В този блок е Естония, чиято армия наброява 4500 души. Така че подобни обяснения са само  измиване на ръцете и не са верни.  В този съюз се говори за изграждане на европейски възможности извън ролята на НАТО. Това е ключово.  Говори се за изграждането на сили и структури извън командването на НАТО и европейската отбрана, за войскови потенциал извън тези две структури, за създаване на обща военна култура – специфична военна тактика, обучение, управление.  Всичко това е изключително важно, защото България се намира в стик, в разлом, в потециално опасен регион. Конфликтите между Турция и Гърция, между Гърция и Кипър постоянно се активират.  Украйна е със сериозен потенциал за сблъсък не само чрез хибридни действия. Черно море представлява регион на повишена военна активност и на бързо променящи се баланси и капацитети. Да прибавим сложните отношения между Турция и ЕС, Турция и САЩ, Турция и НАТО.  В този контекст България не бива да остане изолирана от мощни държави, каквито са Франция, Германия, Холандия, Белгия, Великобритания, които разполагат с най-мощните флотове, с огромни стратегически възможности. Не можем просто да кажем, че нас това не ни интересува, че не сме били поканени, че нямаме капацитет... - Светът очевидно се промени и предстои да се променя, г-н Гърдев. Смятате ли, че при тази динамика българската външна политика разполага с верен компас? - Първо, българската външна политика трябва спешно да промени своята вътрешна организация.  Второ, да бъде по-активна. След влизането на България в ЕС външната ни политика беше изцяло делегирана на Брюксел. Ние решихме, че това ни освобождава от самостоятелност. Балканите показаха, че няма такова нещо. Сблъсъкът и бързо променящите се отношения между водещите държави, които имат проявления на Балканите доказа, че ние трябва да водим самостоятелна политика.  Дипломацията ни трябва да бъде съобразявана с ООН, с европейската политика, но в същото време е необходимо да имаме и самостоятелен глас. Нашето европредседателство показа, че гласът на България се чува. Но трябва да има и критично отношение. България пропиля уникални възможности. Рядък исторически шанс беше да имаш генерален секретар на ООН, председателство на ЕС и да бъдеш председател на Съвета за сигурност на ООН. Първият шанс България го пропиля поради вътрешни конфликти. Изкара две кандидатури, което беше уникално в историята на дипломацията. При втория се справихме сравнително добре, но с много сърцераздирателни моменти.  От третия директно се отказахме. Външен министър тогава беше Даниел Митов. На въпрос защо България е предоставила председателството на Съвета за сигурност на ООН на Полша, той отговори: „Защото външно министерство нямаме капацитет.“ Как по-малки държави имат капацитет, а България няма?! Невероятен пропуск! Как мислите, че щеше да тежи България, ако имаше генерален секретар на ООН, председател на Съвета за сигурност, европредседателство. Нямаше да молим и да искаме срещи и нямаше да чакаме да ни поканят в един нов военен съюз, за който или не са ни уведомили, или сме проспали. Нас щяха да ни търсят.   Промени трябва да има. Хората, които нямат капацитет, да бъдат отстранени. Да дойдат хора с капацитет, които да ги заместят.  България много бързо трябва да организира собственото си общество. Да завие гайките във всяко едно отношение. Не коментирам вътрешнополитически теми, но виждате в какво положение се намира страната. Институционалните връзки са хлабави. Приема се за нормално да нямаш капацитет. Това не може и не трябва повече да продължава!    ", "date": "2018.08.11", "title": "Димитър Гърдев: Делегирахме на Брюксел външната си политика. Това трябва да се промени!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385247-%D0%B8%D0%B2%D0%B0%D0%BD-%D1%85%D0%B0%D0%B4%D0%B6%D0%B8%D0%B9%D1%81%D0%BA%D0%B8%E2%80%9C-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BB%D0%B8%D0%BF%D1%81%D0%B0-%D0%BD%D0%B0-%D1%86%D0%B5%D0%BB,-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2%D0%B7%D0%B8%D0%BC%D0%B0%D1%82-%D1%80%D0%B5%D0%B2%D0%B0%D0%BD%D1%88", "text": "Докато САЩ, Китай и Русия са изключително активни, Европа запазва относителна пасивност.В България протича своеобразно „постпредседателско безвремие“. На този фон план показа БСП От Г-7 към Г-3? Доналд Тръмп показва ясно, че не изпитва интерес към сътрудничеството във формата Г-7. Още в началото на мандата Тръмп пък се бе изказал пренебрежително и за НАТО, после пък разви тезата, че заради Черна гора не си струва да се влиза във война.  Това е „ръкавица“, хвърлена пряко срещу ключовия чл. 5 от договора, който изразява неговия смисъл: солидарност, която задължава всички участници да помогнат на онзи, който бъде нападнат.  САЩ, основен фактор в създаването и стабилизирането на Световната търговска организация, на практика игнорираха и нейните правила - с ескалацията на митническите конфликти, която ерозира либералните основи на световния ред. И след като Г-7, НАТО и СТО не са теренът, на който Тръмп вижда външната си политика, остава триъгълникът САЩ–Русия–Китай.  Тенденциите показват, че именно в отношенията си с тези две държави Америка ще изгражда параметрите на бъдещите си глобални действия. Скорошната среща в Хелзинки трасира пътя към... Г-3. Към това пък се добавя нов геополитически феномен: форматът „Вашингтон–Йерусалим–Москва”. Премиерът на Израел Нетаняху изигра важна посредническа роля при подготовката на срещата между президентите на САЩ и Русия. Централно място във визията на Тръмп явно заема оценката, че главният конкурент на САЩ е Китай, а оттук следва, че  острата срещу Русия политика на Обама, която сближава Русия и Китай, е била огромна грешка. Търговската война с Китай, инициирана от САЩ, за да защити американските икономически интереси, същевременно има за цел да препречи дългосрочното развитие на главния конкурент. Въпросът дали това ще се окаже трайна тенденция в американската политика обаче е още открит.  Зависи до голяма степен от парламентарните избори през ноември в САЩ. И докато САЩ, Китай и Русия са изключително активни, Европа запазва относителна пасивност.  До известна степен тя дори е третирана и като  поле за разпределение и преразпределение на политическо и икономическо влияние. ЕС в очакване на крайнодясната вълна Актуалните тенденции в ЕС дават шанс за огромен изборен пробив на крайната десница в евроизборите догодина. Той дори може да парализира Парламента.  Но самият характер на тези партии, базиран на защита на теснонационални интереси, силно затруднява собственото им коалиране. Ето защо от различни места вече тръгват инициативи за тяхното сближаване. Картината допълнително се усложнява от неясното поведение на френския президент Макрон, чиято партия не бърза да обяви към кое политическо семейство смята да се присъедини. Нещо повече, упорити са слуховете, че Макрон ще опита да инициира съвършено нова общоевропейска формация и по този начин ще застраши и без това несигурните позиции на социалисти и християндемократи. Водещата сила според европейските проучвания, ЕНП, е изправена пред разлом по линията Изток–Запад.  Унгарският премиер Орбан демонстрира амбицията да се превърне в „реформатор“ на ЕНП и да я тласне по посока на „нелиберална християндемокрация“.  Левите и либералите пък имат още по-сериозни проблеми. Задълбочаването на конфликта между либералната и консервативната тенденции в европейските общества и партийни системи допълнително усложнява възможността Европа да формира единна позиция като субект в глобалния свят, поне до средата на предстоящата година. Балканите – раздвояване На Балканите от една страна, наблюдаваме мощен натиск по откъсване на региона от руската сфера на влияние (критичността на Атина спрямо Москва е показателна, както и преминаването на Македония към Запада), а от друга – пренебрежителен подход на висшата американска администрация (изказването на Тръмп за Черна гора). Като че ли спрямо Балканите се сблъскват две различни американски политически линии  – едната, която работи предимно на евроатлантическа основа и цели да укрепи Балканите като щит срещу руска и турска намеса, и другата, която не смята Балканите за важен регион и е повече готова да допусне там отстъпки пред други регионални и глобални играчи. Кризата в НАТО крие риск от „денатовизиране“ на трансатлантическите отношения.  За сметка на това, Балканите сякаш се „натовизират“. Но пак с уговорка: продължаващото отчуждаване между Турция и САЩ.   У нас: Икономиката по-добре, а политиката? В България протича своеобразно „постпредседателско безвремие“. Липсва голяма цел и кауза, а социалните проблеми рязко взимат реванш над външнополитическите.  На този фон, в открит политически залог се превръщат отношенията за/против Домусчиев, Минев, Василев, Бенчев... Създава се усещането, че водещите политически субекти нямат план , че хоризонтите им на планиране са се изчерпали с края на председателското полугодие. Нерешителни изглеждат и кандидатите за нови играчи. Ключовият играч ДПС пък се снишава. Сякаш всички чакат някой да започне открито да предприема нещо, за да се пренастроят и активизират. Разбира се, европейските и местните избори скрито мотивират мнозина да се оглеждат за различни варианти и да преценяват какви са сравнителните им предимства, но този процес още не е навлязъл в решителна фаза и усещането за лутане и несигурност се задълбочава. На този фон план показа БСП  - с представянето на „Визия за България“, което пък сега беше заглушено от нови скандали. Във визията има новина: за първи път бе лансирано предложението България да не влиза засега в еврозоната.  Консенсусът по членство във всички европейски структури, съществувал над две десетилетия, се намира под въпрос.   Рязко нарасналото обществено и политическо напрежение ще се нуждае от „отдушници“ съвсем скоро.  Промени в Министерския съвет не са изключени. Доминацията на изборната проблематика ще расте. Едно изглежда много вероятно – темите за мигрантите и за еврозоната ще бъдат в центъра на политическия дебат. Налице е известно, може и илюзорно, икономическо успокояване, съчетано обаче с видимо политическо раздразнение.  Това води до комбинация от желание за промяна, но и страх от промяната.  И това дава по-големи перспективи на онези фигури и партии, които търсят подобрения на модела, а не толкова негов рестарт.  ", "date": "2018.08.11", "title": "Иван Хаджийски“: България след председателството - липса на цел, социалните проблеми взимат реванш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385239-%D0%B6%D0%B8%D1%82%D0%B8%D0%B5-%D0%BD%D0%B0-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D1%80%D1%85%D0%B8%D0%B4%D1%8F%D0%BA%D0%BE%D0%BD-%D0%B5%D0%B2%D0%BF%D1%8A%D0%BB", "text": "    Във време на страшното гонение при Диоклетиан  живял в Сицилия св. дякон Евпъл. Той без страх служил на Господа Бога. По това време било строго забранено на християните да държат в къщи свещени книги, които езическите власти старателно търсили и ги изгаряли, когато успявали да ги намерят. Християните криели книгите и предпочитали по-скоро да отидат на смърт, отколкото да предадат на езичниците това драгоценно съкровище. Св. дякон Евпъл, ревностно служейки на Господа, се старал чрез молитва и наставление да укрепва вярата и духа на християните. Той събирал около себе си народ, учил го, чел на неграмотните и обяснявал словото Божие. Бил заловен, когато в една бедна колиба чел св. Евангелие. Завели го при съдията с книгата в ръце. - Защо е в ръцете ти тая книга? – попитал го съдията. - Аз си я четях, когато ме заловиха – отговорил дяконът. - Прочети нещо от нея! Евпъл разтворил книгата и прочел: \"Блажени са гонените за правда, защото е тяхно Царството небесно\". След това на друго място: \"Ако някой иска да върви след Мене, нека вземе кръста си и Ме последва\". - Какво е това? – попитал съдията. - Това е заповед, дадена нам от Господа – отговорил Евпъл.     Съдията се помъчил да го склони да се отрече, но старанията му били напразни. И св. Евпъл бил предаден на жестоки изтезания, а след това – отведен в тъмница. Няколко пъти подновявали разпитванията и изтезанията, като укорявали Евпъл, загдето има свещени книги. - Аз съм християнин – казал св. Евпъл. – В свещените книги има думи за вечен живот. В мрачната тъмница св. Евпъл бил жестоко измъчван чрез глад и жажда. Но Господ явно помагал на Своя верен служител, по чиято молитва се явил воден извор и освежил жадуващия. Осъден на смърт, св. Евпъл бил поведен с окачено на шия св. Евангелие. Пред смъртта си той с висок глас поучавал народа и бил утешен чрез глас от небето: \"Блажен си ти, Евпле, Мой добри и верни рабе! Влез в радостта на твоя Господ!\" След това той радостно преклонил главата си под меча на палача.", "date": "2018.08.11", "title": "Житие на св. мъченик и архидякон Евпъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385240-11-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "117 г. - Адриан става император на Римската империя.   1492 г. - Александър VI е избран за римски папа.   1786 г. - Основана е първата британска колония в Малайзия.   1791 г. - Адмирал Ушаков побеждава турския флот край нос Калиакра.   1804 г. - Императорът на Свещената Римска империя Франц II става първи император на Австрия.   1849 г. - Лидерът на унгарските революционери Лайош Кошут бяга от Унгария.   1858 г. - За първи път е изкачен връх Айгер в Бернските Алпи от Кристиан Алмер, Петер Борен и Чарлз Барингтон.   1863 г. - Камбоджа става протекторат на Франция.   1877 г. - Водят се най-ожесточените и решаващи боеве при Шипка в Руско-турската война.   1903 г. - При пожар в Парижкото метро умират 84 човека.   1906 г. - Във Великобритания Французинът Йожен Лост получава първия в света патент за говорещ филм.   1923 г. - Българското правителство отпуска по 30 млн. лв. за подпомагане на бежанците и на инвалидите, сираците и вдовиците от войните.   1926 г. - Кодак започва работа по създаването на цветна фото- и кинолента.   1941 г. - От СССР в България пристигат нелегално инструктори за партизанското движение и за изграждане на разузнавателна организация, начело с Цвятко Радойнов и Съби Димитров.   1944 г. - Втората световна война: Англо-американската съюзна авиация бомбардира с. (сега град) Койнаре.   1948 г. - Българският национален комитет се регистрира като антикомунистическа организация и става официален представител на българската политическа емиграция по света.   1952 г. - Хюсеин I става крал на Йордания.   1959 г. - В Москва е открито международното летище Шереметиево.   1960 г. - Чад обявява независимост от Франция.   1962 г. - Космическият апарат \"Восток 3\" е изведен в орбита.   1969 г. - Даяна Рос представя в клуб в Бевърли Хилс групата The Jackson 5, с която пред широката публика дебютира мегазвездата Майкъл Джексън.   1972 г. - Виетнамската война: Последните сухоземни части от армията на САЩ напускат Южен Виетнам.   1984 г. - Варненският делфинариум е открит за посетители.   1995 г. - На околовръстното шосе в София катастрофира камион, в който изгарят 14 войници от трудовите войски   1999 г. - Последното за 20 век слънчево затъмнение, наблюдавано в много страни по света, включително и от България.   2003 г. - НАТО поема командването на международните сили за сигурност в Афганистан.   2003 г. - Незапомнена вълна от горещини във Франция (44 °C) отнема живота на 144 души.   2004 г. - Образувана е община Аеродрум в Република Македония.      ", "date": "2018.08.11", "title": "11 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385241-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BF%D0%B8%D0%B5%D1%81%D0%B0-%D0%B2-4-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%87%D0%B8%D0%B5-%D0%B5-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5", "text": "На Балканите никога не знаеш дали съседът ти е най-добър приятел, дали ти завижда, или ти крои някой подъл номер, за да си присвои част от междублоковото пространство. Така е и в политиката - да разпалиш публично надвикване сред български и македонски националисти не беше особено трудно. Последният повод се оказа спорът чие е Илинденското въстание. Според Зоран Заев \"въстанието е македонско и ако някой гражданин от България иска, нека да го чества\". Според Корнелия Нинова - това е повод за междудържавен скандал. На свой ред, министър-председателят Борисов се видя длъжен да се покаже достатъчно патриот след това предизвикателство и отправи призив към Заев \"да си мери приказките\". В крайна сметка се стигна до извинение от страна на Скопие и призив да се държи на трудно скрепеното приятелство, без да се обръща внимание на политически изказвания. Проста пиеса в 4 действия, довела до лек скандал в средата на лятото. И все пак зад всички тези привидно кухи реплики, които политици от България и Македония си отправят, стои нещо повече - обикновена политика за вътрешна употреба и един залог с висока цена.  Това, което не трябва да забравяме, е, че Зоран Заев се е заел с доста мащабна задача, за да обърне страната си към Запада, да я вкара в НАТО и в чакалнята за ЕС. А това изключително много зависи от изхода на предстоящия референдум за смяна на името на страната. Самата тема на референдума - промяна на конституционното име на страната, за да се угоди на чужд държавен интерес, който на свой ред да отвори пътя на Скопие към Брюксел и НАТО, е меко казано проблематична. Особено за население, което години наред е възпитавано в шовинизъм. Срещу Заев вече има не едно и две обвинения в предателство на националните интереси и потъпкване на националната гордост на страната. И това - отделно от обвиненията в слугинтаж на ЕС, Гърция, САЩ и дори България. Също така важен фактор е, че правителството на Зоран Заев не само е коалиционно, но то е издигнато и от партии, които не са първа политическа сила. На последните парламентарни избори неговите социалдемократи бяха втори, а коалиционните им партньори от албанската етническа партия Демократичен съюз за интеграция са трети. Това дава възможност на опозиционната ВМРО-ДПМНЕ (партията на бившия премиер Никола Груевски) да претендира за най-голяма подкрепа. А ВМРО-ДПМНЕ е против промяната в името.  И агитира активно срещу нея, залагайки на това, на което е залагала винаги досега - послания за лоши съседи, накърнена национална гордост и реваншизъм. Тези теми все още работят в едно общество, което от 1945 г. насам е облъчвано, че е наследник на великата империя на Александър Македонски, а в продължение на последните 11 години беше третирано с още от тази пропаганда. Промяната след тези 11 години няма да се случи за ден. Някои навици, особено тези свързани с националното самосъзнание, умират трудно, но за сметка на това са изключително лесни за възраждане. Затова и Заев трябва да внимава с посланията и да балансира със свои изказвания за патриотизъм, гордост, прогрес и т.н. И от време на време да угажда на тълпата, заставайки зад национални символи и празници. Неговото изказване за македонския празник беше изцяло предназначено за вътрешна употреба. Същото обаче се отнася и за Корнелия Нинова. Размяната на обиди и нападки между БСП и ГЕРБ е вече стар ритуал, който лидерката на социалистите сякаш за нищо на света не би нарушила. И когато такова изказване, засягащо по някакъв съмнителен начин националната гордост на България, й падне, то е поредният шанс за атака по посока Борисов. Особено ако той, воден от своята си външна политика на умиротворител и водител на Западните Балкани към правата европейска вяра, не каже нищо по темата няколко дни. Разбира се, за нея е важно приятелството между двата народа, а самият Зоран Заев й е колега в левицата и (по нейни собствени думи) личен приятел, но националната гордост над всичко! Има достатъчно много играчи, които биха били безкрайно доволни от нов срив в отношенията между България и Македония и от люшкането на поредната вълна на национализъм, която да доведе до провал на референдума през септември.  Проста пиеса в 4 действия, която вдигна шум и в Македония, и от която всички участници опитаха да извадят дивиденти. Доколко успяха е спорен въпрос. Нещо като \"Даваш ли, даваш, Балканджи Йово\", ама всички напират да се изкарат Балканджията родолюбец. Само дето и историята, и празникът, посветен на падналите герои, и националната гордост тук са без особено значение. Те са просто дъвка за партийните импровизации и надцаквания. Колкото до паметта - тя е на всички онези, които почитат борците за свобода, независимо от коя страна на границата се намират. А в това място за политика няма. Или поне не би трябвало...", "date": "2018.08.11", "title": "Политическа пиеса в 4 действия: Чие е Илинденското въстание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385242-5-%D1%81%D0%B5%D1%80%D0%B8%D0%B0%D0%BB%D0%B0-%D0%B7%D0%B0-%D0%B1%D0%B5%D0%B7%D1%81%D1%8A%D0%BD%D0%BD%D0%B8-%D0%BF%D1%80%D0%B5%D0%BC%D0%B8%D0%B5%D1%80%D1%81%D0%BA%D0%B8-%D0%BD%D0%BE%D1%89%D0%B8", "text": "Когато Бойко Борисов будува в 3 през нощта, вариантите за уплътняване на времето са два. Първият - да започне да звъни по телефоните на министрите си с нетърпящи отлагане задачи, докато жените им съскат \"Кой идиот те търси по това време?\". Вторият вариант - да гледа криминални сериали и да черпи поуки за дефектите на правоохранителната система. \"Аз много обичам нощно време да гледам сериали, особено американски . Десетки полицейски банди действат в Щатите. Там се събират най-често - особено тези, които работят в криминалния сектор - с агентура, за да научат какво става на улицата. С някого трябва да станат по-близки, да го вербуват и някъде там става разминаването\", казва премиерът пред журналисти във Варна. Отново Борисов беше споделил преди време: \" Нещо, което съм научил от живота, е, че това, което видиш в американските сериали, след 3-4 години става факт \". Така си е. Понякога животът се превръща в имитация на изкуството, понякога реалността е по-странна от измислицата. Разследването около Митьо Очите, например, спокойно може да вземе \"Златен глобус\" за оригинална криминална драма с елементи на старогръцка трагедия. Сценарият се пише от само себе си: Пенсиониран възрастен полицай, който е прекарал 20 години в профилактиране на бургаския криминален контингент, изведнъж решава да мине в частния сектор. За целта - наема рояк яки момчета с по няколко присъди в CV-то си за \"консултанти по маркетинга\" в охранителната си фирма. Бизнесът се оказва толкова стабилен, че общински съветник с \"Ролс Ройс\" и социалистически възгледи решава да влезе в ООД-то като съдружник. А общата им фирма печели обществени поръчки за СОТ-а на митниците в Бургас, за КПП-тата в Несебър и за охрана на общински сгради в Айтос, чийто действащ кмет е бивш началник на РДВР-Бургас. Джаро и Куката не важат пред тези образи. И тъй като гореописаното кълбо едва ли ще се разплете в рамките на този сезон, решихме да си припомним (с научно-образователна цел)  няколко класически сериала, в които героите бродират по тънката граница между закон и тежка престъпност . Повечето от тях са с давност от 10+ години - сиреч, видяното в тях вече трябва да се е сбъднало наяве, а приликите с действителни образи и събития да не е случайна.   The Shield (2002-2008)   Главният герой Вик Маки е корав полицай с, меко казано, нестандартни методи на работа - побоища, кражби и убийства. Ръководи ударна група от ченгета със сходно разбиране за службата, за да прочисти квартала от групировките и наркотрафикантите. Целта оправдава всички средства, а целта на Маки е да постига максимална лична полза. Уви, полицаите се оказват също толкова корумпирани, колкото са престъпниците, които гонят - търгуват с конфискувани наркотици, разчистват си сметките с физическа сила, прикриват доказателства, крадат от крадците. Няма герои и светци, само насилие и скелети в гардероба, които никой не иска да излизат наяве.   The Wire (2002-2008)   Законно ли е? Не. Върши ли работа? Да. Това е сериалът, който показва с автентичен брутализъм как протича борбата срещу наркомрежата в Балтимор през перспективата на дилърите, ченгетата, политиците, синдикатите, училищата, медиите. И тук няма добри и лоши, а само 50 нюанса сива мотивация на образи със собствено разбиране за морал и етика. Създатели на The Wire са бивш криминален репортер и бивш полицай от отдел \"Убийства\". По-реалистичен разказ от този няма да видите и във вечерните новини от Слънчев бряг.   Boardwalk Empire (2010-2014)   Нъки Томпсън е харизматичен и хитър политик от Атлантик сити, със слабост към парите, контрабандата на алкохол и греховете на града. Цялата крайбрежна линия е негова собственост, а всички си плащат, за да съществуват върху територията му. Като общественик той е любимец на народа, а в личното си пространство е безскрупулен гангстер. Корупция, купуване на гласове, убийства и рекет - добре дошли в Крайбрежната империя по време на Сухия режим. Стотина години по-късно - криминалната фауна по българското Черноморие се старае да не отстъпва на американския си първообраз по размах на политическата корупция, купуването на гласове и рекета.   Dexter (2006-2013)   Ето ви едно възможно решение на проблема \"Ние ги хващаме, те ги пускат\"... Когато съдебната власт не се справя с въздаването на справедливост, понякога \"справедливостта\" застига виновниците по особено жесток начин. Декстър е криминален експерт към полицията в Маями, който помага за разкриването на тежки престъпления чрез анализ на пръските кръв. В свободното си време, той упражнява странното си хоби да издирва неосъдени убийци, мафиоти, сексуални насилници и др., за да ги разпарчетосва с професионална педантичност.   Breaking Bad (2008-2013)   Системата не убива. Но понякога системата може да принуди един учител по химия (родител на дете с увреждания) да работи като чистач на автомивка, за да издържа семейството си. Може да го унизи и да го доведе до пълно отчаяние в най-тежкия му момент. Тогава дори най-кроткият интелектуалец е готов да мине от тъмната страна, а полицията - да гони собствената си опашка в опит да хване \"лошите\". Добър повод за размисъл около протестите, с които правителството не успява да се справи пореден месец.        ", "date": "2018.08.11", "title": "5 сериала за безсънни (премиерски) нощи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385243-%D0%B4%D0%B2%D0%B5-%D0%B1%D1%83%D1%80%D0%BA%D0%B0%D0%BD%D1%87%D0%B5%D1%82%D0%B0-%D0%BD%D0%B0%D1%88%D0%B5%D0%BD%D1%81%D0%BA%D0%B0-%D0%BB%D1%8E%D1%82%D0%B5%D0%BD%D0%B8%D1%86%D0%B0-%D0%B7%D0%B0-%D0%BF%D0%B0%D1%83%D0%BD%D0%B4-%D0%B2-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82,-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-4-%D0%BB%D0%B2", "text": "Българска лютеница се продава на половин цена в Обединеното кралство, алармират нашенци, живеещи на Острова.  В английски супермаркет обявената цена е 1 паунд за две бурканчета “Дерони” от 520 гр. Ако обърнем валутата в левове, цената на два буркана от традиционната лютеница е 2,22 лв. Същата лютеница в България се продава на цени между 4 и 5 лв на разфасовка. Очевидно според някой българинът, за който статистиката показва, че е най-бедният европеец, може да си позволи на двойни и тройни цени за хранителни стоки, за разлика от англичанина. Постът предизвика лавина от коментари.", "date": "2018.08.11", "title": "Две бурканчета нашенска лютеница за паунд в английски супермаркет, в България – 4 лв."}
{"url": "http://www.classa.bg/%D1%81%D0%B2%D1%8F%D1%82/item/385238-%D0%BE%D0%BD%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BD%D0%B5-%D0%B7%D0%BD%D0%B0%D0%B5%D1%82%D0%B5-%D0%B7%D0%B0-%D1%80%D0%B0%D0%B9%D1%8A%D0%BD%D0%B5%D1%8A%D1%80", "text": "За пилотите на \"Райънеър\" няма дори и по една чаша безплатна вода или кафе. И не само това. Стачката в голямата нискотарифна авиокомпания хвърля светлина върху мизерните условия на труд  и заплащане за пилотите.             Днес си в Ню Йорк, утре – в Бангкок. Преспиваш в луксозни хотели, а приятна компания ти правят обикновено младички стюардеси. Това отколешно клише за професията на пилота все още не е съвсем отмряло. Реалностите обаче бързо го изпреварват. Днес вече наблюдаваме една почти пролетаризирана пилотска професия, където най-вече младите хора затъват в огромни дългове, преследвайки мечтите си за полет в небето. Те обикновено са принудени сами да си плащат обучението, а после трудно си намират постоянна работа в някоя авиокомпания. Проблемът им е голям, дълговете - още по-големи – често пъти над 150 хиляди евро.   \"Плащай, за да летиш\"   Млади пилоти, които вече са положили теоретическите изпити, а практическият им опит се изчерпва със симулатора и с управлението на някой малък спортен самолет, все по-често са принудени дори да си плащат, за да седнат на мястото на помощник-пилота в голяма пътническа машина редом с опитен колега. Само по този начин те могат да получат съответния лиценз за управление на Боинг- 737, което пък е предпоставка за кариера като пилот на пътнически самолет. Запознати със ситуацията в „Райънеър\" твърдят, че и там все по-често се практикува моделът „Плащай, за да летиш\". Младите пилоти не само че не получават пари за работата си като помощници, а и трябва сами да си плащат за подобна възможност. Пилотската професия е единствената, която начинаещите си „купуват\" срещу много пари и после години наред живеят на ръба на фалита. Чудно ли е тогава, че тя вече изобщо не е тъй привлекателна, както беше - особено като се има предвид, че в сферата на комуникациите или на финансите младите хора могат да изкарват много повече пари. А пилотите на „Райънеър\" – най-голямата авиокомпания в Европа, която миналата година обслужи 128 милиона пътници – са в особено тежко положение. Една от най-големите нискотарифни компании в света се смята от пилотите и за един от най-лошите работодатели. Тяхното огорчение се трупа вече от години, а днес най-после се изля в голяма пилотска стачка. Напоследък пилотите и без това масово напускат компанията. Твърди се, че само през миналата година фуражките са си взели 700 пилоти. „Не съм изненадан\", казва Джеймс Аткинсън, който от 2006 до 2014 г. е пилотирал боинги на „Райънеър\", а днес работи за една китайска авиокомпания и получава доста повече пари.     Според германския синдикат на пилотите „Кокпит\", началната пилотска заплата в „Райънеър\" е около 25-30 хиляди евро годишно – преди данъци. След пет години стаж помощник пилотите могат да стигнат до 70 хиляди годишно, а опитните първи пилоти изкарват до 130 хиляди евро на година. Китайски авиокомпании плащат на опитните пилоти до 300 хиляди евро годишно, а и фирмените условия обикновено са значително по-добри. Защото на международния трудов пазар има излишък от млади помощник-пилоти – и недостиг на опитни капитани. Според фирмената стратегия на „Райънеър\", в Европа персоналът е разпределен в около 80 бази – от Литва до Мароко и от Ирландия до Кипър. В почти всички страни заплащането се различава, при това много пилоти работят не на трудов договор, а формално като самонаети лица, тъй че плашат и двойни социални осигуровки. Тази разпокъсаност е преднамерена – и тъкмо в резултат от нея персоналът дълги години не можеше да се организира и да защити правата си.   Трудови договори с повече права   Ето защо едно от най-важните искания на пилотите е да получат трудови договори при еднакви условия. Те са особено недоволни и от факта, че – за разлика от повечето други авиокомпании – „Райънеър\" им заплаща единствено реалните часове в полет, но не и дългите престои поради обичайните закъснения. Дори когато закъсненията са особено продължителни, персоналът не получава нито допълнително заплащане, нито пък командировъчни за покриване на евентуално необходимите нощувки и допълнителни разходи. Джеймс Аткинсън разказва: „В почивните ми дни редовно се случваше да ми се обадят с молба на собствени разноски да се добера до някоя от базите на „Райънеър\", където в момента липсвал персонал. Така понякога съм имал тежки петдневни смени, след които на собствени разноски е трябвало да се прибирам обратно в собствената си база. Това направо те съсипва.\" Тъкмо този пинг-понг от непредсказуеми премествания между базите сега е в центъра на критиката, която огласяват пилотите. Да не говорим пък за абсурди като това, че на борда пилотите трябва да си плащат дори за минералната вода и за кафетата, които пият. „Никой от екипажа не получава дори една бутилка минерална вода. Ако искаш вода – купувай си я\", казва Аткинсън.", "date": "2018.08.11", "title": "Онова, което не знаете за \"Райънеър\""}
{"url": "http://www.classa.bg/%D1%81%D0%B2%D1%8F%D1%82/item/385234-washington-post-%D0%BE%D0%B1%D1%80%D0%B0%D1%82%D0%B5%D0%BD-%D0%B5%D1%84%D0%B5%D0%BA%D1%82-%E2%80%93-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D1%89%D0%B5-%D1%80%D0%B0%D1%81%D1%82%D0%B5", "text": "» Обявените в четвъртък нови американски санкции ще извадят Русия от релси. Въпреки, че според анализаторите, новия конфликт с Вашингтон може да укрепи популярността на президента Владимир Путин»,- пише изданието Washington Post. Изданието напомня, че причината за въвеждане на ограничения от страна на администрацията на Доналд Тръмп е отравянето на бившия офицер ГРУ в Англия. Прессекретарят на Кремъл Дмитрий Песков разкритикува анонсираните от Държавния Департамент на САЩ стъпки, и повтори, че Москва няма никакво отношение към станалото в Солсбъри. Той добави, че за сега е твърде рано да се говори за ответни мерки, тъй като не е известен пълния мащаб на новите санкции.   Първият пакет от новите санкции влиза в сила на 22 август, включва забрана за експорт на технологии в Русия.", "date": "2018.08.11", "title": "Washington Post: обратен ефект – на фона на новите санкции популярността на Путин ще расте"}
{"url": "http://www.classa.bg/%D1%81%D0%B2%D1%8F%D1%82/item/385235-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0%D1%82%D0%B0-%D0%B1%D0%B0%D0%BD%D0%BA%D0%B0-maerki-baumann-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D1%81-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8", "text": "Чacтнaтa бaнĸa Маеrkі Ваumаnn c цeнтpaлeн oфиc в Цюpиx зaпoчвa дa paбoти c цифpoви aĸтиви, пoлyчeни oт нeйнитe ĸлиeнти. Инфopмaциятa e нa Іntеrnаtіоnаl Іnvеѕtmеnt. Πo тoзи нaчин Маеrkі Ваumаnn щe cтaнe  втopaтa швeйцapcĸa бaнĸa, paбoтeщa c ĸpиптoвaлyти.  Πpeди eднa гoдинa, зa пъpви път в иcтopиятa нa бaнĸoвoтo дeлo, бaнĸaтa Fаlсоn Рrіvаtе Ваnk пpeдлoжи нa cвoитe ĸлиeнти ycлyги зa cъxpaнявaнe и yпpaвлeниe нa битĸoйн aĸтиви. Πpeдcтaвитeли нa Маеrkі Ваumаnn зaявиxa, чe peшeниeтo e взeтo в oтгoвop нa нapacнaлoтo тъpceнe нa пoдoбни ycлyги oт cтpaнa нa ĸлиeнтитe. Зaceгa финaнcoвaтa инcтитyция нямa дa пpeдлaгa пpяĸoтo инвecтиpaнe в цифpoви aĸтиви. Ho eĸcпepтитe нa бaнĸaтa нaй-пoдpoбнo щe ĸoнcyлтиpaт ĸлиeнтитe в тoвa oтнoшeниe. Bъпpeĸи чe Fаlсоn Рrіvаtе Ваnk пpeдлaгa бoгaт пaĸeт oт ycлyги зa paбoтa c цифpoви пapи, бaнĸaтa нe пpeпopъчвa дългocpoчни инвecтиции в ĸpиптoвaлyтa.    ", "date": "2018.08.11", "title": "Швейцарската банка Maerki Baumann започва да работи с криптовалути"}
{"url": "http://www.classa.bg/%D1%81%D0%B2%D1%8F%D1%82/item/385236-%D0%BF%D1%80%D0%B5%D1%87%D1%83%D0%BF%D0%B5%D0%BD%D0%B8%D1%8F%D1%82-%D0%BA%D1%80%D1%8A%D1%81%D1%82-%D0%B8-%D1%83%D0%BC%D1%80%D1%8F%D0%BB%D0%BE%D1%82%D0%BE-%D0%B4%D0%B5%D1%82%D0%B5", "text": "Нацистки символ беше изрисуван на мястото, където дете от сирийски произход загина при злощастен инцидент в провинция Мекленбург-Предна Померания. Случаят предизвика шок и вълна  от възмущение в цяла Германия.             В края на месец юни момче от сирийски произход бе прегазено от селскостопанска машина в германския град Шьонберг, провинция Мекленбург-Предна Померания. От местната полиция съобщиха, че момчето е паднало от колелото си и от тротоара е излязло на пътя, където го е прегазил преминаващ трактор. Детето почина в болницата няколко дни по-късно. Две седмици след фаталната случка местен жител информира полицията, че на мястото на инцидента е нарисувана свастика. Органите на реда бързо я заличават. Но преди малко повече от седмица притеснителната ситуация се повтаря. Този път до нацисткия символ извършителят изписва „1:0\". Семейството на жертвата е дошло в Германия през 2015 г. от сирийския град Идлиб. \"С какво заслужихме тази свастика?!\", възмущава се майката на убитото дете пред в. „Билд\" Не след дълго следствените органи съобщават, че във връзка с инцидента са задържани двама мъже на възраст 22 и 28 години. Полицията се насочва към тях след сигнали на граждани. „При обиск в домовете на двамата арестувани боята, с която са нарисувани свастиките, не е намерена, но подозрението към двамата остава\", съобщават следствените органи. Мъжете са задържани във връзка с „незаконна употреба на антиконституционни символи и причиняване на щета на обществена собственост\". Прокуратурата смята, че заподозрените са имали „ксенофобски мотиви\" за престъплението. Шок и възмущение   В Германия нацистките символи са забранени, дяснорадикалните групи са поставени под наблюдение на Службата за защита на конституцията.   Рок-концерт в Ямел против десния екстремизъм   „При нас няма неонацистки групи\", изтъква пред ДВ кметът на Шьонберг Лутц Гьотце. Жителите на града имат наистина различно мнение по въпроса с бежанците въпрос, но никой не защитава неофашистки идеи, посочва още той. В Шьонберг живеят около 40 бежанци, които са много добре интегрирани: работят, учат немски, ходят на училище. В града живеят не само сирийски бежанци, а и руснаци, казахстанци, индийци, иракчани. \"Те също работят. Нямаме проблеми нито с тях, нито със сирийците\", подчертава кметът Гьотце пред ДВ. Пред „Билд\" министърът на вътрешните работи в провинция Мекленбург-Предна Померания Лоренц Кафиер описва инцидента със свастиките на тротоара като „шокираща гавра с паметта на жертвата\". Кафиер е на мнение, че е „много вероятно свастиките да са нарисувани по повод смъртта на момчето\". Разследването по случая ще бъде приключено колкото се може по-бързо, посочва пред „Билд\" Лоренц Кафиер. Министър-председателката на провинция Мекленбург-Предна Померания Мануела Швезиг също осъди графитите. „Това е отвратителна постъпка\", заяви тя пред местния вестник „Нордкуриер\". „Няма по-лошо от това да изгубиш дете. Ужасена съм от проявената омраза. Трябва да направим всичко, което е по силите ни, за да открием извършителите.\" Недалеч от Шьонберг се намира селището Ямел, известно като средище на десни екстремисти. В началото на 2000-те години в него е извършена серия от палежи, които прогонват и бездруго малкото мигранти. През 2017 г. в селото е изнесен рок-концерт против десния екстремизъм.", "date": "2018.08.11", "title": "Пречупеният кръст и умрялото дете"}
{"url": "http://www.classa.bg/%D1%81%D0%B2%D1%8F%D1%82/item/385237-%D0%BE%D0%B1%D1%89%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D0%B0%D1%83%D0%B4%D0%B8-%D0%B8-%D1%87%D1%83%D0%B4%D0%BE%D0%B2%D0%B8%D1%89%D0%B5%D1%82%D0%BE-%D0%BD%D0%B0-%D1%84%D1%80%D0%B0%D0%BD%D0%BA%D0%B5%D0%BD%D1%89%D0%B0%D0%B9%D0%BD", "text": "Знаете ли, че Франкенщайн и \"Ауди\" произлизат от един и същи град? В Инголщат честват годишнината на световно известния литературен герой и неговото чудовищно творение.   Тъмна, дъждовна нощ, медицинска лаборатория, свещи, разчленен труп - ражда се едно създание от съвсем нов вид. Точно за него става дума в ключовата сцена на романа \"Франкенщайн\" от Мери Шели, който е публикуван преди 200 години. Според мнозина, историята за Франкенщайн слага началото на жанра „роман на ужасите\". Днес, за юбилея, старинният баварски град Инголщат се отправя по следите на чудовището. И доказва, че историята е не просто страшна - в епохата на изкуствения интелект и автономните автомобили тя е и много актуална.   Във фрак и с цилиндър - над труп на престъпник   В романа на Мери Шели ужасът започва на едно място, което - поне днес - едва ли може да изглежда по-идилично. Това е една тиха и достолепна сграда, лаборатория по анатомия, от времето на късния барок.   Музеят по медицинска история в Инголщат - някогашната лаборатория   В градината днес се нижат група след групи посетители. Градинарят плеви лехите. Само няколко метра по-нататък преди повече от 200 години са били правени церемониални дисекции на трупове, обяснява екскурзоводката Мария Пилц. Амфитеатралната зала по анатомия в първия университет в областта е била средоточие на пионерски труд в медицината. Студенти по медицина, а дори и граждани, са наблюдавали от балконите как долу, на операционната маса, в съпровод на цигулка, професор с фрак и цилиндър дава на своите помощници указания за дисекцията на труповете на престъпници и войници.     Мълвата бързо плъзва из целия град, а даже и извън него. Дотогава само малцина са се осмелявали да разрязват телата на мъртви хора - страхували са се, че ще си навлекат гнева на църквата. Приказките за анатомичната зала стигнали навярно и до Мери Шели, макар че тя лично никога не е стъпвала в града. Една тийнейджърка влиза в литературната история И когато в дъждовното, късно лято на 1816 година в швейцарските планини участниците в една писателска група се договорили всеки да напише по една страшна история, 19-годишната Мери Шели избира Инголщат за място на действието на своята история. И макар че старата зала по анатомия вече отдавна била опустяла, защото университетът бил преместен в Мюнхен, героят на Мери Шели Виктор Франкенщайн следва медицина именно в Инголщат. И именно тук му хрумва идеята да създаде изкуствен живот.   Д-р Франкенщайн като масова атракция   Тъкмо от романа съвременната екскурзоводка знае на коя точно уличка се е намирал малкият апартамент на Франкенщайн и от кое гробище е измъкнал частите от трупа за своето изкуствено създание. Туристите, пък и местните хора, не се притесняват особено от зловещата история. Смрачи ли се, те масово тръгват из града по следите на чудовището, макар дори шефът на местната туристическа агенция Юрген Аман да казва, че всичко това си е чиста проба измислица. \"Някой сигурно ще сбърчи нос и ще каже, че историята трябва да се разказва точно каквато е в романа\", обяснява Аман. Самият той обаче е на мнение, че по-важното е историята да е добре разказана. Това съвсем не означава, че туристическите пакети не включват и сериозни оферти. Предлага се например „Кръвта на Чудовището\" (ракия), „Хапчетата на Чудовището\" (ментови бонбони), както и сладолед \"Франкенщайн\" (сорбе с кърваво червен цвят). Хората обаче осъзнават също така, че визията на д-р Франкенщайн за създаването на нов, по-добър живот, днес е по-актуална от когато и да било. Франкенщайн, изкуственият интелект и автономните автомобили   В програмата за туристи общината на Инголщат поставя акцент не само върху ужаса, но и върху изкуствения интелект, изкуствения живот и изобщо новите възгледи за изкуственото. Местният театър организира например конгрес по футурология, на който в продължение на три дни се обсъжда спояването на човека и машината в науката, техниката и изкуството. За фон роботи танцуват балет, а зомбита скитат из апокалиптични ядрени пустини. Автономни автомобили и оръжия, автоматизирано мислене - всичко това са теми, които не само вълнуват автомобилния град Инголщат, но са и свързани с Франкенщайн и с визията за бъдещето. Към по-младите са адресирани триизмерните инсталации „улично изкуство\" пред кметството, а към края на годината са предвидени и суперсериозни неща. Например, лекцията на историка Теодор Щрауб за илюзията на Франкенщайн, че човекът е богоподобен и може сам да създаде човек, и за провала на тази илюзия през ХХ век - точно според предвещанието в измислената история за Франкенщайн и неговото чудовище.", "date": "2018.08.11", "title": "Общото между \"Ауди\" и Чудовището на Франкенщайн?"}
{"url": "http://www.classa.bg/%D1%81%D0%B2%D1%8F%D1%82/item/385229-goldman-sachs-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0-%D1%89%D0%B0%D1%81%D1%82%D0%BB%D0%B8%D0%B2-%D0%BA%D1%80%D0%B0%D0%B9-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-brexit", "text": "Goldman Sachs очаква британският премиер Тереза Мей да успее да сключи сделка за достъп до европейските пазари, която също така да бъде одобрена от британския парламент. Въпреки това обаче от американската банка предупреждават, че възможността за „хаотичен“  и нови избори остава. Към момента, макар и да остават по-малко от осем месеца до датата, когато Великобритания трябва да напусне общността през март 2019 г., има малко яснота за това как ще продължи търговията с Острова. Мей, която е изправена пред бунтове в собствената си Консервативна партия, все още предстои да сключи споразумение с Брюксел за двустранните им отношения след Brexit. В рамките на сегашната пътна карта Лондон и Брюксел се надяват да сключат окончателно споразумение през октомври, за да остане достатъчно време то да бъде ратифицирано. „Нашият основен случай предвижда систематично оттегляне, въпреки че минималните рискове (за обратното – бел. ред.) несъмнено нарастват“, се казва в бележка на Goldman до нейните клиенти. „Очакваме Великобритания и ЕС да постигнат споразумение за свободна търговия, но изключвайки повечето услуги“, се посочва още в текста. От банката предвиждат Мей да прокара подобна сделка през британския парламент до декември. „Макар да няма ясно мнозинство в парламента за което и да е било отделно предложение за Brexit, то съществува мнозинство за избягването на резултат без сделка“, коментират от Goldman. Както противниците, така и привържениците на Brexit са съгласни, че раздялата с ЕС ще е най-значимият геополитически ход на Лондон от Втората световна война насам, въпреки че двата лагера имат коренно различна представа за бъдещето на отношенията между британската икономика за 2,9 трлн. долара и Брюксел. Ако Тереза Мей не успее да получи одобрение от парламента на своето виждане, то тогава страната би могла да се окаже изправена пред нови парламентарни избори и лейбъристко правителство – сценарий, който според Goldman може да доведе до удължаване на преговорите или дори прекратяване на целия процес. „Въпреки, че британската политическа динамика увеличи вероятността от сценарий без сделка, ние продължаваме да вярваме, че той е относително нисък“, посочват още от банката. В текста се казва също, че британските държавни ценни книжа ще поскъпнат, ако се стигне до Brexit без споразумение „Макар едно лейбъристко правителство да е малко вероятно да обърне курса на Brexit, комбинацията от неговата по-мека позиция по Brexit и вътрешнополитическия си дневен ред по всяка вероятност ще означава по-висока дългосрочна доходност“, допълват от банката.", "date": "2018.08.11", "title": "Goldman Sachs предвижда щастлив край на преговорите за Brexit"}
{"url": "http://www.classa.bg/%D1%81%D0%B2%D1%8F%D1%82/item/385230-%D0%BF%D0%B0%D1%83%D0%BD%D0%B8%D0%BD%D0%B0-%D1%81%D0%B0%D1%89-%D0%B8-%D1%82%D1%83%D1%80%D1%86%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%82%D1%8A%D1%80%D1%81%D1%8F%D1%82-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BD%D1%81%D0%B5%D0%BD%D1%81%D1%83%D1%81-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D0%BD%D0%B8%D0%B2%D0%BE", "text": "Днешното изказване на Ердоган не се хареса от инвеститорите, защото той призова гражданите да продадат своите валутни резерви. А това не е добър сигнал в никоя икономика и създаде временна паника сред населението. Това коментира Красимира Паунина, портфолио мениджър в \"Селект Асет Мениджмънт\", в предаването „В развитие“ по  „Също така към днешна дата има затворени чейндж бюра и това създаде допълнително напрежение сред самото население. И естествено капиталовите пазари първи отразяват всичкия този натиск, който се оказа върху местната икономика. Не на последно място се появи съобщение от американския президент Доналд Тръмп за двойно повишаване на митата, свързани с алуминия и стоманата, които са едни от основните суровини за Турция. Това също рефлектира върху опасенията на хората. Паниката веднага повлия. Всичко това доведе до голям срив на местната валута“. Според нея това е реакцията от първия шок и сега е важно да се види ответната реакция на турските власти. Паунина посочи, че за да има успокояване на пазарите, трябва да се търси по-рационално решение. „Но ако такова не бъде предложено и се продължи с по-авторитарни мерки, най-вероятно опасенията на хората ще продължат. Това е най-лошото за местната икономика, защото дори моментният положителен ефект със сравнително по-евтините местни стоки се неутрализира във времето\", смята тя. „Тази година наблюдаваме например много добри резултати при туризма, но това е заради обезценяването на лирата. Няма да повлияе положително в дългосрочен аспект на икономиката, а това е опасно, ако не бъдат предприети мерки“, обясни още Паунина. Тя смята, че първото и най-важно нещо е да се види някакъв дипломатически консенсус на държавно ниво по отношение на скандала, който се случва заради задържаните американски и турски граждани. „Ако там се постигне някакво съгласие на държавно ниво, то нещата могат да се потушат много по-бързо от очакваното. Ако се види, че има някакъв прогрес в дипломатическите отношения между двете страни, тогава вече може да се говори, че може би нещата тръгнат в малко по-добра посока. Но за съжаление тонът, с който днес президентът Ердоган се изказваше, не беше много положителен“, каза Паунина. По думите ѝ трябва задължително да се пристъпи към договаряне на такива икономически условия между двете страни, каквито да удовлетворяват всички. „Съответно такива наказателни мита да не бъдат налагани, защото това рефлектира върху производителите и най-вече върху техните акции“, отбеляза Паунина.  ", "date": "2018.08.11", "title": "Паунина: САЩ и Турция трябва да търсят дипломатически консенсус на държавно ниво"}
{"url": "http://www.classa.bg/%D1%81%D0%B2%D1%8F%D1%82/item/385231-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%82%D0%B5-%D1%81%D0%B5%D0%B3%D0%BC%D0%B5%D0%BD%D1%82%D0%B8-%D0%BD%D0%B0-alphabet", "text": "Преди три години съоснователят на Google Лари Пейдж първи обяви новата корпоративна структура, която раздели основния бизнес на Google с останалите звена, включително и техния проект, свързан със здравеопазването и различните рискови капиталови субекти. Пейдж написа тогава, че разделянето на компанията на различни звена ще му позволи да се фокусира върху Google. В същото време той цели да притисне другите сегменти да бъдат по-амбициозни и финансово стабилни, пише Джилиан Дионфро от CNBC. Google може да продължи да увеличава своята рекламна печалба, докато другите звена само могат да се надяват евентуално да се превърнат в следващата мутлимилиардна компания. Досега преструктурирането изглежда като победа поне във финансов аспект. Цената на акциите се покачва с повече от 85% с ръст на тримесечната печалба от 13 млрд. долара от второто тримесечие на 2015 г. под ръководството на новия главен изпълнителен директор Сундар Пичай, докато Пейдж остава встрани от прожекторите като директор на по-голямата компания Alphabet.  Това, което остава по-мъгливо, когато се погледне назад, е въпросът дали новият модел помага на останалите звена или задържа тяхното развитие. Тази годишнина е белязана от някои предизвикателства пред „супата“ на Alphabet: Днес Alphabet разполага с общо 13 дружества. По време на последните корпоративни отчети, компанията разкри, че е реализирала печалба от 145 млн. долара, което е скок с 49% на годишна база, но все още е малко ако се сравни с общия приход на Alphabet за същото тримесечие, изчислен на 32,66 млрд. долара. Тъй като компанията присъедини обратно екипа на Nest към Google, приходите от сегмента се понижиха с 12,5 на сто. Имаше колебание и при оперативните загуби, които удариха 732 млн. долара за второто тримесечие, повишение с 15,6 на сто на годишна база, но се разглежда и като спад от загубите на сегмента през първото тримесечие, които достигнаха 802 млн. долара. Идеята на компанията е всеки бизнес да се издържа сам – всеки сегмент си има свой главен изпълнителен директор, свой бюджет и бизнес цели, разпределени от главния екип на Alphabet. Звеното с най-голям потенциал под контрола на Alphabet е Waymo – разработчик на технологията за автономно шофиране, който планира да пусне до края на годината обществена услуга в Аризона.", "date": "2018.08.11", "title": "Какво се случва с различните сегменти на Alphabet?"}
{"url": "http://www.classa.bg/%D1%81%D0%B2%D1%8F%D1%82/item/385232-%D0%BA%D0%B8%D1%82%D0%B0%D0%B9-%D0%BC%D0%B8%D0%BD%D0%B0%D0%B2%D0%B0-%D0%BE%D1%82-us-%D0%BD%D0%B0-%D1%80%D1%83%D1%81%D0%BA%D0%B8-%D0%B3%D0%B0%D0%B7", "text": "Китай обяви, че се отказва от доставките на американски втечнен газ, на който е водещ потребител в света, заради търговската война, която САЩ водят срещу него. Той ще купува гориво за десетки милиарди евро годишно от новия руски мегазавод за същото в Ямало-Ненецкия район в Арктика. Там с инвестиция от 10 млрд.евро на Тотал, съвместно с руската държава, беше изградено предприятието, което сега ще привлече и допълнителни китайски инвестиции за разширяването си.      С кораби по много краткия северен морски път газът ще достига до КНР по-бързо, отколкото от американските терминали. Обемът на находището, което се експлоатира е 900 000 000 000 тона и при годишен добив от 18 млрд.т ще се експлоатира в следващите 50 години. За следващите няколко от тях е предплатено за 96% от производството. САЩ губят пазар номер 1 в света завинаги, което със сигурност допълнително ще влоши техния без друго огромен минус от половин ТРИЛИОН долара в търговията с Китай.", "date": "2018.08.11", "title": "Китай минава от US на руски газ"}
{"url": "http://www.classa.bg/%D1%81%D0%B2%D1%8F%D1%82/item/385233-%D0%BD%D0%BE%D0%B1%D0%B5%D0%BB%D0%BE%D0%B2-%D0%BB%D0%B0%D1%83%D1%80%D0%B5%D0%B0%D1%82-%D0%BF%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81%D0%B0%D1%89-%D1%89%D0%B5-%D0%B7%D0%B0%D0%B3%D1%83%D0%B1%D1%8F%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D0%BA%D0%B8%D1%82%D0%B0%D0%B9", "text": "Единственият, който ще спечели в САЩ от търговската война с Китай, ще бъде раздутото его на Доналд Тръмп. Самата американска икономика ще пострада, а Китай обратно, даже ще получи определена изгода. Такава прогноза представи лауреатът на Нобелова награда по икономика Джоузеф Стиглиц. Според него, даже ако Тръмп достигне поставената от него самия цел да съкрати търговския дисбаланс с Китай, този дисбаланс отново „ще изплува“ във вид на ръст на отрицателно търговско салдо на САЩ с другите страни. Но тогава те ще доставят по-малко газ в други страни и ще купуват повече перални някъде на друго място, например в Тайланд“ – отбелязва икономистът. Едновременно с това, според Стиглиц, такива „игри с пазарните механизми“ ще доведат до това, че Съединените щати ще плащат повече за вноса и ще получават по-малко износ. Според нобеловия лауреат, днешният дефицит на САЩ в търговията с Китай ще бъде трудно да се съкрати с помощта на въвеждане на повишени мита. „Със спадането на търсенето на китайските стоки (на американския пазар) курсът на юана ще започне да отслабва даже без държавна намеса. Това на свой ред ще смекчи ефекта от американските тарифи от една страна, а от друга – ще повиши ценовата конкурентоспособност на други задгранични пазари“ – отбелязва експертът. Той добавя, че Китай ще спечели търговската война със САЩ още минимум в два аспекта. „Китай реформира икономиката си, залагайки в развитието си върху вътрешното потребление, а не върху износа. Със своите действия САЩ помага на Китай да правят това“ – подчертава Стиглиц. Освен това „действията на Тръмп (по ограничаване на износа на високотехнологична продукция в КНР) само ще усилят решителността на китайското ръководство да развива иновационна дейност и да достигне командни висоти в това направление – нали в КНР разбират, че повече не могат да се опрат на технологичната сфера на другите, особено на „американските агресори“ – добавя експертът.  ", "date": "2018.08.11", "title": "Нобелов лауреат по икономика: САЩ ще загубят търговската война с Китай"}
{"url": "http://www.classa.bg/%D1%81%D0%B2%D1%8F%D1%82/item/385228-%D0%B2%D1%80%D0%B5%D0%BC%D0%B5-%D0%B5-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D0%B2%D0%B7%D0%B5%D0%BC%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8-%D1%80%D0%B5%D1%88%D0%B5%D0%BD%D0%B8%D1%8F-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Сектор след сектор от британската икономика се изправя пред дилемата за бъдещите си отношения с ЕС. Наближава мигът, в който трябва да се вземе решение каква страна иска да бъде Великобритания. „Това вече не са теоретични дебати. Тук става дума за бъдещето на страната ни. Погрешните решения и издигането на лозунги трябва да бъдат избегнати на всяка цена“. Тези думи са от новия доклад на Конфедерацията на британските индустриалци за имиграцията след Брекзит. Но те не важат само за въпроса за имиграцията. Те важат с нарастваща неотложност и епохална сериозност за всеки аспект на процеса на излизане от ЕС – както и в по-широк план за бъдещите отношения на Великобритания със съюза като цяло. По въпроси, вариращи от брането на плодове до правосъдието и автомобилната индустрия и от разходите за почивките до северноирландския мирен процес и жизнеспоспособността на университетите, дебатите за Брекзит вече не са само теоретични и не са само лозунги, а все повече при тях става дума за това да бъде направен реален избор и за това каква да бъде Великобритания. През последните две седмици британските министри наблягаха на възможността Обединеното кралство да бъде принудено да осъществи рязка раздяла с ЕС през март 2019 г., ако съюзът не покаже „гъвкав и творчески“ подход към преговорите за Брекзит. Тереза Мей и министрите тръгнаха да лансират този подход сред лидерите от ЕС. Първият дипломат на Лондон Джереми Хънт предупреждава от кулоарите, че двете страни по случайност са се насочили към Брекзит без споразумение, а министърът на международната търговия Лиъм Фокс отива по-далеч с думите, че сценарият за раздяла без споразумение е по-вероятен, отколкото този със споразумение. Изглежда това е точно такова, на каквото прилича: съгласувана стратегия, чиято цел е главният преговарящ на Европейската комисия Мишел Барние да бъде накаран да стане по-сговорчив. Тази стратегия има два големи проблема. Първият е, че в Бялата книга на британското правителство за Брекзит не са предвидени достатъчно мерки, за да бъде накаран ЕС да възприеме подобен подход. Ако Обединеното кралство не е готово да прави повече отстъпки, съюзът ще трябва да отстъпи прекалено много, а Великобритания да получи прекалено много. Но ако Тереза Мей направи отстъпки, тя ще срещне трудности да прокара подобна стратегия в парламента, без с това да разцепи партията си. Вторият голям проблем е времето. Тревожните сигнали за това какъв е залогът за отделните сектори и региони във Великобритания след Брекзит се увеличават все по-стремително. Това не е заговор, а утвърждаване на реалността. Тази седмица имаше няколко предупреждения, които при по-дълбокомислена и по-отговорна политическа култура от тази във Великобритания, биха били възприети като силно шокиращи. Те не трябва да бъдат отхвърляни като „всяване на страх“, въпреки че това няма да попречи на безскрупулни пропагандатори на излизането да опитат да го направят. В понеделник например ръководителите на британската полиция заявиха, че се опасяват от „значителен риск за обществената сигурност“ при загуба на достъп до процедурите за трансгранични арести и до базите данни, ако Великобритания излезе от ЕС без споразумение. Същия ден министерството на здравеопазването заяви, че ако броят на работниците от ЕС в сферата на социалните грижи намалее, това ще означава повече британки да се откажат от работата си, за да ги заместят. Във вторник Националният съюз на британските фермери предупреди, че по същото време догодина Обединеното кралство може да изпита недостиг на храна, ако се стигне до Брекзит без споразумение. Организация на живеещите във Великобритания над 1 милион поляци изрази опасения, че те може да се превърнат в незаконни имигранти и призоваха Тереза Мей да гарантира правата им. И нещата не свършват дотук. В сряда фармацевтичният гигант „Астра Зенека“ заяви, че Брекзит без споразумение е заплаха за жизненоважни лекарства за рак и сърдечни и белодробни заболявания. Същия ден лирата поевтиня до най-ниските си нива спрямо еврото за тази година, удряйки британските летовници по джоба. Част от загубите бяха възстановени в четвъртък, но не и преди една от най-големите британски агенции за подбор на персонал да обяви, че несигурността около Брекзит се отразява на пазара на труда, тъй като компаниите заемат изчаквателни позиции и отказват да поемат рискове, които могат да си позволят да избегнат. Сега Конфедерацията на британските индустриалци се наложи да прави това, което отговорно правителство трябваше да направи още преди 18 месеца – да изложи подробни предложения за балансирана стратегия за имиграцията след Брекзит. Министрите биха казали, че заради преговорите не могат да го направят, но ако се бяха замислили за стратегия за имиграцията, преди прекалено да бързат да задействат Член 50, щяха да са в по-силна позиция. Факт е, че Брекзит е избор само и единствено на Великобритания. ЕС не иска това и се е посветил да направи така, че 27-те да не платят цената за погрешното й решение. Сега остават само три възможни изхода. Вариантът без споразумение е един от тях. Вторият е компромис по норвежкия модел. Третият е връщане назад на процеса на Брекзит. Както се заявява в доклада на Конфедерацията на британските индустриалци, тук не става дума за теория. Става дума за бъдещето на страната.  ", "date": "2018.08.11", "title": "Време е Великобритания да вземе истински решения за Брекзит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385223-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес напълно ще забравите, какво сте говорили за половинката си преди ден. И това не е в резултат на проблеми с паметта, а на достойна работа върху себе си. И занапред, ще продължите да бъдете възможно по-отстъпчиви и лоялни. Парите, които чакате, ще пристигнат навреме и в прилично количество. Ще може да се разходите из магазините, да купите подаръци и да се похвалите с нов и стилен образ. ТЕЛЕЦ ( 21 април - 21 май )  Възможна е конкуренция в бизнеса, която ще ви помогне да се утвърдите. Както се казва, няма зло, без добро. Психологическа подкрепа, няма да ви е излишна. Но тя ще дойде неочаквано, от човек, който не ви е обръщал внимание преди. Ако уважите мнението на близките си, ще може да неутрализирате битовите конфликти. БЛИЗНАЦИ ( 22 май - 21 Юни ) Главата ви, ще се замая от притока на емоции и нови впечатления. Оказва се, че любовта ще ви окрили, но вие не вярвахте. Възможно е, да се срещнете с бивш възлюбен. Е, тук разчитайте повече на разума, а не на физиологичното желание. За диетата ви, ще са полезни хранителни продукти с високи нива на фибри и калций.   РАК ( 22 юни - 23 юли ) Опитайте се, да изживеете този ден без конфликти. В противен случай, спомените за него ще ви преследват дълго време. Желателно е, да отидете някъде сред природата, близо до река или езеро. В материалната сфера се очакват добри промени. Ще получите достатъчно пари, за да ви стигнат за всичко - храна, облекло и пътуване до морето. ЛЪВ ( 24 юли - 23 август ) Днес, не е желателно да плувате по-течението. В противен случай, денят ще бъде изпълнен с неуспехи и проблеми. Плувайте с последни сили, дори ако обстоятелствата започват да ви \"давят\". Усилията ви в любовта ще отидат на вятъра, ако кажете на избраника си, цялата истина в очите. Стотици пъти мислите, преди да си отворите устата. ДЕВА ( 24-ти август - 23 септември ) Трябва да бъдете много разумни, за да не се обвинявате по-късно, за това, което ще се случи в личния ви живот. По-добре премълчете, отколкото да решите да направите нещо кардинално. Финансовите въпроси, откровено ще ви радват. Очаква се да получите премия, за добре свършена работа. Денят е отличен за посещение на фитнеса и плаж. ВЕЗНИ( 24 септември - 23 октомври) Необходимо е, да се отървете от всичко излишно и безполезно. Ако наистина сте уморени от работата, потърсете нещо ново. Между другото, днес е подходящ ден за уволнение, обучение и посещение на курсове. В семейния живот, има много катаклизми, от които може да се отървете, само чрез мирни преговори.   СКОРПИОН ( 24 октомври - 22 Ноември ) Възможно е неочаквано да се влюбите, което ще промени живота ви. Просто не бъдете твърде недостъпни, в противен случай избраникът ви, ще счита това за безразличие. Най-краткият път към успех в работата, вече е във вашите мислите? Тогава го приложете на практика. Днес има шанс, да направите пробив в кариерата, а също и да получите бонус за труда си.   СТРЕЛЕЦ ( 23 Ноември - 21 Декември ) Често ще се обръщате към вътрешния си глас, за да избегнете грешките. Само не се увличайте от такава \"помощ\", в противен случай, ще спрете да мислите и действате самостоятелно. Играта на думи в любовта няма да доведе до взаимност, но романтичните трикове, ще са много ефективни. Вечерта, чакайте новини. КОЗИРОГ (22 Декември - 20 януари ) Трябва да бъдете по-отговорни и приятелски настроени в колектива. Особено ако шефовете, ви поверят важен проект. Работете повече и мислете по-малко за заплатата и премията. Нека приоритет ви бъде кариерното развитие. Семейните ще бъдат, на върха на блаженството и щастието. Е, защо да не изкарате втори \"меден месец\".  ВОДОЛЕЙ ( 21 януари -  19  февруари ) Днес ще бъдете необичайно уязвими и обидчиви. Дори шефовете ще забележат, че не сте в настроение. По-малко внимание обръщайте на външни критики, а най-добре, се заемете със самообучение. Добре е да учите чужди езици, да подобрите уменията си или се заемете с нещо което ви харесва. От пътуване е по-добре да се откажете.   РИБИ ( 20 февруари - 20 март ) Препоръчва се, да правите компромиси на избраника си. Нека те да бъдат малки, но ще позволят на вашата двойка да остане на повърхността. Внимателно работете с електрически уреди и се откажете от екстремни прояви, днес са противопоказни натоварванията на сърцето и гръбначния стълб. Така че спортните занимания и работа на вилата са изключени.", "date": "2018.08.11", "title": "Дневен хороскоп 11 август"}
{"url": "http://www.classa.bg/%D1%81%D0%B2%D1%8F%D1%82/item/385224-%D1%80%D0%B5%D0%BA%D0%BE%D1%80%D0%B4-%D0%BF%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BD%D0%B0%D0%B4-63-%D1%85%D0%B8%D0%BB-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0", "text": "Бразилия подобри собствения си \"рекорд\" за брой на убийствата за една година, след като в страната през 2017-а са били извършени 63 880 души, убити през 2017 г. Информацията е от публикуван вчера доклад на Бразилския форум за обществена сигурност, цитиран от Асошиейтед прес. Бразилският форум за обществена сигурност е независима организация, която следи националните статистики, свързани с престъпността. На практика това е своеобразен рекорд в световен мащаб за държава, която не е в състояние на война. А за Бразилия това е най-смъртоносната година в историята на страната, се казва в доклада. Водещата причина за рекордния брой на убийствата е засилването на организираната престъпност. Друг важен фактор, отбелязан в доклада, е все по-голямо насилие по време на полицейски операции срещу наркокартелите, контролиращи много от бразилските фавели - средно по 14 души на ден биват убити от полицейски служители, което е с 20% ръст спрямо миналата година. Бразилия поддържа статута си на най-смъртоносна държава, след като и през миналата година беше констатирано, че там са убити най-много хора (за държава, която не е в състояние на война). Страната отдавна е световен лидер, когато става въпрос за брой на жертвите на насилствени престъпления и убийства. Ключов момент обаче е, че за последната година се наблюдава сериозен ръст тук. Докато през 2016-а са регистрирани малко под 62 хил. случая на насилствена смърт, през 2017 г. те са почти 64 хил. От Бразилския форум за обществена сигурност бяха пресметнали, че средно на час за 2016 г. се извършват по около 7 убийства в страната, а над 80% от жертвите са млади хора на възраст между 12 и 29 години. Профилът на жертвите се запазва - млади чернокожи мъже от бедните градски райони на страната.  От организацията също така отбелязват и ръст в престъпленията срещу жени. Общо 4539 жени са били убити през 2017 г. - ръст от 6,1% спрямо предишната година, а изнасилванията са се повишили с 8% до общо 60 018. Поне 1000 от убийствата според Форума са извършени именно на база омраза към жените. Съвсем наскоро страната беше шокирана от изблика на полова омраза - включително и смъртта на адвокат Татяна Шпицнер, чийто съпруг Луис Фелипе Маняйлер беше заснет от камери за сигурност как я напада пред блока, в който живеят, съвсем скоро преди тя да падне смъртоносно от апартамента им на четвъртия етаж. В момента срещу съпруга й има повдигнати обвинения за убийство. Ако той бъде осъден обаче, това ще е по-скоро един от малкото подобни прецеденти. Според местна неправителствена организация в Рио де Жанейро едва 10% от убийствата водят до арест, а само 4 - до повдигане на обвинения. Това е и един от многото фактори, които водят до изключително ниското доверие в официалните власти. Насилието е сред водещите проблеми пред Бразилия и покрай наближаващата кампания за президентските избори се очертава то да е сред ключовите теми за дебати.  Десният кандидат Жаир Болсонаро - бивш военен, който проявява симпатии към управляването \"с твърда ръка\" - към момента води в предизборните социологически проучвания. Именно повишения брой на убийствата и вихрещото се насилие в страната са сред основните теми, които той засяга. Сред обещанията му фигурират намаляване на регулациите за притежание на лично оръжие за самозащита, както и предоставяне на по-голяма свобода на органите на реда да използват сила и да убиват заподозрени. В Бразилия военизираната полиция отговаря за патрулиране по улиците, но работи отделно от разузнавателните операции на общинската полиция.  Правителството до голяма степен съсредоточава вниманието си именно върху военизираната полиция, тъй като тя има далеч по-силно влияние върху гласоподавателите - създава усещане за повече сигурност. Това обаче води до маргинализиране на общинската полиция, която реално се занимава с разследването на убийствата и престъпленията, смятат местни анализатори. Миналия месец правителството въведе единна система за обществена сигурност, която има за цел да подобри сътрудничеството между различните полицейски сектори. Надеждата е, че това ще помогне за сработването между иначе почти несвързаните едни с други отдели и ще повиши разкриваемостта на престъпленията. Защото иначе нещата ще останат както досега и възможността да ти се размине присъдата, ако си извършил убийство, да остане по-вероятната опция.", "date": "2018.08.11", "title": "Рекорд по убийства в Бразилия - над 63 хил. за година"}
{"url": "http://www.classa.bg/%D1%81%D0%B2%D1%8F%D1%82/item/385225-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%BC%D0%B5%D0%B6%D0%B4%D1%83-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82%D0%B8-%D0%B8-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B1%D1%83%D0%BA%D1%83%D1%80%D0%B5%D1%89", "text": "  Хиляди румънци се събраха на протест в центъра на столицата на страната Букурещ. Стигнало се е и до сблъсъци с жандармерията, при което са пострадали 36 души. Няколко са били откарани в болница, съобщава bTV. Протестиращите настояват за оставка на правителството на Социалдемократическата партия и Алианса на либералите и демократите, както и за предсрочни избори. За да се включат в митинга, през последните дни в Румъния пристигнаха множество румънци, които в момента живеят в чужбина. Управляващите са обвинявани в това, че се опитват да премахнат структурите за борба с корупцията.    ", "date": "2018.08.11", "title": "Сблъсъци между демонстранти и жандармерия на протест в Букурещ"}
{"url": "http://www.classa.bg/%D1%81%D0%B2%D1%8F%D1%82/item/385226-%D0%BC%D0%BE%D0%B3%D0%B0%D1%82-%D0%BB%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0", "text": "Мирът е по-труден от войната, но дали палестинците ще спрат да отхвърлят всички предложения, пита Дани Данон, постоянният представител на Израел в ООН, в статия за в. „Вашингтон таймс“. През цялата ни история Израел винаги е приветствал усилията за постигане на мир със съседите си, така е и днес. Дали този път палестинците ще се откажат от въоръжената сила? Ако се водим от историята, отговорът несъмнено е „не“, смята Данон. През февруари палестинският президент Махмуд Абас изрази в реч пред Съвета за сигурност на ООН „пълна готовност за постигане на историческо мирно споразумение“. За съжаление, също като Ясер Арафат преди него, Абас има навика да проявява фиктивен интерес към мира, за да трупа международни политически точки, но в крайна сметка избягва преки мирни преговори. Важна и необходима стъпка за постигането на мир е да спрем да позволяваме това лицемерие, пише Данон. Абас трябва да научи, че прибягването до помощта на ООН не е начин за постигане на мир. Съветът за сигурност на ООН гласува с 14 срещу 1 гласа за осъждане на суверенното решение на САЩ да признаят Ерусалим за израелска столица и ООН продължава да предоставя трибуна за подстрекателство срещу Израел. Това обаче само насърчава палестинците да отхвърлят мирни преговори, както правят от десетилетия, и ни отдалечава от мира, смята израелският дипломат. Палестинците твърдят, че искат мир, но от десетилетия отхвърлят мирните преговори. Защо да очакваме, че днес резултатът ще бъде различен? Израел се стреми към мир със съседите си, но няма да повярва само на думите на Абас, че и палестинците искат същото, отбелязва Данон. „Мирът е по-труден от войната“, пише той, като цитира бившия постоянен представител на САЩ в ООН Адлей Стивънсън. Израелските споразумения с Египет и Йордания показаха на Израел трудните решения, които мирът изисква. Сега израелското ръководство очаква с нетърпение деня, когато палестинците също ще тръгнат по този по-труден път и най-накрая ще се откажат от оръжието“, отбелязва дипломатът.", "date": "2018.08.11", "title": "Могат ли палестинците да се откажат от войната?"}
{"url": "http://www.classa.bg/%D1%81%D0%B2%D1%8F%D1%82/item/385227-%D1%81%D0%B0%D1%89-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B8-%D0%BE%D1%82-%D0%B8%D1%80%D0%B0%D0%BD-%D0%B2-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "САЩ се подготвят за кибератаки, които Иран може да извърши в отговор на възобновяването тази седмица на санкциите срещу страната от президента Доналд Тръмп, казват експерти по киберсигурност и разузнаване. Опасенията за тази киберзаплаха нарастват от май, когато Тръмп оттегли Америка от ядрената сделка от 2015 г., според която САЩ и останалите велики сили облекчиха икономическите санкции в замяна на ограничения на иранската ядрена програма. Според експерти заплахата ще нарасне след стъпката на Вашингтон във вторник да възобнови икономическите ограничения срещу Техеран. „Въпреки че няма конкретни заплахи, станахме свидетели на засилена риторика по отношение на заплашителните действия на Иран през последните няколко седмици“, каза Присила Мориучи, директор за развитието на стратегическите заплахи в „Рикордид фючър“, работеща в реално време глобална разузнавателна компания за борба срещу киберзаплахи. През май, базираната в Масачузетс компания прогнозира, че оттеглянето на САЩ от ядрената сделка ще провокира кибер отговор от страна на иранското правителство през следващите от два до четири месеца. Американските разузнавателни служби определиха Иран като една от главните чужди кибер заплахи пред Америка, наред с Русия, Китай и Северна Корея. Вълната от атаки, която американските власти приписаха на Иран от 2012 г. до 2014 г. , бе насочена срещу банките и причини щети за десетки милиони долари. Атаките също взеха на прицел, но не успяха да проникнат в критичната инфраструктура. Иран отрича да използва кибер способностите си за нападателни цели и обвинява САЩ, че атакуват Иран. Преди няколко години свръхсекретният компютърен вирус Стъкснет разруши центрофугите, използвани за иранската спорна ядрена програма. Стъкснет, който според всеобщото мнение е американско и израелско творение, накара хиляди центрофуги в иранския ядрен обект в Натанз да се въртят до степен на саморазрушаване, в пика на страховете на Запада от иранската ядрена програма. „САЩ са най-агресивната страна в света в нападателните кибер дейности и публично се хвалеха с атаките си по мишени в целия свят“, каза Алиреза Мириюсефи, говорител на иранското представителство към ООН, твърдейки че иранските кибер способности са „изключително за отбранителни цели“. Генерал Касем Солеймани, командир на елитните бригади „Ал Кудс“ на консервативния ирански Корпус на гвардейците на Ислямската революция, звучи по-заплашително, предупреждавайки миналия месец за иранските възможности за „асиметрична война“, прикрита отпратка към нетрадиционната война, която може да включва кибер атаки. Администрацията на Тръмп твърди, че е възобновила санкциите срещу Иран, за да предотврати неговата агресия – лишавайки Техеран от необходимите фондове за финансирането на тероризма, ракетната му програма и силите в конфликтите в Йемен и Сирия. Подновените във вторник санкции засягат финансовите транзакции с американски долари, иранския автомобилен сектор и покупката на пътнически самолети и метали, включително злато. Още по-строги санкции спрямо иранския нефтен сектор и централната банка ще бъдат въведени в началото на ноември. Европейските лидери изразиха дълбоко съжаление за американските действия. Те удрят Иран във време, когато безработицата там нараства, националната валута се е сринала и демонстранти излизат на улицата, за да протестират срещу социалните проблеми и ситуацията със заетостта. Норм Раул, бивш отговорник за Иран в офиса на директора на Националното разузнаване, изрази мнение, че в отговор Иран ще прибегне до кибер силите си. „Мисля, че има голяма вероятност Иран да използва кибер средства, вероятно чрез не толкова разрушителна атака, че да отслаби останалите си връзки с Европа, но не мисля, че иранците ще сметнат, че ще им струва много скъпо да го направят“, каза Раул. „И това е добър начин да покажат възможностите си да причиняват икономически загуби на САЩ“, добави той. „Иранските кибер дейности срещу света са най-увреждащи, скъпи и агресивни в историята на Интернет, повече от тези на Русия . . . Иранците са разрушителни кибер оператори“, каза Раул допълвайки, че иранските хакери понякога се представят за уебсайт на израелска или западна фирма за киберсигурност, за да получат данните на потребителите. От офиса на директора на Националното разузнаване Дан Коутс във вторник отказаха коментар за възможността Иран да отговори на санкциите с кибер операции срещу САЩ. Когато Америка се оттегли от ядрената сделка ФБР публикува предупреждение, че хакери от Иран „могат потенциално да използват набор от операции във виртуалното пространство, от сканиране на мрежите за потенциални слабости до атаки за заличаване на данни срещу мрежи, базирани в Америка в отговор на излизането на американското правителство“ от ядреното споразумение. „Аксенчър секюрити“, глобална консултантска, мениджърска и технологична компания , също предупреди във вторник, че новите санкции „вероятно ще накарат тази страна да засили подкрепяните от държавата дейности, свързани с киберзаплахи“, особено ако Иран не успее да запази европейските си партньори, обвързани с ядреното споразумение. Джош Рей, управляващият директор на фирмата за кибер защита заяви, че не е видял никакви доказателства, че Иран извършва някакви нови кибер операции, но каза, че Иран има способностите да го направи и в исторически план е действал по отмъстителен начин. „Това все още остава силно възможна заплаха от шпионски тип“, каза Рей и добави: „Организациите трябва да възприемат тази заплаха насериозно. Те трябва да разберат как техният бизнес може потенциално да бъде засегнат“. Мориучи от „Рикордид фючър“ прогнозира, че най-изложените на риск бизнеси са онези, станали жертва на иранските кибератаки между 2012 г. и 2014 г., включително банки и финансови служби, правителствени институции, операторите на критична инфраструктура, нефтът и енергетиката. Тогавашните кибератаки струваха на близо 50 финансови институции десетки милиони долари. Многократните атаки блокираха банкови сайтове и възпрепятстваха достъпа на стотици хиляди клиенти до техните онлайн сметки. Американските прокурори подведоха под отговорност няколко иранци, подозирани, че са работили по нареждане на иранското правителство. Един от обвиняемите е заподозрян за атака срещу компютърните системи на язовира „Боуман“ в Рай, щата Ню Йорк. Достъп до системите не бе осъществен, но прокурорите казаха, че пробивът подчертава уязвимостта на националната критична инфраструктура. През март Министерството на правосъдието повдигна също обвинения на девет иранци, че са работили по нареждане на Корпуса на гвардейците на Ислямската революция, за да откраднат големи обеми академична информация от стотици университети в САЩ и в чужбина, както и имейл адреси на служители на държавни учреждения и частни компании.", "date": "2018.08.11", "title": "САЩ се готвят за кибератаки от Иран в отговор на санкциите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385219-%D1%89%D0%B5-%D1%82%D0%B8-%D0%BF%D1%80%D0%B5%D1%80%D0%B5%D0%B6%D0%B5%D0%BC-%D0%B3%D1%8A%D1%80%D0%BB%D0%BE%D1%82%D0%BE", "text": "Холандската депутатка от ултрадясната \"Партия на свободата\" Вили Диле се самоуби само ден, след като публикува видео, в което разказа за това как е била изнасилена. 53-годишната жена признава в предсмъртното си послание, че иска светът да узнае истината за това какво се е случило. Вили Диле разказва, че на 15 март миналата година е била похитена от няколко мюсюлмани, които я изнасилили зверски. Това станало в деня на парламентарните избори и по думите на Диле, престъпниците направили това, за да може тя да си мълчи в хагския градски съвет. Тя е убедена, че самото престъпление е организирано от Арнуд ван Дорн от \"Партията на единството\". По думите й Дорн я ненавиждал и бил ужасен човек. \"Ще ти прережем гърлото и ще направим така, че кръвта ти да изтече\", цитира Вили Диле смразяващите заплахи на изнасилвамчите си, които я заплашвали да си мълчи за случилото се. Депутатката е намерена ден след видеообръщението си мъртва в дома си. Дорн отрича обвинанията си и ги нарича клевета. \r\n", "date": "2018.08.11", "title": "Ще ти прережем гърлото!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385220-%D0%BD%D0%BE%D0%B2%D0%B0-%D0%BB%D1%8E%D0%B1%D0%BE%D0%B2-%D0%B2%D0%B0%D0%B4%D0%B8-%D0%B2%D0%B5%D1%81%D0%B5%D0%BB%D0%B8%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D0%BE%D1%82-%D0%B4%D0%B5%D0%BF%D1%80%D0%B5%D1%81%D0%B8%D1%8F%D1%82%D0%B0", "text": "Веселин Маринов рядко може да скрие личните си чувства и дилеми, но и не си позволява да ги издава съвсем, когато е на сцената. Там залага само на настроенията, които музиката му създава. Въпреки това обаче напоследък певецът кипи от заряд и причината не е само в работата, на която така или иначе е отдаден от години. Любовта е тази, която му вдъхва живот! Особено когато й е толкова подвластен. И особено когато тръпката е съвсем нова! Преди броени дни изпълнителят на „За теб, Българийо\" навърши 57 години и отпразнува рождения си ден край морето в емоционална женска компания, за която се твърди, че е най-новата му любов. Предвид последните няколко години, в които певецът все удря на камък в любовта, този път явно късметът не го е подминал. „Доскоро му личеше, че има проблем в личния си живот и преживява липсата на любов. Но сега направо сияе\", уверява ни приятел от близкото му обкръжение. Той издава още, че от суеверие Веско Маринов предпочитал все още да не афишира жената до себе си, въпреки че е ясно, че това ще е до време, предвид факта, че той е популярна личност, разпознаваема навсякъде. „Ще я пазя, докато мога\", казвал той на приятеля си. И буквално крадял моменти за жената до себе си, които да няма кой да запечата тайно зад някой ъгъл например. И ако миналата година по това време Веселин Маринов призна, макар и негласно, че го е налегнала депресия заради липсата на жена то тази ситуацията е доста по-различна. Иначе по традиция изпълнителят работи дори на личния си празник. Рожденият му ден отново бе на сцена. Преди година по същото време ситуацията бе аналогична – само че на концерт в Бургас. Дестинацията сега бе Черноморец. В момента Маринов е и в разгара на своето традиционно морско турне, което тази година е в 13 града.", "date": "2018.08.11", "title": "Нова любов вади Веселин Маринов от депресията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385221-%D1%81%D0%B5%D0%BA%D1%81%D0%B8-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5-%D0%B0%D0%BA%D0%BE%D1%81%D1%82%D0%B8%D1%80%D0%B0-%D0%BF%D1%80%D0%B8", "text": "Секси изкушение акостира на Острова. Става дума за половинката на новото попълнение на Уулвърхтямптън Раул Хименес, който дойде от Бенфика под наем. Не само трансферът обаче бе поводът за радост на \"оранжевите\" привърженици, а също така и красавицата Даниела Басо, която се изявява като модел и актриса в мексикански сапунки.    Латино изкушението разполага с прекрасно тяло, което не пропуска да показва в социалните мрежи:                          ", "date": "2018.08.11", "title": "Секси изкушение акостира при..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385222-%D0%B4%D1%8A%D0%BB%D0%B3%D0%BE%D0%BA%D1%80%D0%B0%D0%BA%D0%B0-%D0%BC%D0%B0%D1%86%D0%BA%D0%B0-%D0%B2%D0%B7%D0%B5", "text": "Футболистът на Славия Георги Йомов е хлътнал до уши в красива мацка. Това е дългокраката брюнетка Магдалена, чието тяло е за чудо и приказ.  Двамата са прекарали страхотна почивка в Гърция и именно тогава разкриха за връзката си.„Много са готини. Жоро я обича безумно. Тя също е влюбена. Дано са заедно дълго време”, коментират съотборници на Йомов, който е внук на легендата на Левски Тодор Барзов.  Именно Георги вкара победната дузпа за Славия на финала за Купата на България срещу „сините” на 9 май.  ", "date": "2018.08.11", "title": "Дългокрака мацка взе..."}
