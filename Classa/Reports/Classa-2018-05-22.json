{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382261-%D1%80%D1%83%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D0%BE%D1%82%D0%BA%D0%B0%D0%B7%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%E2%80%9C%D1%8E%D0%B6%D0%B5%D0%BD-%D0%BF%D0%BE%D1%82%D0%BE%D0%BA%E2%80%9D-%D0%B1%D0%B5%D1%88%D0%B5-%D0%BC%D0%BD%D0%BE%D0%B3%D0%BE-%D0%B3%D1%80%D1%83%D0%B1%D0%B0-%D0%B3%D1%80%D0%B5%D1%88%D0%BA%D0%B0", "text": "Руският сенатор Алексей Пушков заяви, че отказът на България през 2014 г. от “Южен поток” е бил грешка, съобщи РИА Новости.    написа Пушков в Туитър. Агенцията припомня, че президентът Румен Радев, който е на посещение в Русия, в интервю за вестник “Комерсант” казва, че България се нуждае от преки доставки на руски газ през Черно море и че такъв проект може да бъде наречен “Български поток”, предава БТА.     РИА Новости цитира по този повод и мнението на политолога Александър Сафонов, според когото на България й е повлиял примерът на Турция, имайки предвид “Турски поток”. Реализацията на руско-турския проект дава възможност да се решава как ще се доставят енергоресурси в Европа, смята политологът.   каза Сафонов пред радио “Спутник”.   ПО ТЕМАТА: Да се знае, и да се помни!:", "date": "2018.05.22", "title": "Руски сенатор: Отказът на България от “Южен поток” беше много груба грешка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382259-%D0%B0%D0%BA%D0%B0%D0%B4-%D0%B0%D0%BD%D1%82%D0%BE%D0%BD-%D0%B4%D0%BE%D0%BD%D1%87%D0%B5%D0%B2-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B8-%D0%BD%D0%B5-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D1%81%D0%B5%D0%B3%D0%B0%D1%88%D0%BD%D0%B0%D1%82%D0%B0-%D1%81%D0%B8-%D1%81%D1%8A%D0%B4%D0%B1%D0%B0", "text": "        В. ВАСИЛЕВ: След два дни е великият български празник – 24 май, Кирил и Методий, „Върви народе възродени“, накъде върви българският народ?   А. Дончев:  Каквито и прилагателни да измисля за този празник, няма да мога да определя значимостта му, защото това е рожденият ден на българския народ. Ние имаме щастието или проклятието да сме родени от Словото. Преди да се роди славянската писменост, българското писмо, преди да бъде преведено Светото писание на разбираем за обикновените жители на Балканския полуостров език, България е имала население, което по никакъв начин не е народ, в което съвършено ясно са се откроявали траки, славяни, прабългари, всеки с езика си, всеки с културата си и тогава се ражда Словото и ги обединява. 120-150 години след раждането на Словото, на Балканите живее българският народ, говори български език, чужденците го наричат български и започва нашият път през вековете. И скоро след това се случва второто чудо – тая светлина, която избликва по българските земи, този огън, тази клада, която се разпалва, пламъците тръгват на Изток и пламва Русия, пламват племената, които населяват сегашна Украйна, и това Слово, усвоено в началото от 2-3, да кажем 5 милиона души, изведнъж става писменост на 250 милиона души.     ВАСИЛ ВАСИЛЕВ: И все пак ние сме в една много странна позиция. Всички чувстваме трудностите, в които сме изправени. Аз ходя из книжарниците, обичам книжарниците. Трудно в тях може да се намери книга на българските класици. Те са забутани някъде на рафтовете и човек трябва да пита къде може да си купи Йовков, Вазов или Антон Дончев. Това като че ли е някаква рядкост. Какво е това – презрение на държавата към творчеството на собствените творци ли? Ето например тази книга. Книга, която е издадена преди 50 и няколко години за първи път. Която печели световно признание. На Антон Дончев. Тя трудно може да се намери в днешните книжарници. Защо? Защо става така? Какво е това отблъскване от културата? Много хора казват, че загива държавата, но и културата загива. Кое загива първо?   АНТОН ДОНЧЕВ:  Разговорът, за съжаление, не изисква някакви разисквания, защото трябва да признаем, че е съвършено очевидно – това което ние наричаме държава, не дооценява културата, не разбира културата. С което може би съвършено съзнателно се самоубива. Тук, за да се празнува раждането и превода на една финландска книга, дойде финландската президентка и аз я попитах: „Госпожо, бихте ли ми обяснили накратко – как Финландия преживя този ужас след Втората световна война? Вие загубихте най-храбрите си мъже. И земя ви взеха, и стопанството ви беше много зле. А сега Финландия е синоним на успех. Имате блестяща култура. За една ваша класическа книга, вие идвате в България. Все пак сте президент.    Бихте ли ми обяснили това нещо?“ Тя ми каза: „Ще ви кажа само една дума – култура. Когато загубихме втората световна война. Когато бяхме на колене. Когато се събра първият парламент, моят предшественик – първият президент, каза: “Господа, събрали сме колкото можем пари, злато, пръстените на хората, обеците на жените ето тук на тази купчинка. За какво да ги дадем?” И парламентът реши да се даде за култура с едно изречение: “Господа, както сме закъсали, единствените, които могат да извадят златото от блатото това са културните, умните хора.“  И ето я Финладия. Ами вземете Япония. Единствената професия на японците, които не са задължени да се покланят на императора, са учителите. Равни са на императора. Министърът на културата на Германия ми каза: „Огромната грешка на всяко управление е да си въобразява, че оправяйки икономиката на държавата, оправя нейните проблеми. Който изоставя културата си, прави фатална грешка. Смъртоносна грешка. И това е наистина невероятната грешка, която се прави почти по целия свят. А пък у нас се повтаря всекидневно – големият проблем за духовното и материалното. Съжалявам, че съм го казвал много пъти, но пак ще го повторя. Един от отговорите защо България стои тук 15 века е “българският пояс”.  Много странно, но е точно това – военният пояс на прабългарите.  Той разделя небето от Земята. Горната част на човека, която е свързана с небето – главата, ръцете, които могат да правят добро и зло, сърцето – са на небето. Под кръста частите са на Земята. Много странно, но аз видях едно младежко хубаво общество, в което носят бели ризи и черни панталони – което е за небето и за земята. Българите са имали военен пояс, който е усвоен от много армии. Кожен хубав пояс. Чужденците не са знаели какво означава той за българите. Това е лентата, която разделя и едновременно съединява небето и Земята. И работата на колобърите /титла на прабългарски жрец – бел.ред./ е била да търси равновесие между това къде си вързваш пояса – дали човек пази равновесието между духовното и материалното. При нас това е абсолютно загубено. Казал го е Исус – дават му монетата с надежда да сбърка нещо. От едната страна е император, от другата страна е някакво божество. И той казва Божието – Богу, Кесаревото – кесарю.  Даже и Исус Христос не е избрал духовното. Той е избрал равновесието между духовното и материалното. А ние се покланяме на материалното. Когато Моисей слиза с Божиите заповеди, вижда “златното теле” и казва на евреите: вие продадохте славата си за теле, което пасе трева. Докато критерият за доброто и злото са добродетелите, докато всичко се продава – нищо не може да се оправи. Всичко се продава – нищо не се оправя.   ВАСИЛ ВАСИЛЕВ: Има няколко категории, които са имали огромно значение съвсем до скоро – до преди 50 години – чест, достойнство. Хората са умирали за честта си. Тя е била по-важна от живота, от бъдещето, от съществуването. Достойнството е било един от основните критерии за издигнатите хора, а днес като че ли всичко това, както и вие говорите, е затрито. То е избутано на заден план. Не знам дали съществува като цяло, като народностна категория но е заместено с материалното. Заместено е с печалба, богатство, пари, влияние, мощ, политическа сила. Как може да се върне това равновесие, в което достойнството и честта да имат по-голямо значение?   АНТОН ДОНЧЕВ:  Има една карта на правата на европееца. Първи раздел – достойнство. Тези хора, които са се събрали да решат духовната и материална съдба на Европа, са имали мъдростта да обявят достойнството за най-главната черта на цивилизацията. И не са го постигнали. Тия страшни думи, които чува Алеко Константинов от сърбина в Щатите, когато отива до Чикаго: „Парица е царица“. Това започва от семейството, от възпитанието. Семейството е огледало на обществото. Нормалното семейство е институция, в което се отглеждат деца. И майката и бащата като гледат какво се случва около тях, виждат, че всъщност това общество се управлява от благоденствието, от желанието за забогатяване. И ето го резултата.    Казвате как може това нещо да се поправи? Изключително трудно. С всекидневна борба, с посочени примери като този празник на нашето слово, който ние очакваме. Като с примера на това, което се случи и се е случвало – да се припомни на хората, че то е резултат на духовното. Защото всички народи, които са убили около нас, са обръщали естествено внимание на материалното – и на армиите си, и на населението си. И какво казват победените авари като се явяват пред Крум: причината за това, че великата Аварска държава загива, е чисто морална. Държава им пропада не защото нямало войници, пълководци или храброст. Пропада, защото пропада морала, съдийството, търговията, подправката на монети. И аварите ги няма. Ние сме останали, обаче ще ви кажа нещо – не знам колко е добре и колко е лошо?    Папата с тази преписка с Борис /Свети княз Борис Първи/ изказва достатъчно категорично едно неодобрение на строгостта на българските закони. Защото истината е, че хората са се наказвали със смърт. На което Борис отговаря: “Няма ли ред, няма държава.“ Всичко, което е сбъркано, трябва да бъде наказано. И са наказвали. Божидар Димитров една най-интересна мисъл изказа и я защити:    Околните народи са признавали българската държава и някои от тях са се съгласявали да станат съставна част от българската държава, защото в българската държава е имало ред. Защото българите са изпълнявали договорите си. Имали са граница – на границата е имало бразда, имало е митница, имало е печати. Обаче Крумовите закони – режат се ръце, чупят се крака, убиват се хора, за да има ред. Не става въпрос да се наказва по такъв начин, но не може да бъде оставено злото да си мята полите и вятъра да му вее косите, защото този народ с тази история, с тези качества, с тази наследственост, с тези хромозоми, не заслужава съдбата, която има. Думата „справедливост“ трябва да се върне с някаква стойност. Не го заслужават хората.   ВАСИЛ ВАСИЛЕВ: На какво да стъпим, за да могат хората да заслужат миналото си, да видят бъдещето си? Защото като че ли в момента сме стъпили на един плаващ кораб, който не знаем къде ще ни заведе?   АНТОН ДОНЧЕВ:  Един от най-хубавите девизи, които съм срещал е девизът на Париж – нарисуван кораб, море, клати се, но не потъва. Оптимизмът е да кажеш „Корабът няма да потъне“. Той няма да потъне, защото тези, които са го конструирали навремето, хората, които са израснали с дърветата, от които е изсечен корабът, са го направили много здрав. Всичко, направено с България, е направено с дървета, които са пораснали заедно с нас – които сме поливали и кастрили. Не е толкова лесно да я изсечеш тая гора, да дръпнеш кораба към дълбините. Въпреки че се опитват. Но ако говорим за започване, то трябва да започне от училището. Защото в училището влизат едни красиви, умни хора. Аз съм говорил и не искам да повтарям, че когато идва много тежка зима, дъбовете раждат повече жълъди и израстват по-красиви дървета.    Може би това, че нашите деца станаха толкова красиви и умни, това че печелят международни конкурси, това че когато се срещам с тях в залите, просто се радвам да видя такива хора. Може би това ни предупреждава, че ще прекараме тежки години, но училищата трябва да поведат шествието. Навремето писах една статия и си харесвам заглавието: „Да съберем пари да купим тоги на учителите!“. Професията на учителите, професията на лекарите във всички общества е била професия за жреци. Аз си спомням моите учители с благоговение. Трябва да им върнем мястото в обществото, което заслужават. Трябва да им поверим децата си и да им вярваме, че те наистина ще ни поведат. Учебниците, спорта, връзката с природата – от това трябва да се започне.  ", "date": "2018.05.22", "title": "Акад. Антон Дончев: Народът ни (НЕ) заслужава сегашната си съдба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382260-%D0%BA%D0%BE%D0%BB%D0%BA%D0%BE-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D1%82%D0%B8%D0%B3%D0%B0%D1%82-%D0%B4%D0%B0-%D0%BF%D0%B0%D0%B7%D1%8F%D1%82-%D0%B6%D0%B5%D0%BB%D1%8F%D0%B7%D0%BE%D1%82%D0%BE-%D0%B7%D0%B0-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D", "text": "Вчера министър енерГЕПИка Теменужка Петкова назова средната годишна сума, която ще се раздава на когото и колкото трябва, за да се имитира охрана на старото желязо, струпано около площадката на АЕЦ “Белене”. Вижте краткото видео (47 сек.) и преценете колко депутати ще са нужни за това отговорно мероприятие, като е известно, че заплатата им е 3 540 лева на месец. \r\n   Преди броени дни ви показах и нови кадри “ “, доказващи преклонната възраст на желязото. Не трябва да забравяме и факта, че все още, вече повече от ЧЕТИРИ месеца, нито веднъж не са ни показали реактор №2, на наша територия!!! Нито на снимка, нито на видео! \r\n   \r\n   Ако ви е интересно, колко работника на минимална работна заплата ще са достатъчни за охраната на същото желязо ви напомням, че тяхното месечно възнаграждение е 510 лева. \r\n   А сега се насладете на култовото видео! \r\n   \r\n  \r\n  \r\n  \r\n   \t  ", "date": "2018.05.22", "title": "Колко депутати стигат да пазят желязото за АЕЦ “Белене”?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382257-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B6%D0%B5%D0%BB%D0%B0%D0%BD%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5", "text": "България има големи шансове да се превърне в туристическа дестинация по новия Път на коприната – китайската инициатива „Един пояс, един път\". Това посочи Ирина Белева, генерален консул на България в Шанхай (2011-2015), съучредител и старши съветник в Българо-китайската асоциация за бизнес развитие, съобщиха от арганизацията. Белева каза това по време на провелия се на 18 и 19 май 2018 г. във Фестивален и конгресен център (ФКЦ), Варна, Българо-китайски форум „Международни клъстерни политики\" (BCF 2018). Г-жа Белева конкретизира няколко важни факта в отношенията България – Китай: изборът през март 2018 г. за концесионер на летище Пловдив на консорциум, воден от китайския инвеститор HNA Group, предстоящото провеждане в София на Седмата среща на държавните и правителствени ръководители на страните от Централна и Източна Европа и Китай по инициативата „16+1\", откриването на първия по рода си „16+1 Логистичен хъб и Павилион\" в Тракия икономическа зона /ТИЗ/ – Пловдив. Именно в ТИЗ предстои да стартира първият съвместен офис на Shenzhen Cross-Border E-Commerce Association и „16+1 Логистичен център и Павилион за електронна търговия със селскостопански и други продукти\" – България, съобщи новината Йовка Янева от Центъра за насърчаване на сътрудничеството в областта на селското стопанство между Китай и страните от ЦИЕ. Така реално ще имаме първата онлайн платформа Китай – ЦИЕ. Проектът Момчиловци е основа за развитие на туристическите отношения между нашите две страни, изтъкна в своето изказване Иван Тодоров, председател на УС на „Български център за развитие, инвестиции и туризъм с Китай\". Яна Перпериева, търговски директор на Уолтопия Китай демонстрира успехите на Уолтопия в развитието на активната развлекателна индустрия в Китай. Във форума участваха над 50 фирми, клъстери и образователни институции. Той бе организиран от Институт „Конфуций\" при Великотърновския университет „Св. св. Кирил и Методий\" и „Черноморски клъстер Иновации и развитие\", с подкрепата на „Клъстер за информационно осигуряване на Черноморския туристически бизнес\" и Консултантски клъстер Веритас. Сред официалните гости бяха проф. Ли, директор на Институт „Конфуций\" в гр. Бон, Германия и зам.-декана на Бизнес училището към Университета по чужди езици и култура в Пекин и проф. Хуан Маню, Ръководител на катедра по търговия в Бизнес училището по мениджмънт в Университета по икономика и право, гр. Ухан. Участниците проявиха активност по време на дискусиите в областта на туризма, дигитализацията и образованието. Проф.д-р Стоян Маринов модерира дискусията по отношение на моделите за развитие на туристически клъстери в глобалния свят. Интересни примери за възможностите на дигитализацията в различни области бяха представени от доц.д-р Андроника Мартонова, БАН – Институт за изследване на изкуствата, инж. Веселин Василев от РТМ Аутомейшън и Слав Панайотов от Whiteboard Elephant Studio. Сесията беше модерирана от доц.д-р Георги Ангелов, ТУ-София и председател на Управителния съвет на Клъстер Микроелектроника и индустриални електронни системи. Оживена дискусия породи темата за творчеството и колаборацията в клъстерни мрежи, модерирана от Геновева Христова-Мъри, председател на Асоциацията на бизнес клъстерите. Коментираха се проблемите и предизвикателствата пред сътрудничеството между фирмите и организациите, особено в конкурентни ситуации. Представители на Висшето училище по мениджмънт презентираха своите виждания за промотирането на гр. Варна като образователна дестинация за китайските студенти.", "date": "2018.05.22", "title": "България - желана дестинация за китайците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382258-%D0%B3%D1%8A%D1%80%D1%86%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%81-%D0%BA%D1%80%D0%B5%D0%B4%D0%B8%D1%82%D0%BE%D1%80%D0%B8%D1%82%D0%B0-%D0%BF%D0%B0%D0%BA%D0%B5%D1%82-%D1%80%D0%B5%D1%84%D0%BE%D1%80%D0%BC%D0%B8", "text": "Bлacтитe в Aтинa и пpeдcтaвитeли нa гpъцĸитe ĸpeдитopи, вĸлючитeлнo eвpoпeйcĸитe инcтитyции и Meждyнapoдния вaлyтeн фoнд, пocтигнaxa пpeдвapитeлнo cпopaзyмeниe зa пaĸeтa oт peфopми, нeoбxoдими зa зaвъpшвaнe нa 8-гoдишнитe cпacитeлни пpoгpaми зa финaнcoвa пoмoщ. Toвa cпopaзyмeниe щe бъдe пpeдcтaвeнo нa Eвpoгpyпaтa – финaнcoвитe миниcтpи нa eвpoзoнaтa, нa 24 мaй т.г., ce пocoчвa в ĸoмюниĸeтo нa Eвpoпeйcĸaтa ĸoмиcия, paзпpocтpaнeнo в cъбoтa и цитирано от Money.bg. Oчaĸвa ce финaнcoвитe миниcтpи нa cтpaнитe oт eвpoзoнaтa дa oдoбpят cпopaзyмeниeтo, cлeд ĸoeтo Aтинa плaниpa в ĸpaтъĸ cpoĸ дa пpилoжи мepĸитe, дoгoвopeни c ĸpeдитopитe. Mepĸитe, ĸoитo гpъцĸитe влacти тpябвa дa пpилoжaт, ca cвъpзaни c пaзapa нa тpyдa, eнepгийния пaзap и пpивaтизaциятa. Ha тaзи ocнoвa Aтинa щe мoжe дa зaпoчнe пpeгoвopи c ĸpeдитopитe зa чacтичнo oпpoщaвaнe нa дългa и фopми нa пo-нaтaтъшнo cътpyдничecтвo c eвpoпeйcĸитe инcтитyции cлeд пpиĸлючвaнeтo тpeтaтa пpoгpaмa пpeз aвгycт. Cлeд oceм гoдини нa иĸoнoмичecĸи и пoлитичecĸи cътpeceния и тpи cпacитeлнитe финaнcoви пpoгpaми, Гъpция нaй-ceтнe ce нaмиpa нeдaлeч oт ycпeшнoтo излизaнe oт тeзи пpoгpaми. Πpeз тoзи пepиoд влacтитe в Aтинa бяxa пpинyдeни мeждyнapoдни зaeми пpи ycлoвия знaчитeлнo oгpaничeни бюджeтни paзxoди и тeжĸи peфopми в иĸoнoмиĸaтa и coциaлнaтa cфepa. Paзмepът нa гpъцĸия дълг ĸъм мoмeнтa нaдxвъpля 300 милиapдa eвpo, ĸaтo cтeпeнтa и ycлoвиятa зa нeгoвoтo oблeĸчaвaнe, зaceгa нe ca яcни. Haпocлeдъĸ иĸoнoмичecĸaтa cитyaция в Гъpция ce пoдoбpи cъщecтвeнo. Taĸa oбщият пoлoжитeлeн бaлaнc нa бюджeтa нa Гъpция ce e yвeличил минaлaтa гoдинa дo 0,8% oт БBΠ. Πъpвичният бюджeтeн излишъĸ e бил 4,2% oт БBΠ, дoĸaтo мeждyнapoднитe ĸpeдитopи изиcĸвaт тoй дa e 1,75% oт бpyтния вътpeшeн пpoдyĸт нa cтpaнaтa.", "date": "2018.05.22", "title": "Гърция договори с кредиторита пакет реформи"}
{"url": "http://www.classa.bg/%D1%81%D0%B2%D1%8F%D1%82/item/382252-%D0%BF%D0%BB%D0%B0%D0%BD-%D0%B1-%D0%BD%D0%B0-%D1%81%D0%B0%D1%89-%D0%B7%D0%B0-%D0%B8%D1%80%D0%B0%D0%BD", "text": "Държавният секретар, Майк Помпео, разкри в понеделник \"План Б\" на правителството как да се противопостави на Иран. Това е дипломатически път, с който се надява да убеди европейските си съюзници и други държави, в необходимостта да се притисне Техеран за нов сценарий за преговорите.   Новата стратегия бе обявена в рамките на първата главна външнополитическа реч на Помпей като държавен секретар, във Фондация \"Херитидж\" във Вашингтон.   Планът е да се оформи широка коалиция, която да накара Техеран да се съгласи да започне преговори за \"нова архитектура на сигурността\", която надхвърля ядрената й програма.   \"Имаме нужда от нова рамка, която да обхваща всички заплахи от Иран\", каза пред репортери Брайън Хук, отговарящ за планирането в Държавния департамент. Тя ще покрива \"различни неща, свързани с ядрената програма на Иран, както и с подкрепата им за терористите и техните агресивни и насилствени действия, които подхранват гражданските войни в Сирия и Йемен\".   \"Целта на нашите усилия е да упражним целия необходим натиск, за да промени Иран поведението си и да се намери нова рамка, която да разреши нашите притеснения.\" Въпреки това, има много бивши служители, дипломати и анализатори, които са скептични относно жизнеспособността на плана, както и за истинските намерения на Вашингтон.   От друга страна, не е ясно дали европейските съюзници като Великобритания, Франция и Германия, ще се съгласят да се присъединят към САЩ. в тези нови мерки, на фона на напрежението между Вашингтон и ЕС след иранското ядрено споразумение и санкциите срещу Техеран.   Висш служител на европейска страна, която е част от ядреното споразумение, предупреждава, че ако това, което САЩ търсят е \"максимален натиск и брутална демонстрация на сила, а не преговори, и ако мислят, че ще сработи, както със Северна Корея, то ние имаме голям проблем\", информира Ройтерс.", "date": "2018.05.22", "title": "План Б на САЩ за Иран"}
{"url": "http://www.classa.bg/%D1%81%D0%B2%D1%8F%D1%82/item/382253-%D0%BF%D0%BE%D0%B4%D1%86%D0%B5%D0%BD%D0%B8%D1%85%D0%B0-%D0%BC%D0%B5-%D0%BC%D0%B0%D0%B4%D1%83%D1%80%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81-5,8-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BB%D0%B0%D1%81%D0%B0", "text": "Николас Мадуро ще има втори мандат, след спечелване на президентските избори тази в неделя във Венецуела с повече от 5,823,728 милиона гласа.   При очакван процент на участие от 48%, кандидатът на Обединената социалистическа партия на Венецуела (PSUV) ще остане още шест години в двореца Мирафлорес.   Кандидатът на опозицията Хенри Фалкън остана втори в президентската надпревара с 1,8 милиона гласа. Преди да узнае крайния резултат, кандидатът на Alliance Progresista (AP) пренебрегна резултатите.   Евангелският пастор Хавиер Бертучи постигнато малко повече от 900 000 гласа, а минути преди първия официален бюлетин на Националния избирателен съвет заяви, че ще признае резултатите, ако предимството на официалния кандидат е достатъчно значимо.   В околностите на Двореца на правителството привържениците на президента Мадуро излязоха да празнуват триумфа на изборите.   \"Колко са подценили венецуелския народ, как подцениха и мен. Но ние сме тук тържествуващи! Това е четвъртата победа поред. Народът на Венецуела трябва да се уважава!\", каза преизбраният президент.   Мадуро потвърди, че първото нещо, което ще направи през втория си мандат, е да проведе нов кръг от диалог с опозицията и с всички сектори на страната. Освен това, той обеща да поеме икономическата тема с приоритет.   \"Вярвам в едно ново начало, вярвам в мира и съвместното съществуване, за да напредваме заедно\", каза държавният глава.   Марко Рубио, републикански сенатор от САЩ, в неделя отхвърли официалните резултати \"Утре САЩ и международната общност ще реагират, ако е необходимо. От този момент нататък е ясно, че няма изборно решение за страната, докато режимът е на власт \", написа Рубио в съобщение, публикувано в неговия акаунт в Twitter.", "date": "2018.05.22", "title": "\"Подцениха ме\": Мадуро спечели президентски избори във Венецуела с 5,8 милиона гласа"}
{"url": "http://www.classa.bg/%D1%81%D0%B2%D1%8F%D1%82/item/382254-%D1%81%D0%B0%D1%89-%D1%81%D1%83%D1%81%D0%BF%D0%B5%D0%BD%D0%B4%D0%B8%D1%80%D0%B0%D1%85%D0%B0-%D0%BC%D0%B8%D1%82%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9", "text": "Един ден след като Пекин и Вашингтон се договориха да не започват търговска война, секретарят на финансовото министерство на САЩ, Стивън Мнучин, потвърди, че двете страни взаимно съгласували да спре налагането на мита, съобщава Ройтерс.   \"Спираме търговската война, точно сега сме се съгласили да преустановим митата, докато се опитваме да направим рамката\", каза той.   Пекин и Вашингтон заявиха в събота, че продължават да говорят за мерките, по които Китай ще внасят повече енергия и селскостопански продукти от САЩ, за да затвори търговския дефицит от 335 милиарда долара от вноса на американски стоки и услуги в Китай.   Тази седмица, представители на двете страни постигнаха консенсус за приемането на мерки за отстраняване на търговския дисбаланс между двете страни, така че да се увеличи размерът на американски стоки, които Пекин ще купува от Вашингтон.", "date": "2018.05.22", "title": "САЩ суспендираха митата срещу Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382255-%D0%B8%D1%81%D0%BF%D0%B0%D0%BD%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Испанското правителство призна правомощията на новоизбрания регионален премиер на Каталуния Ким Тора, но възрази срещу избора му на министри – някои от които се намират в ареста – и отказа да утвърди избрания от него екип, предаде Ройтерс, като се позова на официални документи. Този развой означава, че Мадрид ще продължи да налага пряко управление над североизточната област. Тора е сепаратист, който иска да възстанови състава на правителството, което обяви независимост от Испания през октомври, и за целта предложи за министри четирима души, които или са в ареста, или живеят в самоналожено изгнание, пише БТА. Мадрид и Барселона са в продължаващо вече месеци наред противопоставяне помежду си, след като през декември на свиканите от централното правителство предсрочни избори в Каталуния сепаратисткият блок запази мнозинството си в регионалния парламент. По силата на извънредното законодателство, позволило да бъде въведено прякото управление над делата на Каталуния, Мадрид трябва да сложи край на прякото управление, щом бъде напълно съставено каталунско правителство с назначени министри. Централната власт обаче заяви, че номинирането на четиримата, които са обвиняеми за престъпления, вариращи от бунт до злоупотреби с публични средства, представлява умишлена провокация. Сега вече не е ясно кога ще бъде отменено прякото управление на Мадрид, отбелязва Ройтерс. Днес испанският премиер Мариано Рахой заяви, че се надява Каталуния скоро да състави жизнеспособно правителство, което да спазва законите. „Надявам се скоро да има правителство, което да е жизнеспособно, което да спазва закона и да влезе в диалог с нас\", каза той в реч в Галисия. „Да бъде такова правителство, което ще работи за връщане на институционалната и политическа нормалност в нашата страна.\" Испанските съдилища постановиха, че референдумът за независимост от 1 октомври и провъзгласената след това независимост от Испания са незаконни, защото противоречат на испанската конституция, в която е записано, че Испания е неделима. В събота Рахой разговаря по телефона с двама опозиционни лидери – Педро Санчес на Испанската социалистическа партия и Алберт Ривера на формацията „Гражданите\", за да обсъдят обстановката и да поиска подкрепата им. Двете партии, които заедно с десноцентристката Народна партия на Рахой представляват мнозинство в испанския парламент, се обединяват около мнението, че докато не дойде на власт ново регионално правителство, прякото управление на Каталуния трябва да продължи. „Ние, всички тези партии, които подкрепяме конституцията, трябва да приемем действителността и заедно да приложим конституцията\", каза Ривера в телевизионно интервю днес. „В Каталуния има нужда от мир и стабилност заради нейната икономика и социална хармония.\" Миналата седмица регионалният каталунски парламент одобри кандидатурата за регионален премиер на Тора. Тя бе предложена от намиращия се в момента в Германия бивш лидер на Каталуния Карлес Пучдемон. Пучдемон изчаква в Германия решението на германския съд, който трябва да се произнесе по искане на Испания за екстрадирането му по обвинения в злоупотреба с публични средства, свързана с организирането на незаконния референдум за независимост на Каталуния, провел се през октомври, отбелязва Ройтерс.", "date": "2018.05.22", "title": "Испания блокира правителството на Каталуния"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382256-%D1%80%D1%83%D1%81%D0%B8%D1%8F-%D0%B5-%D0%BD%D0%B0%D1%88-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80-%D0%B2-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0", "text": "Русия винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България. Сигурността на енергийните доставки е изключително важна и за България, и за ЕС, каза президентът Румен Радев в началото на срещата си с руския премиер Дмитрий Медведев в Дома за приеми на правителството на Руската федерация в Москва. Затова се надявам и нашите правителства да преразгледат възможността за пряка доставка на газ от Русия през Черно море, каза Радев. В течение сте, че имаме възобновяване на проекта за АЕЦ „Белене\" като тема за дискусии и решения в българското правителство и в парламента, ще бъдете запознати с хода на тези дейности, понеже това съживяване на проекта предполага и руско участие, добави Румен Радев. Нашите две държави имат едно огромно предимство – че нашите отношения не се базират само и единствено на икономически интерес. Свързани са с дълбоки исторически, духовни и културни връзки. Русия винаги е била важен търговско-икономически партньор. Стокообмен от 3,6 млрд. евро за изминалата година е добро число, но е далеч от предишните ни резултати и от нашите възможности, отбеляза президентът Румен Радев.", "date": "2018.05.22", "title": "Русия е наш стратегически партньор в енергетиката"}
{"url": "http://www.classa.bg/%D1%81%D0%B2%D1%8F%D1%82/item/382251-%D0%BE%D1%80%D1%8A%D0%B6%D0%B8%D1%8F-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B0%D0%B7%D0%B0", "text": "Управлението на авиобазата \"Минот\", намираща се в Северна Дакота, САЩ, нареди незабавна и обширна инвентаризация, след два случая на загуба на оръжие, съобщиха местните медии.   На 16 май, инвентаризация на стандартни оръжия в базата, разкри липсата на картечница М240, съобщават медиите, цитирайки Джейми Хъмфрис, ръководител на публичните дела в базата.   Инцидентът е станал след като на 1 май изчезна лента с 32 гранати за гранатомет Mk 19. Кутията с боеприпаси паднала от военен автомобил, пътуващ от военната база по маршрут западно от Паршал, в Северна Дакота, след което не можа да се намери.   Според медиите, Службата за специални разследвания на Военновъздушните сили е предложила награда от 5000 долара за информация, която да помогне за намирането на контейнера.   Не е известно дали инцидентите са свързани, в момента и двата се разследват", "date": "2018.05.22", "title": "Оръжия изчезват от американска въздушна база"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382248-%D0%BA%D1%8A%D1%81%D0%B0-%D0%BF%D0%B0%D0%BC%D0%B5%D1%82-%D0%B8%D0%BB%D0%B8-%D0%BF%D1%80%D0%BE%D1%81%D1%82%D0%BE-%D1%86%D0%B5%D0%BD%D0%B7%D1%83%D1%80%D0%B0-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BD%D0%B5-%D1%81%D0%BC%D0%B5%D0%B5-%D0%B4%D0%B0-%D0%BF%D0%BE%D0%BF%D0%B8%D1%82%D0%B0-%D0%B2%D1%8A%D0%BD%D1%88%D0%BD%D0%B8%D1%8F-%D0%B8-%D0%B2%D0%BE%D0%B5%D0%BD%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0%D1%89%D0%BE-%D0%BB%D0%BE%D0%B1%D0%B8%D1%80%D0%B0%D1%85%D0%B0-%D0%B7%D0%B0-%E2%80%9E%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F%E2%80%9C", "text": "КЪСА ПАМЕТ ИЛИ ПРОСТО ЦЕНЗУРА: НИТО ЕДНА ТЕЛЕВИЗИЯ НЕ СМЕЕ ДА ПОПИТА ВЪНШНИЯ И ВОЕННИЯ МИНИСТЪР ЗАЩО ЛОБИРАХА ЗА „ИЛИНДЕНСКА МАКЕДОНИЯ“?     От днес всички телевизии в един глас порицават безумната идея на Зоран Заев новото име на Македония да е „Илинденска Македония“. Довчера телевизионните рупори на властта повтаряха като папагали опорните точки на външното и военното вице, които възторжено акламираха македонистката идея да се отречем от Илинденско-Преображенската епопея от 1903-а и великодушно я дарим на Скопие.   Тази сутрин обаче никой не смее да попита Красимир Каракачанов и Екатерина Захариева защо с такава страст бранеха кражбата на българска история, порицана дори от Гърция. Защо елините трябва да бранят българските интереси, а наши министри да пригласят на македонистите в Скопие?   Къса памет ли е това или просто правителствена цензура?   Късопаметните ни медии пропускат още един гаф на властта. Преди десетина дни в интервю за Би Ти Ви македонският премиер най-нахално заяви, че в Пиринския край имало македонско малцинство. От МВнР не последва никаква реакция, дори не извикаха дискретно македонския посланик в София, за да му кажат, че договора за приятелство с Македония не допуска подобни провокации. За ВМРО да не говорим – те отдавна капитулираха пред македонизма, щото за лидера им министерското кресло е по-скъпо от някакви си идеи.   Всъщност в рамките на две седмици Скопие изстреля два провокационни залпа срещу Договора за приятелство между България и Македония, подписан на Илинден, Лето 2017-о. Заев първо ни каза, че в Пиринско сепаратистката секта „Илинден“ има хиляди последователи, след което ни сервира името „Илинденска Македония“.   Какъв е тоя страх от властта, госпожи и господа в електронните медии? Нали медиите са свободни и не зависят от правителствени субсидии.", "date": "2018.05.22", "title": "Къса памет или просто цензура: Нито една телевизия не смее да попита външния и военния министър защо лобираха за „Илинденска Македония“?"}
{"url": "http://www.classa.bg/%D1%81%D0%B2%D1%8F%D1%82/item/382249-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B8%D1%8F-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%B3%D0%BD%D0%B0%D0%BB%D0%B8", "text": "Група китайски астрономи предложи ново обяснение за произхода на така наречените бързи радио импулси (FRB), които удивяват учените повече от десетилетие.   Открит за пръв път през 2007 г., мистериозният феномен се състои от интензивни експлозии на радиоенергия в космоса, които траят само няколко милисекунди. Оттогава астрономите са записали повече от две дузини от тези изблици и са предложили няколко теории за техния произход.   Ново изследване, водено от Юе Джан, от университета SASC в Нанкин, показва, че тези космически лъчи могат да бъдат свързани с \"корички\", които се формират около някои видове неутронни звезди, известни като \"странни звезди\". Според модела, създаден от учените, разпадането на тези \"струпеи\" причинява изблици на висока енергия, които могат да се видят на разстояние светлинни години.   Според модела, странните звезди натрупват слой хадронен материал на повърхността си с течение на времето. И докато го правят, техните \"корички\" стават все по-тежки, докато накрая те се сриват. Следователно, звездата, гореща и \"гола\", се превръща в мощен източник на електронни и позитронни двойки и генерира електромагнитно поле. Това води до ускоряване на електроните и позитроните до ултра релативистични скорости, което води до последователна емисия в радиоспектъра и събитие от вида FRB.", "date": "2018.05.22", "title": "Китайските учени откриха възможния произход на мистериозните космически сигнали"}
{"url": "http://www.classa.bg/%D1%81%D0%B2%D1%8F%D1%82/item/382250-%D0%BC%D1%8A%D1%81%D0%BA-%D1%80%D0%B0%D0%B7%D0%BA%D1%80%D0%B8-%D1%81%D0%BF%D0%B5%D1%86%D0%B8%D1%84%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BC%D0%BE%D0%B4%D0%B5%D0%BB-3-%D0%BD%D0%B0-tesla", "text": "Илън Мъск, основател и главен изпълнителен директор на Tesla, разкри спецификациите на дългоочакваната нова версия на електрическата кола, Модел 3, с два двигателя и задвижване на четирите колела. Той описва усещането да се шофира този автомобил като \"невероятно\".   В серия от публикации в Twitter, предприемачът описа подробно характеристиките на автомобила и цената му.   Според Мъск, Модел 3 със задвижване на всички колела, ще се ускорява от 0 до 100 километра в час за 3,5 секунди, а максималната му скорост ще бъде 250 километра в час, при автономия от 500 километра.   Тази версия на Модел 3, включваща всички екстри, с изключение на инсталирането на автопилот, ще струва 78 000 долара. \"Почти като BMW M3, но е с 15% по-бърза и с по-добро управление\", каза Мъск. \"На пътя тя ще надмине всички в класа си.\"   Освен това основателят на Tesla обясни, че схемата с два двигателя означава, че има един двигател в предната част на автомобила, а другият е отзад. Един от двигателите е оптимизиран и гарантира мощта на Модел 3, а другият - автономността.   \"Автомобилът работи добре дори и ако двигателят се разпадне, което спомага да е сигурно, че ще достига до местоназначението си и при потенциално опасни условия\", заключава Мъск.", "date": "2018.05.22", "title": "Мъск разкри спецификациите на новия Модел 3 на Tesla"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382242-%D0%B2%D1%82%D0%BE%D1%80%D0%B8-%D0%B2%D1%81%D0%B5%D0%BB%D0%B5%D0%BD%D1%81%D0%BA%D0%B8-%D1%81%D1%8A%D0%B1%D0%BE%D1%80", "text": "    Като Глава и Основател на войнстващата Църква на земята, Господ Иисус Христос, и оставил велико обещание, вселяващо мъжество в сърцата на верните негови последователи:  - изрекъл Той -  . Но това радостно обещание съдържа и пророческо предсказание за това печално явление в живота на Църквата Христова на земята, че тя трябва да премине в борба с тъмните адски сили, които непрестанно, в един или друг образ се опитват да рушат непоклатната твърдина, въздигната от Господа сред бурните вълнения на световното зло.     Първите три века от своето съществуване Църквата претърпяла гонение, отначало от страна на иудеите, а после и на езичниците, което било особено яростно; най-добрите синове на Църквата претърпели мъчение и дори смърт заради изповядване на Името Христово. Тогава на някои места от гръко-римската империя се пролели потоци християнска кръв, но силата на външното оръжие не могла да победи вътрешната сила на духа, и езическият меч накрая бил принуден да падне пред смирения знак на Кръста Христов, когато в началото на IV век на гръко-римския трон се възцарил християнски император,  . С неговото възцаряване се прекратила самата възможност за гонение, но не и действащата вражеска сила на дявола. Като не успял да победи Църквата отвън, той се опитал да я победи отвътре, възбуждайки арианската ерес (лъжеучение), унищожаваща Лицето на Основателя на Църквата - Иисуса Христа. [...]   [Подробно за основните положения на арианската ерес, която светите отци на  осъдили, както и за предисторията на събора и правилата, които св. отци приели, виж  , бел.ред.].     ,  [приет на Първия вселенски събор, бел.ред.],  разкриващ православното учение за Божеството на Второто Лице на Пресвета Троица, Господ Иисус Христос, и осъждащ като ерес хулните ариански мъдрувания, не поставил край на църковния смут: арианстващите епископи, подкрепили съборното определение със своите подписи единствено поради страх пред духовната власт, встъпили в ожесточена борба със защитниците на правата вяра. В средата на IV век те постигнали почти пълна външна победа над своите противници, обединени под свещените хоругви на Никейския Символ. Знамето на православната вяра отначало твърдо и самоотвержено държал  , а след смъртта на престарелия александрийски епископ тя преминала в не по-малко мъжествените и самоотвержени ръце на  ; около тези двама светители на православната Църква от описваното време се обединили оставащите й верни епископи.   Борбата между православни и ариани се възобновила след Първия Вселенски събор и се съсредоточила първоначално върху решението на отците по въпроса за Божествеността на Христа Спасителя, но с течение на времето предизвикала появата на друга, нова ерес, свързана с имената на Аполинарий и Македоний.   се издигнал измежду редовете на православната партия. Като не се ограничил с отричането на арианството относно учението за Сина Божий, Аполинарий се стремял да утвърди противоположна на арианската позиция и неговият стремеж довел до ерес. Така в противоположност на особеното твърдение на арианите за Сина Божий като тварно същество, признаващи Му всецяло човешката природа, Аполинарий унищожил в своята позиция човешката Личност в Господа Иисуса.   От психологическа гледна точка му се сторило невероятно учението на Никейския Символ, според който в Христа се съединили съвършено Божество и съвършено човечество; той разсъждавал, че две същности, всяка от които съхраняваща своите свойства, никога не могат да се съединят в едно. Немислима му се сторила идеята за Богочовечеството и от догматическа страна: с пълнотата на човечеството е свързан грехът; ако мислим, че грехът в човешката природа на Христа е възможност, то делото на Изкуплението за Него вече става немислимо. Затова Аполинарий учел, че възприемайки при въплъщението човешка душа и тяло, Христос не възприел отличителната част на човешкото естество - човешкия дух, той като последна необходимост предполага свобода на волята, а с нея и наклонност към грях. Аполинарий смятал, че човешкият дух в Христа бил заменен с Божествения Логос, господстващ над злите влечения на неразумната душа.   Скоро след Първия Вселенски събор арианите внесли в своите символи и учение за Третото Лице на Пресвата Троица - Светия Дух - в пълно съответствие с развитието на арианското учение за Сина Божий, \"описващо Светия Дух като Ипостас разделена, \"отчуждена, неприобщена\" с Отца и Сина\".   С течение на времето из средите на полуарианите по въпроса за Третото Лице се отделила особена партия, Македонианската, получила името си от  Тази партия, почитайки Светия Дух, Третото Лице на Пресвета Троица, само отчасти, Го отличавала по същество от Първите Две Лица и Го признавала за творение, а не за Бог.   Въобще относно учението за Светия Дух в IV век, както сред арианите, така и сред православните, съществувало крайно разединение в мненията, което   изразява чрез следния образ:   \"Що се отнася до мъдреците на нашето време, то едни Го почитат (Светия Дух) като действие; други като твар; едни като Бог, а други не се решават да кажат за Него нито едното, нито другото, от уважение, както те твърдят, към Писанието, което нищо не изразявало ясно; затова и те нито почитат, нито безчестят Духа Светаго, а остават към Него някак с половинчато, направо казано, жалко разположение. Даже и от признаващите Го за Бог, едни са благочестиви само в сърцето си, а други се осмеляват да изразят своето благочестие с думи. Но чувал съм и за други, още по-мъдри в преценката си за Божеството, които макар и като нас да изповядват Пресвета Троица, разделят Лицата, като Първото почитат поради Неговата безпределност по същност и по сила (Отца); Второто Лице, като безпределно по сила (Сина), а Третото Лице - като ограничено и в едното, и в другото (Духа)\".   При това положение, преди свикването на Втория Вселенски събор на Църквата, отново бил поставен въпросът за Божествеността на Второто Лице на Пресвета Троица, и освен това, ереста на Аполинарий и ереста на Македоний възбудили нови въпроси от догматическо естество: първият - за Богочовечеството на Христа Спасителя, а вторият - за Светия Дух, Третата Ипостас на Пресвета Троица.     Вторият Вселенски събор бил свикан при император Теодосий Велики в 381 г. в Константинопол, с цел \"да утвърди в цялата империя Никейското учение против всички ереси\". На този Събор присъствали само източни епископи, числото на които било сто и петдесет. Сред отците на Събора били великите светители на онова време:  ,  ,  ,  .   Първото заседание на Събора преминало под председателството на Мелетий Антиохийски. В същото време, по желание на императора и народа, на празната Константинополска катедра на Събора бил избран свети Григорий Богослов. Скоро Мелетий починал и за председател на Събора бил избран новият епископ на столицата, Григорий Богослов.   Първото дело на новия председател било внасяне на Събора на предложение за потушаване на отдавна развихрилия се Антиохийски разкол. Той предложил на отците на Събора да не избират приемник на починалия Мелетий, а изборът, според него, било необходимо да се отложи до кончината и на втория епископ Павлин, когато враждуващите партии при взаимно съгласие ще могат да си изберат епископ. Но Съборът отхвърлил предложението на председателя поради това, че между него и отците се получило взаимно охлаждане на отношенията, завършващо с несговорчивост заради отказа на свети Григорий да приеме Константинополската катедра; още повече - някои от епископите не дали съгласието си за избиране на свети Григорий Богослов за столичен епископ, като повдигнали въпроса за правилността на такъв избор, нарушаващ 15-ото правило на Първия Вселенски събор, запрещаващо преход на епископ от една катедра в друга.   През юни 381 г., след прощална реч към отците на Събора, свети Григорий се оттеглил в Назиан. Мястото му, по избора на Събора, заел сенатор Нектарий, който бил все още оглашен; Нектарий веднага се кръстил и за няколко дни бил ръкоположен във всички свещенически степени до епископска включително, така че дори светителските одежди той носел върху белите одежди на новокръщението.     Догматическата дейност на Втория Вселенски събор намерила израз в съставяне на Символа, известен като Никео-Цариградски. Този Символ бил приет без изменение от цялата Православна Църква и съдържа вярното учение на Майката Църква за всеки православен християнин. До осмия член, тоест до излагането на учението за Светия Дух, Символът на II Вселенски събор представлява Никейският Символ, изменен и допълнен от отците заради отхвърлянето на онази ерес, която била причина за свикването на II Вселенски събор. В учението за Бог Отец, след думата \"Творец\" присъединили и думите \"на небето и земята\".   В учението за Сина Божий заменили израза: \"из същността на Бога Отца\", \"Бог от Бога\" с думите: \"преди всички векове\". Премахнали изречението \"на небето и земята\" и го заменили с \"чрез Когото всичко е станало\". В пространното учение за Сина Божий, съдържащо се в Символа от Никея, отците вмъкнали няколко слова, имащи за цел ясно да изразят православното учение за телесната природа на Богочовека, заради някои ереси; прибавените слова тук са означени с курсив: \"заради нас човеците и заради нашето спасение слезе   и Се въплъти   и стана Човек;  страда   и възкръсна в третия ден  и възлезе на небесата; и  ще дойде  да съди живи и мъртви   Никейският Символ бил изработен до (вярвам) \"и в Духа Светаго\". Вторият Вселенски събор го допълнил, като присъединил към него учението за Светия Дух; за Църквата; за Кръщението; за възкресението от мъртвите и живота в бъдещия век. Изложеното допълнено учение за тези истини на вярата съставляват съдържанието на 8, 9, 10, 11 и 12 членове на  .   Вторият Вселенски събор съставил четири правила. От каноничните правила особено важно значение имат две постановления:   1) запрещение на епископите на едни поместни църкви да се намесват в делата на други поместни църкви; и   2) предоставяне на епископа на Константинопол, наричан Новия Рим, първо място по чест след Римския епископ.   Православната Църква възпоменава Втория Вселенски събор на 22 май.", "date": "2018.05.22", "title": "Втори Вселенски събор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382243-22-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "853 г. - Олаф I, син на краля на Норвегия, оглавява викингите в Ирландия и обявява за нейна столица Дъблин.   1455 г. - В Англия започва Войната на розите.   1762 г. - Швеция и Прусия подписват Хамбургското споразумение.   1768 г. - Мореплавателят Луи Антоан де Бугенвил открива остров Пентекост.   1856 г. - В Москва е открита Третяковската галерия.   1906 г. - Братя Райт патентоват първата „летяща машина\".   1939 г. - Втора световна война: Германия и Италия подписват Железния пакт.   1942 г. - Мексико се включва във Втората световна война на страната на Съюзниците.   1947 г. - Студената война: Президентът на САЩ Хари Труман подписва Доктрината „Труман\", с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения.     1956 г. - Районът на Трихълмието (Тримонциума) в Пловдив е обявен за архитектурно-музеен резерват „Старинен Пловдив\".   1960 г. - При чилийско земетресение, с най-голям измерен магнитуд (9,5), загиват около 5 хиляди души, най-вече поради образуваните цунами.   1965 г. - Открива се криптата на Храм-паметник „Свети Александър Невски\", като филиал за средновековно и възрожденско българско изкуство при Националната художествена галерия.     1968 г. - Американската атомна подводница Скорпиън (SSN-589) потъва на около 650 км югозападно от Азорските острови с 99 души екипаж на борда.   1969 г. - Лунният модул на Аполо 10 се доближава максимално до повърхността на Луната.   1972 г. - Ричард Никсън пристига в Москва на първото посещение на американски президент в СССР.   1972 г. - Цейлон приема нова конституция, с която става република и променя името си на Шри Ланка.   1990 г. - Бившият марксистки Южен Йемен и авторитарният Северен Йемен се обединяват в Република Йемен.   1990 г. - Излиза операционната система на Microsoft Windows 3.0.   1992 г. - Босна и Херцеговина, Хърватия и Словения се присъединяват към ООН.   2012 г. - Земетресение с епицентър близо до Перник с магнитуд 5,8.   2014 г. - Се дава началото на 8-те подред преки Избори за Европейски парламент.      ", "date": "2018.05.22", "title": "22 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382244-%D0%B7%D0%B5%D0%BC%D1%8F-%D0%BA%D0%B0%D1%82%D0%BE-%D0%B5%D0%B4%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B0-%D0%B4%D0%BB%D0%B0%D0%BD", "text": "Акаунтът на българското европредседателство в Twitter е по-динамичен и от Google Doodle. През ден има нещо занимателно и по същия начин невинаги си сигурен на какво е посветено то, затова се налага да разучиш - например, кому беше нужна препоръката гостите да се събуват пред вратата на българския домакин.   Сега в навечерието на Деня на българската писменост и култура EU2018BG не разочарова последователи и случайно попаднали зрители с клип на възторжен английски.   Предполага се, че целта на клипа е била чуждестранната публика да се възхити от приноса на българина за световния литературно-историческо-научно-технически-културно-спортен прогрес. Проблемът е, че откакто патриотизмът продава повече от поп-фолка и футбола, взети заедно, кадрите от клипа на Председателството лесно могат да бъдат сбъркани с реклама на родна марка бира - два литра за 1,99 лв.   Ако красотата на България беше метафора и романтика в първите клипове с Лорина Камбурова и Бойко Кръстанов, то това триминутно видео е толкова гъст концентрат от физиономии, факти и учебникарски клишета, че дори и идващите от страната на Шекспир няма да го разберат от първия път и ще се наложи да го изгледат пак.   Докато чужденецът разчете имената под портретите на Ботев и Вазов, за да ги свърже с историческите фигури, сюжетът в клипа вече е скочил на 209 см със Стефка Костадинова.   Началото е като откриване на детски рецитал за завършване на учебната година - Георги Джагаров и неговото \"Земя като една човешка длан...\". Като че ли без натякването колко малка е България не е на късмет. Много хубаво не е на хубаво, са казали хората. Само че кратка справка показва, че България е 16-та по големина в Европа. Зад нея се нареждат страни като Австрия, Исландия, Швейцария и още куп държави, които се справят прекрасно и без да са с територията на Русия или да имат излаз на Бяло море. Проблемът на \"малка\" България е, че ако чужд турист реши да попътува с кола от София до Варна, ще бъде посъветван да мине за по-пряко през Карнобат.   Има нещо мазохистично в това през ден да обясняваш колко стеснена в границите си е държавата ти, но клипът не оставя много място за тъга и размисли.    Странният комплекс за поземлена малоценност е компенсиран с обилна фактология като от конспект на Николина Ангелкова: от кирилицата и нивалина до... магистрална детелина и плочника на бул. \"Витоша\".   Велики българи се редуват с народни танци, след тях идва киселото мляко, а след него - имената на поредица изобретатели.   Не се минава без задължителното напомняне, че Джон Атанасов е измислил \"компютъра\", но по-забележителното е, че след него идва ред и за уникалната българска иновация - чушкопекът. Учудени сме как на него не са му отделили цял самостоятелен клип или не го наредиха сред 30-те факта за България.   Все пак през 2010-а в класацията на БНТ този уред изпревари телефона и електричеството като изобретение на XX век. Дълбоко се съмняваме за тези 8 години нещо да е успяло да детронира чушкопека от мястото му в българските сърца и балкони.   Докато междувременно се изреждат имена на легендарни български спортисти, внезапно зрителят се обогатява с информацията, че България никога не е сменяла името си и не е губила знаме в битка. Пропуснат е фактът, че тези два подвига са сред любимите теми за разговор на хора, които пишат ACAB по торса на децата си и след това ги водят на футболен мач.   Накрая завършваме с похвалата, че сме хем толерантни, хем гостоприемни и любезни  - удачно сценаристът е спестил спомена от миналогодишната история с прогонването на католическия отец Паоло от църквата в Белене, който беше дръзнал да намери дом за семейство възрастни сирийци и двете им деца.   Ако до този момент зрителят не се е объркал, то вече със сигурност е озадачен. Защото за тези малко над три минути наведнъж му се сервира, че ние сме дребни, но древни; нашата древност не ни е попречила да измислим уред, специално и ексклузивно предназначен за печене на чушки; печените чушки не са ни попречили да имаме велики спортисти.   Великите спортисти не ни пречат да сме толерантни и гостоприемни. Само се събуйте на влизане...", "date": "2018.05.22", "title": "Земя като една човешка длан..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382245-%D0%B2%D0%BE%D0%B4%D0%B0-%D1%82%D1%83%D0%BA-%D1%81%D0%B5-%D0%BD%D0%B5-%D0%BF%D0%B8%D0%B5", "text": "Буден другар ни изпрати съобщение: Водата в София съдържа два пъти повече водород, отколкото кислород! От петдесет и пет независими източника знаем инфото, но институциите мълчат...   Имаме информация, че е запознат и народен представител. Цяла седмица не си разрежда питието с лед, от страх да не предозира с дихидроген моноксид. Барикадирал се е в партийната централа с пакет сухари, манерка \"Боярищник\", фенерче с манивела и фуражка от алуминиево фолио, и чака команда \"Отпусни ремъка\".   Откакто Волен Сидеров освети тайния план на НАТО за   край плажа Лозенец, не вярвахме, че някога ще доживеем по-интелектуално предизвикана партенка. Ето, че Таско Ерменков ни опроверга.       От ДАНС до Софийска вода, и от държавния здравен инспектор до Политбюро на БСП - вече трети ден всички се занимават с  , в който се внушава, че софиянци пиели отрова от чешмата, а най-голямото водохранилище на България било заразено с химикали.   Да беше от наивност или незнание, да го подминеш с подигравка. Но когато депутат n-ти мандат и бивш председател на Агенцията за енергийна ефективност пада на нивото на средния FB-кибик, който с един клик разпространява непроверена информация, започваш да се чудиш дали все пак колегата му   ?   За масовия консуматор на новини тежката дума на \"запознатия депутат\" е равносилна на \"Написаха във вестника\". Колкото и факти, аргументи и данни от извънредни проби да се публикуват впоследствие, внушението си остава здраво набито в съзнанието на публиката  \"Абе, тези пак нещо крият\".    Всяка уважаваща себе си конспиративна теория предполага \"истината\" да е достояние на една шепа \"просветени\". Който не вярва на абсурда, е \"прост\". Който се възмущава от разпространението на манипулацията, е \"враг на истината\".   Медиите? \"Медиите са в ръцете на тези, които тровят водата\".   Дори когато   с позоваване на лично обаждане от председателя на ДАНС, реакцията беше:  \" А можеше никога да не разберем истината, благодарим ви за грижите! JE SUIS TASKO!\".    Запомнянето на фалшивата новина е по-ефективно от обяснението на всякакви логични причинно-следствени връзки, защото не се базира върху знание, а върху провокацията на силна негативна емоция, страх, възмущение, тревога, дори погнуса.   Партенката \"Тровят ни през чешмата\" не изисква висше химическо образование, за да поникне във въображението. Още по-силен е ефектът, когато целевата й аудитория е поколението, което помни чернобилския дъжд на Първомайската манифестация от 1986 г., обгазяването с хлор над Русе, десетилетния смог от \"Кремиковци\".   Що за цинизъм е подобен фалшификат да минава през \"мегафона\" на бившия щатен служител на РУМНО \"Радулов\" - всеки може да прецени. Вместо БСП да се разграничи от неадекватното му поведение, от \"Позитано\" 20 едва ли не го похвалиха за изпълнения депутатски дълг \"да задава въпроси\".   Народните представители действат въз основа на Конституцията и законите в съответствие със своята съвест и убеждения.   Фалшивите факти обаче не минават нито за съвест, нито за убеждения. Пo закон предаването на \"неверни или заблуждаващи знаци за злополука\" се наказва със затвор.    При такова ниво на професионална компетентност и съзнание за лична отговорност, не ни трябва нито международен тероризъм, нито хибридна война, нито световен заговор... Народ, който не мре от ХААРП, кемтрейлс и наркотици в лютеницата, ще си умре от жажда.", "date": "2018.05.22", "title": "Вода тук се не пие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382246-%D0%B1%D1%83%D1%82%D0%B0%D1%84%D0%BE%D1%80%D0%BD%D0%B8-%D0%B0%D0%B2%D0%B8%D0%B0%D1%86%D0%B8%D1%8F-%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D0%B0%D0%B7%D0%B8%D0%BC-%D0%BE%D1%82-%D1%80%D1%83%D1%81%D0%B8%D1%8F-%D0%B7%D0%B0%D1%89%D0%BE-%D0%BD%D0%B0%D1%80%D1%8F%D0%B7%D0%B0%D1%85%D0%B0-%D0%BD%D0%BE%D0%B2%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "След забележителния военен парад в София, на който прелетяха няколко самолета, искам да припомня, че България е имала 225 бойни самолета и още 165 в т. нар. „горещ резерв“. От тях нищо не е останало, нарязани са, включително нови от резерва, почти всичките са продадени за скрап или на колекционери в чужбина.  Малко светлина по въпроса хвърля и едно интервю във вашето издание с бившия космонавт ген. Александър Александров (виж  ). Да не ме разберете грешно - няма нищо лошо да бракуват старите руски изтребители. Но са нарязани чисто нови или малко използвани самолети. Продаден е авиоремонтният завод „Терем” (за да го одържавят сега пак, но останал без специалисти), а там по-рано са ремонтирани не само български, а и чужди самолети.     Самолетите МИГ 23 в процес на разфасоване. Снимка: “Да спасим българската авиационна история   Сега в армията са останали само няма и 30 бойни самолета МиГ 29 и СУ 25 (общо) , от които не могат да летят половината. И няколко хеликоптера, на които се вози Борисов или ги праща демонстративно да спасяват някой пострадал, да покаже грижа за народа.   Като искат толкова да се бият с Русия наши запалянковци, с какво мислят да се бият? Нали трябва да се пазим от руския агресор? Турция има към 700 бойни самолета. Гърция – към 500. И двете страни са членове на НАТО.   Гърция се плаши от турски агресор, макар всички заедно да сме съюзници.  На срещата на Ердоган във Варна с представителите на ЕС, Юнкер и Туск поставиха въпроса за отношението на Турция към Гърция, за военните провокации, които прави турската армия и авиация, за претенциите за сондажите за природни богатства в териториални води и т. н. Буквално два дни след тази среща турски изтребители прелетяха над Атина демонстративно. Седмици по-късно пак прелетяха наблизо.   Ердоган сякаш иска да покаже, че въобще не му пука от изразената от ЕС загриженост за отношението му към Гърция. Това просто е агресивна ислямистка страна. По правило турски кораби и самолети провокират, а не гръцки. Това става до нашата „ограда”. Ние, слава Богу, не сме обект на турски „закачки”. Засега. Но ако станем? На какво можем да разчитаме?   За агресия от Русия можем само да се надяваме да не се случи. Но проблемите между Гърция и Турция? НАТО помогна ли на Гърция? Кой може да накара Турция да не гони корабите на съюзника си край островите и да не прелита с бойни самолети във въздушното й пространство?   Никой не можа да спре Турция преди години, когато окупира Северен Кипър и обяви турска република. Заради 10% турско население там окупира една трета от Кипър.   България може само да се моли да не се случва да стане обект на агресия от нечия страна. И колкото и да е малка, трябва да има своя авиация. Сега има бутафория, с бутафорни министри като Ненчев или Каракачанов. Дори 10 пъти по-малко от гръцките или турските бойни самолети да има България, трябва да ги има. Сега годните да летят са между 30 и 40 пъти по-малко от тези на съседите.   Парадоксално е, но у нас нарязаха всички самолети, не оставиха дори за музей, някои от моделите вече не съществуват. ”, ", "date": "2018.05.22", "title": "Бутафорни авиация и министри. Как ще се пазим от Русия? Защо нарязаха нови самолети?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382247-%D1%86%D0%B5%D0%BD%D0%B7%D1%83%D1%80%D0%B0,-%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D0%BA%D0%B0%D1%82%D0%B0-%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D1%81%D0%BA%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D1%81%D1%8A%D1%81-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8", "text": "Критични становища на различни организации се изсипаха върху промените в Закона за защита на личните данни (ЗЗЛД), пише в. Сега. Експерти алармират, че поправките могат да повлекат след себе си  цензура, нарушаване на адвокатската и лекарската тайна, унищожаване на бизнеса  и дори до блокиране на съдебни изпълнения.  Автор на закона е МВР, а под мотивите е поставено името на премиера Бойко Борисо в. Целта уж е да се приеме европейският Общ регламент за защита на данните (GDPR), който е в сила от 25 май.   Предложените изменения  засягат правата и задълженията на над 7 млн. граждани и около 2 млн. юридически лица.    Като най-спорен се посочва новият чл. 25д, който може да доведе до внушителни санкции на журналисти, писатели и учени при използване на нечии данни. Журналистите вече не могат да публикуват нито един документ, заради съдържание на лични данни.  Според юристи текстът е абсурден и труден за разтълкуване.   Становище на Програма Достъп до информация (ПДИ) посочва, че поправките са препятствие за свободата на словото, гарантирано от Конституцията. „Журналистите могат да се окажат в невъзможност да работят”, каза пред в. Сега адвокатът Александър Кашъмов от фондацията. Той съобщи, че  немски колеги са препоръчали в българския закон изрично да се запише, че разпоредбите му не се отнасят за журналистическата работа, както е в Германия.  Съюзът на юристите посочва в свое становище, че няма баланс между правото на свободно изразяване и правото на гражданите да бъдат защитени личните им данни.  Според юристите така направен проектът противоречи на Закона за адвокатурата. Адвокатите предупреждават, че може да се стигне до невъзможност да се провеждат съдебни дела. Страна по правен спор не може да иска от насрещната страна достъп до свои данни, ограничаване на работата с тях или изтриването им.   Асоциацията на застрахователите алармира, че отпада възможността за обработка на данни за здравословното състояние на техните клиенти, което прави работата им невъзможна.   Минималните глоби са 5000 и 10 000 (без дори да се уточнява в каква валута), като за горната граница е уточнено, че е в евро – 10 млн. и 20 млн.  Глобите, наложени от Комисията за защита на личните данни, да влизат в собствения й бюджет, а не в държавния предвижда законът.     Подобни санкции могат да елиминират малкия бизнес, както и да осъществяват цензура върху по-малките, особено регионалните медии.", "date": "2018.05.22", "title": "Цензура, падане на лекарската и адвокатската тайна със Законът за личните данни"}
{"url": "http://www.classa.bg/%D1%81%D0%B2%D1%8F%D1%82/item/382241-%D0%B4%D1%8A%D0%BB%D0%B3%D0%B0%D1%82%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%80%D0%B5%D0%B4%D0%BD%D0%B0-%D0%BA%D0%BB%D0%B0%D1%81%D0%B0", "text": "В Америка пропастта между имащите и нямащите никога не е била по-дълбока. И само няколко човека знаят защо това в действителност се случва…     АМЕРИКАНСКАТА СРЕДНА КЛАСА УМИРА   През 2015 г. числеността й спада под 50% от населението на страната за първи път, откакто се събират статистически данни по въпроса. Днес тя вече официално е малцинствена група.   Междувременно близо половината американци не са в състояние да посрещнат изненадващ разход възлизащ на 400$. Повечето живеят от заплата до заплата с минимални или никакви спестявания. Жилищата днес са много по-недостъпни за американците, отколкото са били някога.   Ще ви обясня защо това се случва. Но преди това, нека хвърлим един поглед към Америка такава, каквато беше навремето.   НАЙ-МНОГОЧИСЛЕНАТА СРЕДНА КЛАСА В СВЕТОВНАТА ИСТОРИЯ   Късните 50-те години са златната ера на американската средна класа. И това не е някаква носталгия. Щатите настина имаха здрави, без нито една дупка главни улици и процъфтяващи малки предприятия.   По това време САЩ произвеждаха три четвърти от световните автомобили и самолети. Американците произвеждаха по-голямата част от световната стомана и построиха повечето от небостъргачите по света. Плюс това, че американските борси държаха основната част от капитализацията на световния фондов пазар.   Цялата тази висока производителност даде на средния американец един необичайно висок стандарт на живот.   По това време съпругът е бил в състояние да издържа семейството си с един среден месечен доход. Двамата със съпругата му вероятно са имали собствен дом и кола. Имали са и много деца – не им се е налагало да мислят за цената да имат още едно дете. Освен това са имали и спестени пари.   МРАЧНОТО ПОЛОЖЕНИЕ ДНЕС   Сравнете всичко това със средното американско семейство днес. И двамата съпрузи най-вероятно са принудени да работят – независимо дали го искат или не – просто, за да си позволят същия базисен начин на живот.   Но има и още нещо – днес отглеждането на едно дете струва средно около 200 000$. И тази цена не включва дори разходите за колеж. През 1960 г. е струвало около 25 000$.   Този зашеметяващ ценови маркер е основната причина семействата от средната класа да имат все по-малко деца… или пък изобщо да нямат.   Или казано накратко, стандартът на живот на средния американец е претърпял жесток удар в сравнение с този на отминалите поколения.   Нека вземем за пример финансовото положение на един учител в средното училище.   През 1959 г. средната годишна заплата на американски гимназиален учител е била $ 5 276 според Министерството на труда. Междувременно средната цена на жилище в САЩ е била 9 627 долара, според Бюрото за преброяване на населението в САЩ.   Това означава, че всеки учител е правел достатъчно пари, за да е в състояние да плати повече от половината от цената на един дом. Или 55%, за да бъдем съвсем точни.   Помислете сега за минута – как вашият годишен доход се съотнася към цената на дома ви? Обзалагам се, че повечето от вас правят далеч по-малко от 55% годишно.   Днес средната продажна цена на едно жилище в САЩ възлиза на 241 700 долара. За да се запази съотношението цена-доход спрямо дома от 1959 г., един учител в гимназията днес ще трябва да направи 132,935$ годишно.   Разбира се, учителят не печели дори и приблизително толкова много. Дори не се и доближава до такъв доход. Той или тя правят около $ 48 290 – толкова, че да покрие 36% от средната цена на половин жилище.   ВСИЧКО ЗАПОЧВА ДА СЕ СРИВА ПРЕЗ 70-те     Примерът с гимназиалния преподавател е само един елемент от глобална тенденция. И в действителност нещата са даже много по-лоши.   Както можете да видите в графиката по-долу, средното съотношение доход-жилище, е само на една идея над 20%. Това е историческо дъно. И се намира далеч от върховите 58%, достигнати през втората половина на 50-те…  И забележете, че низходящият тренд започва през 70-те… повече за това обаче след малко…   Ясно е, че цените на жилищата са се увеличавали много по-бързо в сравнение с доходите от 1970 г. насам.   Разбира се, американците не са престанали да купуват жилища. Просто те затъват в дългове все по-дълбоко и по-дълбоко, за да го направят.   И това задлъжняване помогна да бъде скрит спадът в стандарта на живот на средния американец.   Другият голям разход за американците са автомобилите. Задлъжняването помогна за прикриване на голямото увеличение на цените и там.   Американците дължат днес над 1,1 милиарда долара за автомобили. Този показател е скочил с 2954% от 1971 г. насам.   Следващият дълг, с който американците са затрупани, е от кредитните карти – той възлиза на над 1 трилион долара. Този дългов взрив също започва през 70-те. Съвкупният дълг от кредитни карти е нараснал с 14 281% от 1971 г. насам.   И така, защо американците затъват все по-дълбоко и по-дълбоко в задължения? Просто е: разходите за живот на средностатистическо семейство, принадлежащо към средната класа, са се увеличили драстично по-бързо в сравнение с доходите му.   От 1971 г. насам се наблюдава драматично нарастващо разделение между труда и заплатите. Както се вижда от следващата графика, реалните доходи на средния американец повече или по-малко, но неотклонно намаляват от началото на 70-те години на миналия век. С по-високите разходи и намаляването на заплатите, населението е покривало дълга си.       Не е никак случайно, че нещата тръгнаха да вървят надолу за средната класа през първата половина на 70-те. На 15 август 1971 г., за да бъдем точни.   Това е денят, в който президентът Никсън ликвидира последните остатъци от златния стандарт. От този ден нататък, доларът се превърна в чисто декретивна валута. Това позволява на Федералния резерв да отпечатва точно толкова долари, колкото си поиска. И когато го няма златният стандарт, който да го държи под контрол, той прави точно това.   Американското парично предлагане е нараснало ударно с 2075% от 1971 г. насам.   Тук има една много важна поука: Федералният резерв е смъртен враг за обикновения човек.   ЧЕТИРИТЕ ПРИНЦИПА НА ТРАЙНОТО БОГАТСТВО   Мисля, че в крайна сметка, тази тенденция ще доведе до фундаментална криза. Гледката няма да е никак приятна. Междувременно, жестоката буря на икономическите преси допълнително ще подяде средната класа. Десетки милиони американци ще бъдат изритани надолу по стълбата.   И както казва Дъг Кейси /Doug Casey/:   Мнозинството от средната класа ще се присъедини към горната или долната класа, най-вече към долната – и това ще бъде морална катастрофа за страната. Така че, ако искате да се позиционирате в света на богатите, препоръчвам: Това са четирите принципа на трайното богатство. Те са изпитани от времето стратегии. И са доказали, че работят.   ТАБЛИЦА 1: „ДОСТЪПНОСТ НА ЖИЛИЩАТА”  „Средногодишно съотношение на цените „доход-дом”  ТАБЛИЦА 2: „КОГА УВЕХНА АМЕРИКАНСКАТА МЕЧТА”  Черна крива – доходи  Зелена крива – производителност на труда  Черна стрелка върху таблицата: доходите започват да спадат през ранните 70-те  Стойности в проценти, посочени вдясно на таблицата: намалението на двата показателя в проценти.       да притежавате твърди активи като злато в наличност, сребро и някакви недвижими имоти;   да притежавате първокласни, елитни бизнеси. Помислете за бизнеси с атрактивна доходност от дивиденти – и още по-добре, ако можете да купите такъв шедьовър, на изгодна цена;   поддържайте някакво ниво на спекулативни инвестиции. Те биха могли да дадат чувствителен тласък напред на богатството ви. Помислете за технологии като криптовалутите или блокчейн /blockchain-платформи за съхраняване на „дигитални активи”, информация и т.н., б.пр. /, за процъфтяващите индустрии на марихуаната и залежите на природни ресурси.   защитете това, което сте спестили от данъчно облагане, инфлация и други форми на конфискация, като интернационализирате вашите активи. Това ще минимизира чувствително заплахата, която всяко едно конкретно правителство представлява за вашето богатство.  ", "date": "2018.05.22", "title": "Дългата смърт на американската средна класа"}
{"url": "http://www.classa.bg/%D1%81%D0%B2%D1%8F%D1%82/item/382234-%D0%BB%D0%B8%D1%81%D0%B0%D0%B1%D0%BE%D0%BD-%D0%BA%D0%B0%D0%BA-%D0%B5%D0%B4%D0%B8%D0%BD-%D0%B3%D1%80%D0%B0%D0%B4-%D1%81%D1%82%D1%80%D0%B0%D0%B4%D0%B0-%D0%BE%D1%82-%D1%82%D1%83%D1%80%D0%B8%D1%81%D1%82%D0%B8%D1%82%D0%B5", "text": "Лисабон страда от популярността си. Градът с население от половин милион души посреща ежегодно по шест милиона туристи. Цените на имотите са станали астрономически, все повече лисабонци са принудени да се изнасят.             Атмосферата в лисабонския квартал Грака е нагнетена: жителите му стават все по-малко, а настроението им все повече се влошава. Нищо чудно, защото още от ранна утрин тълпи от туристи тракат с куфарите си по криволичещите улички и все повече стари жилища биват преустройвани в модерни хотелски стаи. Шест милиона туристи са посетили миналата година португалската столица - истинско проклятие за жителите на старите градски квартали, за които остава все по-малко място родния им град.     Все повече лисабонци се оплакват от туристическата инвазия. Градът плаща висока цена за нея - той губи своя характер, а качеството на живота за жителите му спада. Че нещата са излезли от релсите, доказват и статистиките. В града с население от 500 хил. души ежегодно пристигат по шест милиона туристи; в испанската столица Мадрид жителите са 3,3 млн., а туристите 12 млн.   \"Трудно ще срещнеш лисабонец в Лисабон\", шегува се Луиш Пайсана. Той е председател на сдружението на жителите в традиционния квартал Байро Алто, който е сред най-посещаваните от туристи. По-лошо е обаче, че както тук, така и във всички традиционни квартали в историческата част на града се отчуждава все повече жилищна площ. \"Предишните евтини квартири биват преустройвани в модерни курортни апартаменти\", посочва Пайсана. Бишите наематели, които не могат да плащат новите, изключително високи наеми, биват изхвърляни от жилищата им, обяснява той. Все повече лисабонци са принудени да се изселват в околните градове, защото вече не могат да си позволят скъпотията в столицата.   Бившите наематели са принудени да се изнасят   Срещу този процес на масова подмяна на населението започва да се надига недоволство. \"На 79 години съм, роден съм тук и ще се махна оттук, чак когато умра\", казва Фелисидаде Силва, която живее в известния лисабонски квартал Алфама. Хазаинът ѝ прекратил договора - по междувременно вече познатата в Лисабон схема, а именно, като първо обявил, че жилището му трябва за лично ползване, след това го ремонтирал и после започнал да го отдава под наем на туристи.   Администрацията на града междувременно е ангажирала вече няколко адвокати, които оказват помощ на граждани в сходни случаи. Пенсионерката Фелисидаде Силва иска да се бори за жилището си. Кварталният квет Мигуел Коельо говори за социална пропаст, която се отваря в традиционните квартали на града вследствие на туризма. Близо 3500-те жилища, модернизирани и превърнати в апартаменти за туристи, са недостъпни за лисабонци със среден месечен доход под 1000 евро.   Една от туристическите атракции на Лисабон   На това отгоре се прибавя и нашествието от туристи. Още от ранна утрин опашката от туристи на площад „Мартим-Мониз\" вече е безкрайна - всички искат да се повозят из града на знаменитата трамвайна линия номер 28; а за по-възрастните лисабонци от квартала, които вече не могат да карат кола, тя е единственото превозно средство и за съжаление – често недостъпно. Качеството на живота пада   Цените на имотите в квартала са станали буквално астрономически, някогашните дюкянчета са преустроени в магазини за сувенири. Включително и по тази причина кметът Коельо е стартирал гражданска инициатива срещу обезлюдяването на старата част на града. Дали инициативата ще помогне, не се знае. \"Общината се интересува само от парите, които носи туризмът. На главния кмет не му пука, че качеството на живот на лисабонците пада\", възмущава се Луиш Пайсана.   Кметът на Лисабон Фернандо Медина има големи планове. Лисабон вече се е наложил като туристическо средище, но може да приема и още повече туристи, смята той. Международни прояви от рода на песенния конкурс \"Евровизия\" са направо идеални за целта, те биха направили Лисабон още по-популярен, смята той. Благодарение на \"Евровизия\" за Лисабон сега говорят всички, броят на туристите през тази година със сигурност отново значително е нараснал. За нещастие на лисабонци, гневи се Луиш Пайсана. В знак на протест той изобщо не гледал тазгодишната \"Евровизия\".", "date": "2018.05.22", "title": "Лисабон: Как един град страда от туристите"}
{"url": "http://www.classa.bg/%D1%81%D0%B2%D1%8F%D1%82/item/382235-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "В спора за името между Гърция и Македония настъпва известно раздвижване. Срещу новото предложение обаче се надига съпротива. И то не само в Гърция, а и в съседна България.             \"Никога досега нашите две страни не са били толкова близко до постигането на съгласие. Трябва обаче да бъдат направени още някои важни стъпки\", заяви гръцкият премиер Алексис Ципрас пред централния комитет на своята партия \"Сириза\". От няколко месеца вече има признаци на сближаване на позициите в спора за името между Гърция и Македония. Новото предложение е страната да носи името \"Илинденска Македония\". Предишните две предложения - Северна Македония и Нова Македония не удовлетвориха изцяло нито една от двете страни. Предложението беше направено от македонската страна по време на срещата на върха на ЕС в София. Там се състоя и среща между двамата правителствени ръководители.      Премиерът на Македония Зоран Заев предложи новото име, позовавайки се на Илинденското въстание и заяви, че неговото правителство е дало зелена улица. Илинденското въстание срещу Османската империя избухва през 1903 година в малкия град Крушево на територията на днешна Македония и е потушено от османците. Национален празник на 2 август напомня за това събитие в Македония.   Гърците не са особено оптимистични   Гръцките граждани обаче не споделят оптимизма на двамата правителствени ръководители. \"Имам чувството, че става дума за едно ново предложение, сложено на масата само за да бъде отхвърлено в полза на друго име\", казва солунският журналист Георгиос Тулас в разговор с ДВ. Той смята, че само онези гърци, които действително са заинтересувани от намирането на решение, ще се съгласят думата Македония изобщо да съществува в името на северната съседка. Един от тези гърци е 25-годишният студент Никос Сикас. За разлика от много свои сънародници, той няма нищо против и в бъдеще Македония да бъде част от името на бившата югославска република. Не одобрява обаче името Илинденска Македония. \"По този начин национализмът се промъква през задната врата. И това неизбежно ще предизвика напрежения от гръцка страна\", казва той.     Крушево, Илинден, 2016   Гърция обвинява Македония, че иска с помощта на гръцката история да си създаде една съмнителна национална идентичност. Гърция тълкува всяко националистическо предложение от страна на Македония като афронт. Новото предложение се натъква на критика не само сред гърците. България също чества Илинденското въстание от 1903 година. Българите смятат Илинденско-Преображенското въстание за рожден ден на своята независимост. София ще се възпротиви на опита на Македония да използва въстанието за решаване на спора за името. Защото не само Атина обвинява Скопие в културна кражба. България също оспорва съществуването на специфична македонска култура и история.   Когато избухва Илинденското въстание, днешна България и Македония, както и северната гръцка провинция Македония и Тракия са част от Османската империя. Въстанието е организирано от части на славянското население на Солун, или по-точно от българи, славянски македонци и албанци, които се обединяват в \"Тайна македонско-одринска революционна организация\" (ТМОРО). В крайна сметка въстанието е потушено.   Има ли реални шансове за постигане на съгласие?   Въпреки историческите резерви, Скопие и Атина смятат предложението за значителна крачка към окончателното решаване на спора. Македония обаче ще трябва да промени конституцията си, ако иска да задоволи претенциите на Гърция. Досега Зоран Заев категорично отхвърляше подобен ход. В такъв случай би трябвало да се проведе референдум. Много македонци желаят бързо решаване на спора за името. Не е сигурно обаче дали в краен случай те ще гласуват за значителна промяна на името.   За Алексис Ципрас също ще бъде много трудно да убеди идеологическите хардлайнери в страната си да възприемат новото име. Следващата година в Гърция се провеждат избори, които ще бъдат сериозно изпитание за сегашния премиер. Анкетите показват, че неговият съперник, консерваторът Кириякос Мицотакис води убедително. Подкрепата на гръцкото население за Ципрас намаля значително, след като въпреки своите изборни обещания той изненадващо подкрепи политиката на строги икономии на страните донори в рамките на еврокризата. Сега Ципрас се опитва да постигне някакъв успех. Сближаването с балканските страни, което Гърция доскоро пренебрегваше, е част от стратегията на гръцкия премиер.", "date": "2018.05.22", "title": "Ще стане ли Македония \"Илинденска Македония\"?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382236-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%88%D0%BE%D1%84%D1%8C%D0%BE%D1%80-%D0%BB%D0%B8-%D0%B4%D1%80%D1%83%D0%B3%D0%BE-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B8%D1%81%D0%BA%D0%B0%D0%BC%D0%B5", "text": "Внезапно всички се хвърлиха да защитават „българския шофьор\", без да съзнават, че проблемът е друг. България също страда от чужд дъмпинг. Ако бяхме умни, щяхме да искаме съвсем друго нещо             Който следи българските медийни дебати няма да се учуди, че около пакета за мобилност всички бяха на страната на собствениците: всички партии, всички анализатори. Дори шофьорите, които промените уж трябва да защитят, дружно заявиха, че не искат повече пари и почивки.   Това било българският интерес, казаха ни, макар че аз лично не виждам с какво е в мой интерес, че сто и петдесет хиляди български работници ще продължават да живеят като номади и ще ходят, с извинение, по нужда в паркове и градинки. Както впрочем не виждам интереса си в това дружно да защитаваме хазартния бизнес или пък печалбите на онези, които искат да тровят децата ни с тютюнев дим в заведенията. Леви партии у нас явно няма, няма и достатъчно видими критични гласове, които да се противопоставят на нелепи аргументи като това, че западните компании искали нашите да фалират и шофьорите ни да идат да работят при тях (за повече пари, при по-добри условия).   Но да оставим тази вътрешно-българска асиметрия. Който иска права – нека се организира в профсъюзи, да стачкува, да се бори. Да помислим за това, защо позволяваме политиците да ни сервират антиевропейски емоции и да позират като народни закрилници. Всеки конфликт има две страни, но аз почти не чух спокойно, добронамерено разяснение защо Западна Европа иска регулации.   Става дума за дъмпинг, който подкопава тамошния пазар на труда. И натискът там идва не - и не само - от предприятията, които искали да изместят нашите, а най-вече от гражданите, които се боят, че Източна Европа занижава заплащането и социалната защита на работниците. Под този натиск и в тежка борба с крайнодесните популисти, управляващите във Франция, Холандия и Германия искат реформата. По странен начин дори БСП и национал-популисткият фронт у нас не само се правят, че не разбират това, а дори застават на позиции на неолиберализма: всеки да експлоатира работниците си както знае, всеки да печели колкото може.   Териториалният дъмпинг, ако го наречем така, се състои в свободното и безконтролно пренасяне на труд и стойност от едно място с ниски стандарти към друго с високи. Битката с него се води далеч преди появата на ЕС. Средновековните гилдии са вид трудов монопол, те определят цените на продукцията и допускат външни производители при тежки условия. С появата на националния пазар тези защитени пространства биват отворени за конкуренция отгоре и с принуда, което периодически предизвиква работнически битки – през 18 век в Англия са борят срещу шотландските евтини работници, във Франция през 19 век – срещу италианските.   Подписването на Римския договор през 1957 е придружено с дебати по темата: Франция се бои от снизяването на стандартите при отварянето на регулирания си пазар на труда, а Германия е на по-либерални позиции. Периодически темата излиза на дневен ред, като най-острите дебати се състояха около директивата „Болкенщайн\" за либерализиране на услугите през 1996 – и това беше така, защото услугите са много по-мобилни от индустриите. Сегашният дебат около командированите работници – тези, които уж временно работят в друга държава, без предприятието, което ги праща, да се съобразява с местното законодателство – беше предшестван от вълни на недоволство срещу „португалския зидар\", после срещу „полския водопроводчик\", за да стигнем днес до „българския шофьор\".   Колкото по-мобилна и нематериална става икономиката, толкова по-остро ще се поставя въпросът. Гръцкият капитан ходи да направи курс в Холандия, после пак се връща да си пие узото. Полският лекар лекува в Лондон през уикенда, за да се върне в поликлиниката за през седмицата. Само помислете какъв проблем се задава с теле-работата в интернет: седи си нашият човек в някое китно селце и работи за компания в Германия, а парите му се привеждат в някаква далечна банкова сметка. А тук може би дори го водим безработен. Как точно ще го регулираме?   Данъчен дъмпинг прави и България   С това не казвам, че държавите са безпомощни - казвам, че тази битка за защита на трудовия пазар няма скоро да утихне. Англия напуска ЕС основно заради ужаса от неконтролируемия приток на работна ръка от Източна Европа, която подбива цената на труда там; тя пак ще внася работници, но и сама ще преценява кои и колко. Макрон иска да избегне „Фрексит\", затова действа предварващо. Впрочем, натискът от Запад и най-вече от Париж е към хармонизиране на ЕС като цяло – не само на трудовите стандарти, но и на данъчното облагане, с което Източна Европа, но и Ирландия дразнят партньорите си. Става дума за нещо като данъчен дъмпинг - състезаваме се кой повече да свали мизата, за да подмами инвеститори, което пък съсипва социалните политики.     Наясно сме, че сближаването не може да стане бързо, но не е лошо все пак да не забравяме за посоката и смисъла на това, което се прави. Посока към сближаване с най-високия стандарт, а не с най-ниския. Ако български фирми фалират, ще дойдат други, по-добри; ако българите се отчаят и напуснат страната си, просто няма да има повече държава.   Безспорно правителствата са, за да защитават интереси, но ако искаме да постигнем компромис, трябва да си представяме какво иска другата страна. В този случай искат командироването да се ограничи във времето до 3 седмици – време, за което по моему може да се обиколи няколко пъти континента. Искат сближаване на заплащането и на условията на труда – както за берачите, така и за строителите. Какво можехме да поискаме ние насреща?   Изгърмяхме си глупаво патроните с популисткия вой около предполагаемия двоен стандарт на храните, в който най-истеричните видяха отравяне на гордия източноевропейски народ. Какво трябваше да поискаме наместо това? Или да го кажа иначе: къде ЕС прави дъмпинг у нас? На всички ни е ясно: в сферата на селското стопанство. Субсидиите у нас са в пъти по-ниски дори от тези на съседна Гърция. И това поставя нашите производители в положението на немския водопроводчик, който се конкурира с полския; на френския шофьор, който губи работата си заради българския.   Ако бяхме умни, щяхме да концентрираме всичките си усилия върху това да издействаме уеднаквяване на аграрните субсидии, проявявайки готовност да отстъпим в пакта за мобилност. Да търсим съюзници за сделката, да подготвяме общественото мнение, да озаптяваме радикалния популизъм. Пък нека тогава правителството да вее байряка „Западни Балкани\" - за едната чест и слава.", "date": "2018.05.22", "title": "Българският шофьор ли? Друго трябваше да искаме!"}
{"url": "http://www.classa.bg/%D1%81%D0%B2%D1%8F%D1%82/item/382237-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8%D1%82%D0%B5-%D1%81%D1%82%D0%B0%D0%B2%D0%B0%D1%82-%D0%B2%D1%81%D0%B5-%D0%BF%D0%BE-%D0%B4%D1%80%D1%8A%D0%B7%D0%BA%D0%B8-%D0%B2-%D1%8E%D0%B6%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F", "text": "Залавяне на рекордно количество кокаин, разтоварване на хашиш от кораб посред бял ден, сблъсъци с полицията… Южните райони на Испания са разтревожени от нарастващата дързост на наркотрафикантите и мнозина се опасяват от появата на истински картел.   Вече няколко месеца всяка седмица се стига до конфронтация между органите на реда и трафикантите в провинция Кадис, в най-южната част на страната.   Широкият десетина километра Гибралтарски проток дели тази провинция от мароканския бряг. На нея се падат 40 процента от заловените наркотици в Испания и тя е главната врата за влизане на дрогата в Европа.   Болница, нападната, за да бъде освободен ранен и арестуван трафикант, полицейски патрули, атакувани с връхлитащи коли, замеряни с камъни агенти, престрелки по време на операции срещу наркотиците…   “Ескалацията на насилствените действия на трафикантите не спира. Все повече са нападенията срещу силите на реда”, казва Хуан Енсинас - представител на синдиката на Гражданската гвардия AUGC в провинция Кадис.   Министърът на вътрешните работи Хуан Игнасио Соидо все по-често посещава района и гарантира, че в Испания “няма да бъде завладяна от наркотрафикантите”. Правителството изпрати подкрепление от петдесетина агенти, но според синдикатите те не са достатъчни.   Като доказателство за ефикасността на силите на реда Соидо обяви, че в края на април заловеният в зоната на протока кокаин вече е достигнал общото количество за 2017 г. (11,8 тона), а хашишът е повече от половината в сравнение с предходната година (145 тона). На 22 април властите заловиха в Алхесирас най-голямото количество кокаин в историята на Испания: 8,7 тона на кораб, идващ от Колумбия.   За синдикатите тези числа доказват най-вече факта, че в Испания влиза все повече дрога. По техни оценки едва 20 на сто от наркотиците биват залавяни.   Жителите дават воля на гнева си: в четвъртък миналата седмица те демонстрираха в Алхесирас след последните две трагедии, нападение с палки и камъни срещу деветима полицаи на излизане от ресторант и смъртта на деветгодишно дете при сблъсък на два кораба, свързани с трафика.   Според синдикатите 30 банди на трафиканти действат в региона и в тях са пряко наети над 3000 служители.   Сред тях е бандата “Лос кастаняс”, смятана за най-важната, и кланът на мароканеца Абдела ел Хадж, наричан “(Лионел) Меси на хашиша” .   “Тези кланове винаги са си съперничели, но започват да провеждат съвместни операции и не е абсурдно да се мисли, че може да се появи истински наркокартел”, предупреждава Хуан Фернандес - национален говорител на AUGC.   Министър Хуан Игнасио Соидо категорично отрича, че това е възможно, както и няколко експерти, до които АФП се допита.   “Разликата между картел и престъпна група е, че картелът вече е колонизирал района и силата му да прониква в институциите е голяма”, а положението не е такова, поне за момента”, уверява криминологът Рикардо Магас. Проблемът е “сериозен и се влошава”, казва той при все това.   Синдикатите нямат нито едно доказателство, “което да позволява да се твърди”, че колумбийската мафия, най-големият световен производител на кокаин, се е внедрила в района, както изтъква колумбийската преса, уверява Хуан Енсинас. Начин на живот   Южна Испания е удобна за трафикантите. Близо е до Мароко - голям производител на хашиш. Алхесирас, най-голямото испанско пристанище, е тясно свързано с Южна Америка, откъдето идва кокаинът. А безработицата надхвърля 30 процента. “Юноша, който се преструва на рибар и дава сигнал за тревога, когато се приближат хеликоптер или патрул, може да спечели 1500 евро” за един ден, обяснява Хуан Фернандес. “За разтоварването на дрогата сумата се удвоява. За шофиране на кола е още повече, за управляване на кораб още повече…”   Трафикът “все по-малко се възприема като престъпление и все повече като начин на живот”, казва той. Синдикатите на органите на реда настояват за поне още 300 агенти, по-строги присъди и възможности за намиране на работа за младите хора.", "date": "2018.05.22", "title": "Наркотрафикантите стават все по-дръзки в Южна Испания"}
{"url": "http://www.classa.bg/%D1%81%D0%B2%D1%8F%D1%82/item/382238-%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%B1%D1%80%D0%B8%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B5-%D1%81%D0%B5-%D0%BA%D1%8A%D0%BF%D1%8F%D1%82-%D0%BF%D0%BE-%D1%82%D1%80%D0%B8-%D0%B4%D0%BD%D0%B8", "text": "Били уморени   Голяма част от жените във Великобритания не се къпят всеки ден, защото са много уморени, когато се приберат от работа. Проучването показва, че една на три жени не стига до вечерния душ и дори понякога чакат да минат три дни докато се изкъпят. 57 % от жените признават колко важна е хигиената, но казват, че не им стига времето да се изкъпят преди да си легнат. И вместо това използвали мокри кърпички.   Изследването е направено сред 2 хиляди жени. То показва още, че 60 % от дамите не махат грима от лицето си преди да си легнат, а 35 % споделят ,че се притесняват, че няма да се наспят.     Попитани дали се измиват сутринта, само една пета от жените казват ,че се къпят всеки ден, а 30 % признават ,че понякога се случва да минат и три дни преди да го направят.", "date": "2018.05.22", "title": "Голяма част от британките не се къпят по три дни"}
{"url": "http://www.classa.bg/%D1%81%D0%B2%D1%8F%D1%82/item/382239-%D0%BA%D0%B8%D1%82%D0%B0%D0%B9-%D1%80%D1%83%D1%81%D0%B8%D1%8F-%D1%81%D0%B5-%D0%BA%D1%8A%D0%BF%D0%B5-%D0%B2-%D0%B7%D0%BB%D0%B0%D1%82%D0%BE", "text": "Както съобщава Хонконгското финансово издание  , в условията на засилване на санкциите срещу Русия, президентът на РФ Владимир Путин откровено е заявил, че се надява страната да се откаже от долара.     Според данни, благодарение на това, че Русия трескаво купува злато, запасите на Централната банка на РФ се доближават до 2 хиляди тона злато.   В началото на своя четвърти президентски мандат Путин заяви за необходимостта да се укрепи икономическият суверенитет на РФ.   А за целта е нужно руската икономика да се отвърже от долара, главно в условията на ограниченията в свободната търговия по политически причини и засилването на санкциите срещу Русия от страна на САЩ.   През април САЩ разшириха санкциите срещу Русия, което оказа негативно влияние върху валутния и фондовия пазар на РФ, много крупни руски компании загубиха възможността да излязат на западния пазар.         Беше добавено още, че в момента в Русия се случва диверсификация на валутните резерви, Русия ще се придържа към този курс.     За последните години Русия стана най-крупния купувач на злато.   Аналитиците отбелязват, че основната цел за закупуването на скъпоценния метал е занижаването на зависимостта от долара.   През март 2018 година Русия закупи 0.3 млн тр. унции (около 9 тона) злато.   В резултат на това златните резерви на Русия почти достигнаха показателя от 2 хиляди тона.   Тази година в условията на изостряне на международната обстановка банката на Русия с рекордни темпове трупа златни запаси.     Златните запаси на РФ растат 37 месеца подред.   Някои аналитици вярват, че заради влошаване на отношенията между Русия и САЩ, Москва вероятно ще се старае да диверсифицира своите резерви с «недоларови» валутни активи и със запаси от злато.   През февруари тази година Русия надмина Китай по обем на златните запаси и зае пето място в света по този показател.   Първото място в тази сфера принадлежи на САЩ.   На второ място е Германия, следват Италия и Франция      ", "date": "2018.05.22", "title": "Китай: Русия се къпе в злато"}
{"url": "http://www.classa.bg/%D1%81%D0%B2%D1%8F%D1%82/item/382240-%D0%BA%D0%B8%D1%81%D0%B8%D0%BD%D0%B4%D0%B6%D1%8A%D1%80-%D0%BA%D0%B0%D0%BA-%D0%B7%D0%B0%D0%B2%D1%8A%D1%80%D1%88%D0%B2%D0%B0-%D0%BF%D1%80%D0%BE%D1%81%D0%B2%D0%B5%D1%89%D0%B5%D0%BD%D0%B8%D0%B5%D1%82%D0%BE", "text": "Философски, интелектуално и по всякакъв друг начин човешкото общество е неподготвено за възхода на изкуствения интелект     Преди три години темата за изкуствения интелект се появи в дневния ред на конференция по трансатлантическите въпроси. За малко да пропусна този панел – той се намира извън полето на обичайните ми занимания, но началото на презентацията ме прикова на място. Лекторът описа работата на компютърна програма, която скоро ще бъде способна да отправи предизвикателство към световните шампиони на играта Го. Бях изумен, че един компютър може да овладее Го, която е по-сложна от шаха. В нея всеки играч разполага със 180 или 181 фигури (в зависимост от това кой цвят избере), поставени върху пресечните точки на линиите на дъската, а победата отива при този играч, който вземайки по-добри стратегически решения, блокира своя опонент чрез по-ефективен контрол върху територията.   Ораторът настояваше, че тази способност не може да бъде предварително програмирана.  Той твърдеше, че неговата машина е овладяла играта Го чрез самостоятелни тренировки. На компютъра са зададени правилата на играта, а той е изиграл безкраен брой игри срещу себе си, учейки се от грешките си и усъвършенствайки своите алгоритми.  В рамките на този процес той е надминал уменията на своите човешки ментори. Наистина, няколко месеца след речта ИИ-програма (ИИ – изкуствен интелект, бел. пр.) на име AlphaGo решително победи най-добрите световни играчи на Го.   Докато слушах как ораторът ликува от този технически прогрес, моят опит като историк и действащ държавник ме накара да се замисля. Какъв ще бъде ефектът върху историята от появата на машини, способни да се самообучават – машини, които придобиват знания чрез специфични за тях процеси и прилагат тези знания за цели, за които може да няма категория в човешките представи? Как ще бъде направен избор измежду различните възникващи варианти? Възможно ли е човешката история да тръгне по пътя на инките, сблъскали се с испанската култура – непонятна и дори внушаваща благоговение за тях? Намираме ли се на границата на нов етап в човешката история?   Съзнавайки своята липса на техническа компетентност в тази област, организирах редица неформални разговори по темата с помощта и съдействието на познати в областта на технологиите и хуманитарните науки. Тези дискусии доведоха до засилване на моята загриженост.   Досега технологичният напредък, който най-силно е променил хода на съвременната история, е изобретяването на печатната преса през XV век, което помага за това търсенето на емпирични знания да замени богословската доктрина, а Епохата на разума постепенно да бъде сменена от Епохата на религията. Индивидуалното прозрение и научното знание заменят вярата като принципен критерий за човешкото съзнание. Информацията започва да се запазва и систематизира в растящите библиотеки. Епохата на разума ражда идеите и действията, които оформят съвременния международен ред.   Този ред обаче днес е в период на тектонични промени под напора на една дори по-широкомащабна технологична революция, чиито последствия не успяваме да калкулираме, и чиято кулминация може да бъде един свят, който разчита на машини, задвижвани от данни и алгоритми – неуправляем от никакви етични или философски норми.   Ерата на интернет, в която вече живеем, загатва за някои от въпросите и темите, които изкуственият интелект само ще изостри. Просвещението се стреми да предаде традиционните истини на един освободен аналитичен човешки разум. Целта на интернет е да потвърди знанието чрез натрупването и манипулирането на все по-разширяваща се база данни.  Човешкото познание губи своя персонален характер. Индивидите се превръщат в данни, а в новите условия данните царуват.   Потребителите на интернет наблягат на извличането и манипулирането на информацията чрез концептуализация и контекстуализация на значението й. Те рядко изследват историята или философията. Като правило изискват информация, свързана с техните непосредствени практически нужди. В рамките на този процес алгоритмите на търсачките придобиват способността да прогнозират предпочитанията на индивидуалните клиенти, като позволяват на алгоритмите да персонализират резултатите и да ги предложат на други субекти за политически или търговски цели.  Истината става относителна. Информацията заплашва да смаже познанието.   Затрупани от мненията на множеството в социалните мрежи, потребителите се отклоняват от самонаблюдението. В действителност много технофили използват интернет, за да избегнат уединението, от което изпитват ужас. Целият този натиск отслабва силата на духа, необходима за развитието и поддържането на убеждения, които могат да бъдат формирани единствено по самостоятелен път, което е същността на творчеството.   Влиянието на интернет технологиите върху политиката е особено силно изразено. Възможността за фокусиране върху миниатюрни обществени групи разби предишните представи за консенсус относно приоритетите, като позволи да се акцентира върху специфични цели или оплаквания.  Политическите лидери са претоварени от натиска на малки обособени групи и са лишени от време да мислят или да размишляват върху контекста, а това води до свиване на техните способности да развият цялостна визия.   Акцентирането на дигиталния свят върху скоростта потиска аналитичните способности. Неговите механизми стимулират овластяването на радикализма, а не на задълбоченото мислене. Ценностите на дигиталния свят се формират от консенсуса в малките групи, а не от самоанализа. Самите постижения на дигиталния свят рискуват да го обърнат срещу самия него, тъй като създадените от него усложнения вземат превес над улесненията.   С интернет и засилващата се мощ на компютрите се улеснява натрупването и анализирането на огромно количество данни, но заедно с това се откриват безпрецедентни хоризонти за разбиране на хората. Вероятно най-значим от всички е проектът за създаване на изкуствен интелект – технология, способна да измисля и решава сложни, привидно абстрактни проблеми, в процес на обработка, възпроизвеждащ на пръв поглед процесите в човешкия ум.   Това далеч надхвърля пределите на автоматизацията такава, каквато я познаваме. Автоматизацията се занимава със средства – тя достига до поставените цели чрез рационализиране или механизиране на инструментите за постигането им.  А изкуственият интелект се занимава с целия които сам определя. Доколкото неговите постижения са частично оформени от самия него, за изкуствения интелект е характерна нестабилност. Благодарение на своите собствени операции системите с изкуствен интелект непрекъснато се обновяват, тъй като те придобиват и незабавно анализират нови данни, след което на базата на този анализ търсят начини да усъвършенстват себе си.  В рамките на този процес изкуственият интелект развива способност, която досега се счита, че е запазена единствено за човешките същества. Той прави стратегически преценки за бъдещето, някои от които се основат на данните, с които е програмиран (например, правилата на играта), а други въз основата на данните, които сам обработва (например, като разиграва 1 милион варианта на играта).   Безпилотните автомобили са добър пример при илюстрирането на разликата между действията на традиционните компютри, контролирани от хората и задвижвани от софтуер, и вселена, управлявана от изкуствен интелект. Шофирането на кола изисква преценка на множество ситуации, невъзможни да се предвидят и следователно да се зададат предварително на компютъра като програма. Какво ще се случи (да използваме добре известния хипотетичен пример), ако такава кола е задължена от обстоятелствата да избира между дали да убие старец или да убие дете? Кого ще избере? Защо? Кои фактори сред множеството варианти ще се опита да оптимизира? А може ли да обясни причината за това решение? Ако машината бъде запитана, нейният отговор вероятно би бил: „Не знам (тъй като следвам математически, а не човешки принципи)” или „Не би могъл да разбереш (тъй като съм се научила да действам по определен начин, а не да обяснявам)”. Въпреки това до десетина години безпилотните автомобили вероятно ще станат повече от обикновените.   Изследователите на изкуствения интелект, които досега са ограничени предимно до специфични сфери на дейност, вече се стремят да създадат „цялостно интелигентен” ИИ, способен да изпълнява задачи в множество области.  Все по-голям процент от човешката дейност в обозримо бъдеще ще бъде извършвана от алгоритми на изкуствен интелект. Тези алгоритми обаче, бидейки математически интерпретации на събраните данни, не обясняват иманентната реалност, която ги поражда.  Парадоксалното е, че светът става все по-понятен и в същото време още по-мистериозен. По какво ще се различава този нов свят от света, който познаваме? Как ще живеем в него? Как ще управляваме изкуствения интелект, как ще го усъвършенстваме, или най-малкото, как ще го спрем да нанася вреди, което на свой ред води до най-зловещата опасност – като усвоява определени умения по-бързо и трайно от хората, с течение на времето изкуственият интелект може да маргинализира човешките способности и самата роля на хората, превръщайки ги просто в данни.   В бъдеще изкуственият интелект ще донесе изключителни ползи за медицинската наука, осигуряването на чиста енергия, проблемите на околната среда, както и за много други области. Но точно защото изкуственият интелект прави преценки относно развиващото се, все още неопределено бъдеще, несигурността и неяснотата са присъщи характеристики на неговите резултати. Има три области, които предизвикват особена загриженост:   Първо, ИИ може да постигне нежелани резултати. Научната фантастика вече е описала сценариите на изкуствен интелект, който се е обърнал срещу създателите си. По-вероятна е опасността ИИ да не интерпретира правилно инструкциите на хората вследствие на своята вродена липса на контекст.  Популярен скорошен пример е ИИ-чатбот, на име Тей, който е предназначен да генерира приятелски разговори с езиковия модел на 19-годишно момиче. Машината се оказа неспособна да дефинира заповедите на „приятелски” и „разумен” език, програмиран от нейните инструктори, и вместо това в своите отговори стана расистка, сексистка и раздразнителна. Някои хора в технологичния свят твърдят, че експериментът е зле замислен и лошо изпълнен, но той илюстрира основния въпрос: до каква степен е възможно ИИ да се програмира така, че да схване контекста? Какви средства могат да помогнат на Тей да определи за себе си обидното, дума, за чието значение хората нямат единно мнение? Можем ли на ранен етап да забележим и коригираме ИИ-програма, която действа отвъд рамките на нашите очаквания? Или ИИ, оставен на своите собствени алгоритми, неизбежно ще развие леки девиации, които могат с времето да прераснат в катастрофални отклонения?   Второ, в хода на постигането на планираните цели изкуственият интелект може да промени човешките мисли и ценности.  AlphaGo побеждава световните шампиони на играта Го, като прави безпрецедентни стратегически ходове – ходове, които хората не са си представяли и с които все още не са измислили как да се справят успешно. Извън възможностите на човешкия мозък ли са тези ходове? Или хората могат да ги научат сега, когато са демонстрирани от нов учител?   Преди изкуственият интелект да започне да играе Го, играта има разнообразни, многопластови предназначения. Играчът се старае не само да спечели, но също така да научи нови стратегии, които потенциално да използва в различни измерения на живота.  Но на изкуственият интелект е позната само една цел – да спечели. Той „се учи” не концептуално, а математически, чрез корекции на алгоритмите си. Така че учейки се да печели в игра на Го, ИИ, за разлика от хората, променя едновременно природата на самата игра и начина на нейното провеждане.  Ще се характеризират ли всички ИИ с такава праволинейна настойчивост?   Други проекти за изкуствен интелект работят върху модифицирането на човешката мисъл, като разработват устройства, способни да генерират редица отговори на човешки запитвания. Като оставим настрана фактологичните въпроси („Каква е температурата навън?”), тези за природата на реалността или за смисъла на живота поставят на дневен ред по-дълбоки проблеми. Искаме ли децата да се научат на ценности чрез разговор с освободените от ограничения алгоритми? Трябва ли да защитим неприкосновеността на личния живот като ограничим познанията на ИИ тези, които му задават въпросите? Ако отговорът е да, то как постигаме тези цели?   Ако ИИ се учи с експоненциално по-бърз темп от хората, трябва да очакваме, че той ще ускори също експоненциално процеса на проба-грешка, при който хората като цяло вземат решения. ИИ ще прави грешки по-бързо, а тези грешки ще са от по-голямо значение, отколкото грешките на хората. Както често предлагат изследователите на изкуствения интелект, може да се окаже невъзможно да се смекчават тези пропуски, включително чрез програмни предупреждения, изискващи „етични” или „разумни” резултати. Цели академични дисциплини са възникнали от неспособността на човечеството да стигне до единомислие как де дефинира тези термини. Следователно, трябва ли ИИ да се превръща в арбитър на споровете?   Трето, ИИ може да постигне планираните цели, но е неспособен да обясни какви са факторите за неговите изводи.  В определени области като разпознаването на модели, анализа на големи обеми от данни или игрите, способностите на ИИ вече може да надвишават тези на хората. Ако неговата изчислителна мощ продължава да расте бързо, ИИ скоро може да е способен да оптимизира ситуации по незначително по-различен начин от хората. Ще може ли обаче тогава ИИ да обясни така, че хората да разберат, защо неговите действия са най-добри? Или решенията, взети от ИИ, ще надминат обяснителните способности на човешкия език и разум? През цялата човешка история цивилизациите са изработвали начини да обяснят света около себе си – в Средновековието чрез религията, през Просвещението чрез разума, през XIX и XX век чрез идеологията.  Най-трудният, но и най-важен въпрос за света, към който се насочваме е: Какво ще се случи с човешкото съзнание, ако неговите собствени способности да си обяснява действителността са надминати от ИИ и хората вече нямат капацитета да си обясняват света, в който живеят, с термини, които имат смисъл за тях?   Как ще се определи съзнанието в един свят от машини, които свеждат човешкия опит до математически данни, обработвани от тяхната собствена компютърна памет?  Кой е отговорен за действията на ИИ? Как се определя тяхната отговорност за грешките им? Може ли една правна система, изработена от хората, да върви в крак с операциите, извършвани от един изкуствен интелект, способен да мисли много по-напредничаво от тях и потенциално да действа с изпреварящи ходове?   В крайна сметка терминът изкуствен интелект може да е погрешно название. Тези машини, разбира се, могат да решават сложни, привидно абстрактни проблеми, които досега са занимавали единствено човешкото съзнание. Това, което ги прави уникални, е не разсъждаването на база на опита, което е характерно за хората досега.  Отличителният белег е по-скоро безпрецедентната способност за запаметяване и изчисляване. Поради присъщото си превъзходство в тези области ИИ вероятно ще спечели всяка игра, в която участва.  Нашите цели като хора обаче невинаги са да побеждаваме. Те са да мислим.  Като разглеждаме един математически процес в качеството на мисловна дейност или дори като се опитваме да имитираме този процес, или просто приемем резултатите от него, ние сме в опасност да загубим способностите, които са в същността на човешкото познание.   Последиците от тази еволюция се виждат от наскоро разработената програма AlphaZero, която играе шах на ниво, което значително надвишава това на гросмайсторите, и по начин, който не е познат досега в историята на шаха.  Само за няколко часа на самообучение чрез самостоятелни игри програмата постигна ниво на умение, което би отнело на един човек 1500 години. Единственото, което е било осигурено на AlphaZero, са били правилата на играта.  В процеса на самообучение не са включвани нито човешки същества, нито данни, генерирани от хора. Ако AlphaZero е способна да постигне такова майсторство толкова бързо, къде би бил ИИ след пет години? Каква е ролята на морала в този процес, който в същността си представлява ускорено правене на избори?   Обикновено тези въпроси се оставят на технолозите или на интелигенцията в съответното научно поле. Философите и другите учени в областта на хуманитарните науки, които помогнаха в оформянето на предишните концепции за световен ред, изглежда са в неблагоприятна ситуация – незапознати с механизмите на ИИ или уплашени от неговите способности.  За разлика от тях, научният свят е принуден да изследва техническите възможности на своите постижения, а технологичният свят е разсеян от търговски перспективи с невероятен мащаб. Мотивацията за тези два свята е да направят пробиви със своите открития, а не да ги осмислят всестранно.  Правителствата, доколкото се занимават с темата, вероятно се ангажират с прилагането на ИИ в отбраната и разузнаването, вместо да изследват трансформацията на състоянието на човечеството, която изкуственият интелект започва да извършва.   Просвещението започва с философски по характер прозрения, разпространени от една нова технология.  Нашето време се движи в обратната посока. То генерира потенциално доминираща технология в търсене на водеща философия.  Другите държави превърнаха ИИ в значими национални проекти. Съединените щати все още не са изследвали систематично ИИ в пълен мащаб, не са проучили последиците от него, нито са започнали процеса на неговото същностно опознаване. На тези теми трябва да се даде висок национален приоритет, преди всичко от гледна точка на връзката на изкуствения интелект с човешките традиции.   Учените, разработващи ИИ, които имат толкова опит в политиката и философията, колкото аз имам в технологиите, трябва да си зададат някои от въпросите, повдигнати от мен тук с оглед на това да включат отговорите в своите инженерни разработки. Американското правителство трябва да обмисли създаването на президентска комисия от известни анализатори, които да помогнат за разработването на национална визия. Едно е сигурно: ако скоро не започнем да правим това, не след дълго ще открием, че сме започнали твърде късно.      ", "date": "2018.05.22", "title": "Кисинджър: Как завършва Просвещението?"}
{"url": "http://www.classa.bg/%D1%81%D0%B2%D1%8F%D1%82/item/382232-%D0%B0%D0%BA%D0%BE-%D0%B6%D0%B5%D0%BD%D0%B0%D1%82%D0%B0-%D0%BD%D0%B5-%D0%BF%D1%80%D0%B5%D0%BA%D1%80%D0%B0%D1%87%D0%B2%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%BE%D0%B7%D0%B2%D0%BE%D0%BB%D0%B5%D0%BD%D0%BE%D1%82%D0%BE", "text": "Цветни забрадки, дълги роби: \"Консервативната\" мода за жени е популярна в мюсюлманския свят. Световноизвестни марки като Долче&Габана имат колекции за модерните мюсюлманки. В Турция пък откриха специален мол за тях.             Спомняте ли си сцената от игралния филм „Сексът и градът 2\", в която предизвикателната Саманта изпуска чантата си на един пазар в Абу Даби? От нея изпадат редица неща, сред които и презервативи. Възмущението на силно религиозните минувачи бързо преминава в гняв. Саманта и компания хукват да бягат по улиците на града в опит да се спасят от гневната тълпа. Героините са на косъм да бъдат линчувани, но в последния момент получават неочаквана помощ.      Те успяват да се скрият в една близка сграда, където заварват група местни жени, покрити от глава до пети с черни бурки. Отначало цари пълно мълчание. Онова, което успява да стопи леда между жените от либералния Запад и тези от консервативния Изток, е ...модата. Оказва се, че под дългите роби на мюсюлманките се крият лъскави дизайнерски дрехи – макар и не толкова предизвикателни като тези на американките.   Мюсюлманските жени обичат модата не само на филм. По данни на „Салам Гейтауей\" те харчат повече от 30 милиарда долара на година за модни облекла и стоки. Модната индустрия определено отчита този факт: в началото на 2017 например списание „Vogue Арабия\" публикува първото си печатно издание. През годината редица световноизвестни модни къщи, сред които Манго, Оскар де ла Рента и Долче& Габана, включиха в колекциите си дрехи за религиозни мюсюлманки. Спортната марка „Найк\" пък пусна на пазарa „високотехнологичен\" хиджаб за спортуващи мюсюлманки. А в Лондон се проведе първото по рода си модно ревю за консервативно обличащи се жени.   Консервативната мода е популярна и в Турция. В Истанбул например откриха специален мол за религиозни мюсюлманки. 35-годишната Зехра Йозкаймаз е турска Инстаграм звезда. В миналото Зехра е организирала 19 фестивала, на които е била представяна мода за мюсюлманки. Новият ѝ проект е още по-мащабен: тя откри търговски център за мюсюлманска мода. Молът се намира в Истанбул и носи Инстаграм името на Зехра – „Зеруж\".   Търговски център „Зеруж\" отвори врати на 11-ти май, като на откриването са присъствали 22 000 души. Очаква се броят на посетителите да нарасне, защото по време на свещения месец Рамадан в „Зеруж\" ще има религиозни мероприятия и намаление на стоките. На територията на мола има 126 магазина. В тях религиозните туркини могат да си купят разнообразни тюрбани, цветни забрадки и дълги роби.   В магазина „Кадрийе Баштюрк\", където се продават различни забрадки, се носи арабска музика. Тук 21-годишната Тукту работи като продавачка. „Преди на жените им се налагаше да ходят до различни магазини в града, за да купят каквото им трябва\", разказва тя. „В метрополия като Истанбул това може да отнеме часове. Сега могат да открият всичко под един покрив\". \"Харем\" за модни жени?   „Зеруж\" е създаден специално с оглед на потребностите на консервативните жени, казва Ферит Бурхан, собственик на един от магазините в мола. Той ръководи търговския център заедно с основателката Зехра Йозкаймаз. „Мнозинството от туркините обичат да се обличат модно\", твърди Ферит. „Но преди нямаше търговски център за такива дрехи. Оттам се роди идеята да го направим\".   Шопинг за консервативни жени   Друга Инстаграм звезда на име Мерием Акбулут е отворила собствен магазин в мола. Казва, че в деня на откриването е успяла да продаде много неща. Въпреки че търговският център е предимно за жени, в него се срещат и мъже, които придружават съпругите си. Рамазан Екинчи е един от тях – той чака жена си пред един от магазините в мола. Пътуването до истанбулския търговски център им отнело доста време. „Можеше да отворят поне един магазин и за мъже\", мръщи се Рамазан.   По пет пъти на ден в търговски център „Зеруж\" се чува призивът за молитва – както повелява религията. Собственикът на магазин Ферит Бурхан обаче не проумява защо този факт постоянно се споменава от турските медии – сякаш ги е страх, че като се продават модни дрехи, няма да има място за религията. „Все пак в Турция живеят предимно мюсюлмани. Нормално е навсякъде в града да се чува призивът на мюезина\", посочва Ферит.   Антроположката Айше Чавдар твърди обаче, че свободата да се консумира междувременно е станала много по-важна от редица други човешки свободи: „На пръв поглед жените са тези, които печелят от бурното развитие на модерната икономика. В действителност обаче победители са мъжете, защото модните жени представляват съвсем нова група клиенти, на която мъжете могат да продават стоките си. А този печеливш бизнес те искат да ни пробутат под етикета „Еманципация на мюсюлманките\", критикува антроположката. Според нея, отварянето на мола няма нищо общо с религията. Тя сравнява „Зеруж\" с харем – това е място, запазено само за жени. „Мотото тук е: Ако жената не прекрачва границата на позволеното, мъжът ще я възнагради с материални неща\".", "date": "2018.05.22", "title": "\"Ако жената не прекрачва границата на позволеното... \""}
{"url": "http://www.classa.bg/%D1%81%D0%B2%D1%8F%D1%82/item/382233-%D0%B4%D0%BE%D0%BF%D0%B8%D0%BD%D0%B3%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D0%B8-%D0%B2-%D1%80%D1%83%D1%81%D0%BA%D0%B8%D1%8F-%D1%84%D1%83%D1%82%D0%B1%D0%BE%D0%BB", "text": "Подозрителни проби за допинг на руски футболисти са били прикрити, твърди документално предаване на АРД. Сред тях са и проби на играчи от разширения състав на националния отбор на Русия за Световното първенство.             Дали след леката атлетика, зимните и други спортове, не се завихря допингов скандал и в руския футбол? Подозрителни допингови проби на много руски футболисти, сред които има и състезатели от разширения състав на националния отбор, не са били надлежно проверени. Това твърди документалното предаване \"Тайната допинг - руските приятели на футбола\", излъчено по Първа програма на германската телевизия АРД. Авторите на предаването подозират, че руски спортни функционери са прикрили подозрителни проби за допинг, дадени при внезапна проверка на Световната антидопингова агенция (УAДА) през 2014 г.     155-те допингови проби на руски футболисти са били взети след мачове от руската футболна лига. Съгласно документите, подозрителните проби са били скрити от контролната лаборатория в Москва. Заповедта е дошла от най-високо място, а именно от бившия министър на спорта Виталий Мутко. Това казва за АРД бившият ръководител на московската антидопингова лаборатория Григорий Родженков. \"През 2008 година получих указание от Мутко, че не са ни нужни никакви положителни допингови проби във футбола\", казва той. През 2016 година Григорий Родженков избяга в САЩ и е включен в програмата за защита на свидетели на ФБР.   Следователите от Световната антидопингова агенция (УАДА) са получили новите сведения за допинг в руския спорт през октомври миналата година като копие от база данни на московската контролна лаборатория. Главният следовател на УАДА Гюнтер Юнгер окачествява пред АРД конфискуваните проби като \"много, много подозрителни\". Световната антидопингова агенция е предала пробите на ФИФА.", "date": "2018.05.22", "title": "Допингов скандал и в руския футбол?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382231-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%BC%D0%B0%D0%B9", "text": "ОВЕН ( 21 март - 20 април ) Очаква ви, един не много приятен ден, но в същото време, ще имате много перспективи за кариерно развитие. Във вашия личен живот има много неуредени неща, което може да доведе до кавга с любимия човек. Ако пазите здравето си, особено психическото, тогава никакви проблеми няма да ви застрашат. ТЕЛЕЦ ( 21 април - 21 май )  Препоръчва се, днес да се откажете от пътувания на дълги разстояния. По-добре, отделите време за почивка със семейството или сред природата. Отлично ще се развиват сделките с бизнес партньори, продажбите на недвижими имоти и преместването в друго жилище. Максимална разсъдителност, трябва да проявите при пазаруване. Не купувайте всичко под ред, иначе ще останете без пари. БЛИЗНАЦИ ( 22 май - 21 Юни ) Днес, ще имате късмет в любовната сфера. Особено ако сте мъж, очаквайте ярки и положителни промени. Ако покажете търпение, ще постигнете взаимо разбирателство с човек, когото от дълго време харесвате. Сред колегите, ще постигнете самоутвърждаване. Само не се претоварвайте с работа, в противен случай ще се превърнете в работохолик.   РАК ( 22 юни - 23 юли ) Днес ще поискате топлина, нежност и разбиране, колкото и да е странно, от човек, който не ви обръща внимание. Възникващите в работата ви проблеми и пречки, приемете спокойно. В противен случай, би било трудно да зададете правилния ритъм на текущите събития. За да постигнете целите си, трябва да сте упорити и целеустремени. ЛЪВ ( 24 юли - 23 август ) Днес не правете от мухата, слон, още повече, че не сте професионалист в такива дела. С увереност се движете към целта, свършите си добре работата и не очаквайте подкрепа от другите. В неформална обстановка, е възможен разговор с вашият началник. Вие самите не сте очаквали, че ще предизвикате такова доверие от онзи, на когото гледате от долу нагоре. ДЕВА ( 24-ти август - 23 септември ) Съдбата ще ви предпази от много проблеми и трудности. Въпреки че финансовата област наистина не ви безпокои, личната сфера, откровено ви изтощава.С роднините трябва да бъдете по-учтиви и сдържани. Не ги обвинявайте, че не са толкова практични, колкото сте вие. Както се казва, всеки си има свои собствени недостатъци, смирете се. ВЕЗНИ( 24 септември - 23 октомври) Препоръчително е, да започнете да се подготвяте за отпуската си. Внимателно планирайте всичко, съберете необходимите вещи, документи, изчислете бюджета и направете резервации. Възможно е също днес, да посрещате гости от далече или да се сблъскате с битови проблеми. Вечерта се въздържайте от груби думи. Може лесно да избухнете, заради дреболии.   СКОРПИОН ( 24 октомври - 22 Ноември ) Трябва на всичко да гледате по-философски, за да не натворите ужасни неща. Не всичко е толкова лошо и тъжно, колкото ви изглежда. И от отрицателните ситуации, понякога има полза. Ако издържите този урок, ви очаква щастлива среща, просперитет и добро здраве. Между другото, днес ще са уязвими черният дроб и далака.   СТРЕЛЕЦ ( 23 Ноември - 21 Декември ) Препоръчително е, да се занимавате със собствените си дела, а не с проблемите на непознати. Разбира се, да помагате е благородно, но не и днес. Добре е да видите, какво ви е нужно за успешното само развитие и работа. Любовните страсти, по-добре избягвайте. Всичко е мимолетно, особено ако се отнасяте към това леко и просто. КОЗИРОГ (22 Декември - 20 януари ) Не трябва да насилвате събитията в личната сфера. Избраникът ви, не е готов за нещата, които му предлагате. По-добре добавете романтика и нежност във връзката или планирайте съвместно пътуване. Скоро идва лятото, а вие още не сте почивали сред природата? Това е толкова лошо, особено за здравето.  ВОДОЛЕЙ ( 21 януари -  19  февруари ) Очакват ви много неприятни мигове, но всичко може да бъде преодоляно, ако положите усилия. За вашите таланти, ще разберат всички, освен ако не ги криете дълбоко в себе си. Детайлно подходете към работата, така незабавно ще уредите финансовото си положение. Вечерта трябва да се разходите, преди лягане, за да се отървете от мрачните мисли.   РИБИ ( 20 февруари - 20 март ) Трябва да работите усилено, за да постигнете нещо значително. Ако в любов вече сте готови да действате, не слушайте никого, а решете всичко сами. Разширявайки границите на вашият опит и знания, ще може да откриете в себе си много нови способности. Вечерта чакайте изгодно предложение, от далечен роднина.", "date": "2018.05.22", "title": "Дневен хороскоп 22 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382227-%D0%B4%D1%8A%D0%BD%D0%BA%D0%B8-%D1%81-%D0%B3%D0%BE%D0%BB%D0%BE-%D0%B4-%D0%BF%D0%B5-%D1%81%D0%BD%D0%B8%D0%BC%D0%BA%D0%B8", "text": "Спазването на последните модни тенденции може да не е по вкуса на всяка дама. Последният моден писък го доказва! Не друго, просто най-актуалното облекло в момента за дамите са дънки, но не обикновени, а с дупка на дупето.   Тези нестандартни панталони масово започнаха да се предлагат по магазините, а дамите полудяха по тях за отрицателно време.    Според дизайнерите идеята е просто да се покаже малко кожа. Плюс това те ги препоръчват за ежедневно носене без значение, че може да се види д*пето на жената, която ги е обула.   Е, ако сте решили да се пробвате и вие с този моден писък, то нека преди това ние от jenata.blitz.bg да ви покажем как точно изглеждат те:                        ", "date": "2018.05.22", "title": "Дънки с голо д*пе (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382228-%D0%B8%D0%B7%D0%B2%D1%80%D0%B0%D1%82%D0%B5%D0%BD-%D0%B1%D0%B0%D1%89%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%B8-%D1%8F-%D0%BF%D0%BE%D0%B4%D1%82%D0%B8%D0%BA%D0%BD%D0%B0-%D0%BA%D1%8A%D0%BC-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Баща изнасили 19-годишната си дъщеря в апартамента си в Глазгоу, Шотландия. Въпреки тежкото си емоционално състояние, Джейми Лий Крег събрала сили в себе си и разказала за гаврата, на която била подложена, пред полицията.      За съжаление, след зверския акт Джейми не успяла да се справи с травмата и в края на декември 2016 година сложила край на живота си. \"Това не беше момичето, което познавах. Беше в истерия, смутена, раздразнителна...     Сложи глава на коленете ми и започна да плаче. Прегърнах я. Как ми се иска да го направи и сега\", казва съкрушената й майката Лиз Крейг.      Соцсети. Мама Лиз Крейг с портретом дочки На погребението на дъщеря си тя се заклела, че няма да остави нещата на самотек. Лиз Крейг дава показания в съда и разказва как момичето й е споделило за изнасилването.      В залата често сълзите напират в очите й, но въпреки това успява достойно да защити малкото си момиче. Лиз настоява изнасилвачът да бъде обвинен и в убийство. По думите й, ръцете на Джеймс Елдър са изцапани с кръвта на дъщеря й.      Убитая горем мама девочки Лиз Крейг во время судебного разбирательства \"Просто искам справедливост. Сега аз съм гласът на Джейми. Никога няма да ме разберете, докато не загубите детето си\", казва още Лиз. Фото © Соцсети. Джеймс Элдер, отец В съда в Глазгоу са изчетени и показанията на 19-годишната жертва. Момичето разказва, че в апартамента на баща й имало още трима мъже. Преди татко й да я нападне, един от тях опитал да я целуне. Джейми опитала да се измъкне и избяга, но за съжаление не успяла. Фото © Соцсети. Джейми-Ли Крейг \"Държаха ми ръцете, а той ме изнасилваше... Струваше ми се, че времето е спряло\", пише в показанията на госпожица Крейг.       Лиз Крейг и старшая сестра Джейми Хлоя, которая тоже присутствовала в суде Нищо няма да върне детето на една майка и няма да отнеме болката й, но думите, изречени на гроба на Джейми, не били на вятъра. Благодарение на показанията на Лиз съдът вснася обвинителния си акт, а извратенякът е осъден на 9 години затвор.", "date": "2018.05.22", "title": "Извратен баща изнасили красивата си дъщеря пред очите на приятелите си и я подтикна към самоубийство"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382229-%D0%B5%D0%BC%D0%B0-%D1%83%D0%BC%D1%80%D1%8F-%D0%BF%D0%BE-%D0%B1%D1%80%D1%83%D1%82%D0%B0%D0%BB%D0%B5%D0%BD-%D0%BD%D0%B0%D1%87%D0%B8%D0%BD", "text": "16-годишната мажоретка Ема Уолкър беше застреляна в собствената си спалня. Според основната версия на следствието, била убита от бившия си приятел, който бил буквално обсебен от момичето, след като се разделили. 18-годишният футболист Райли Гал искал да покаже на любимата си, че винаги е готов да я защити, имитирайки нападение, но случайно застрелял Ема, пише People.      Седмица преди трагедията Ема започнала да получава странни съобщения, в които се говорило за отвличане на човек, когото тя обичала. \"Отиди сама в колата... при мен е този, когото обичаш.      Ако не се подчиняваш, ще му причиня болка.\" В това време момичето било на купон и когато излязло с приятелки, видяла Райли, лежащ по лице Пред съда младежът признал, че имитирал собственото си покушение, за да поговори с Ема, но планът не сработил.      И тогава Райли се решил на по-екстремни мерки. Той решил да я изплашии стрелял в стената на стаята, където спяла, за да я \"спаси\" след това от нападението. За съжаление куршумът попаднал право в момичето. Адвокатът му твърди, че той искал да си я върне, не да я убива. След като започнало разследването и приятели на Райли казали, че е откраднал пистолета на дядо си, момчето започнало да се паникьосва.      Той помолил съученици да скрият оръжието и уверявал, че за нищо ва света не би причинил зло на Ема. \"Имах пистолет, защото бях изплашен след моето отвличане. Хиляди и един проценти, че аз никога не бих навредил на Ема,\" казал Райли. Сега са му предявени обвинения по седем углавни члена, включително убийство първа степен при отежняващи обстоятелства.", "date": "2018.05.22", "title": "Ема умря по брутален начин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382230-%D0%BA%D1%80%D0%B0%D0%BB%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0-%D0%BF%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BF%D0%B8%D0%B5%D0%BD%D0%B5,-%D1%80%D0%B0%D0%B7%D0%B2%D1%80%D0%B0%D1%82-%D0%B8-%D0%BA%D1%8A%D1%80%D0%B2%D0%B8%D1%89%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Едва ли има човек, които с ръка на сърцето да не каже, че сватбата между принц Хари и Меган Маркъл беше най-запомнящото се събитие на годината. И народът го оцени, както винаги, подобаващо – с големи количества алкохол и един дддъъъъълг празничен махмурлук. Снимките, които ще видите са от Нюкасъл, но ние сме убедени, че и в други части на Обединеното кралство ситуациата е била същата. Не е за вярване какво направи Джордж Клуни на кралската сватба! Подхвана Меган и Кейт Мидълтън и...   Холивудският ас Джордж Клуни бе сред късметлиите, които поведоха Мегън Маркъл към дансинга на кралската венчавка на 19 май. Танцът на актьорите се състоя по време на вечерния сватбен прием, организиран от британския престолонаследник - принц Чарлз, във Фрогмор хаус.     Въпреки обкръжението от кралски особи, за звездата от „Спешно отделение\" не е било проблем да се \"впише в средата\" и да покани на танц не само булката, но и херцогинята на Кембридж Катрин Мидълтън, пише в. \"Дейли мирър\".   Джордж и Амал Клуни бяха в списъка с 200-те подбрани гости на приема.   Най-важният танц на вечерта – този на младоженците, се състоя на хита I Wanna Dance With Somebody\"на Уитни Хюстън, за който Меган Маркъл преди е споделяла, че е „щастливата й песен\"                          ", "date": "2018.05.22", "title": "Кралска сватба по британски: Пиене, разврат и кървища! (СНИМКИ 18+)"}
