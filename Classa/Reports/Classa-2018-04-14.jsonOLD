{"url": "http://www.classa.bg/%D1%81%D0%B2%D1%8F%D1%82/item/380866-%D0%B5%D1%81-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%B7%D0%B0-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%B3%D1%8A%D0%BD%D1%8F-%D0%B2-%D1%81%D0%B8%D1%80%D0%B8%D1%8F", "text": "         ", "date": "2018.04.14", "title": "ЕС призовава за незабавно прекратяване на огъня в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380860-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B0%D0%B1%D0%B4%D0%B8%D0%BA%D0%B8%D1%80%D0%B0-%D0%BA%D0%B0%D1%82%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0%D1%89%D0%B0-%D0%B5%D1%81", "text": "Вече час генерал Борисов се крие в бункера си Банкя, а ефрейтор Каракачанов позорно призна, че сме кръгла нула в ЕС         Няма друг такъв военен министър по света! Няма друго такова кречетало, което може с часове да говори и да не отговори на нито един въпрос. За няколко минути Каракачанов облетя ефира на Нова и Би Ти Ви, преразказа с апломб новините от световните медии за въздушните удари срещу Сирия, но се измъкна като мокра        „Дори ЕС няма единна позиция по случващото се. Каква позиция да заеме тогава България? Какво се очаква от нас? Ние да се правим на фактора, който едва ли не трябва да призовава и да води“, отговори Каракачанов на въпрос каква е позицията, която страната ни заема за случващото се в Сирия.   Каракачанов, ти си военен министър, а не парламентарна репортерка, шавливо пърхаща около депутатите! Ако си забравил, да ти припомня: България е ротационен председател на ЕС и е длъжна първа да реагира на атаката срещу Сирия от САЩ, Франция и Великобритания или поне да обяви, че в тези часове София координира изработването на обща позиция на Евросъюза.  Да, ЕС няма единна позиция за новата драма в Сирия, което си е диагноза. Но това изобщо не оправдава страхливото снишаване на българското правителство, което вече пети час е абдикирало от задължението си да е говорител на Европейския съюз.   Вече няма съмнение: България е кръгла нула в ЕС, а премиерът ни – две нули!", "date": "2018.04.14", "title": "България абдикира като представляваща ЕС!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380861-%D0%BA%D1%80%D0%B0%D0%B9-%D1%81-%D0%B4%D0%BE%D0%B1%D1%80%D0%BE%D1%82%D0%BE-%D0%B2%D1%8A%D0%B7%D0%BF%D0%B8%D1%82%D0%B0%D0%BD%D0%B8%D0%B5", "text": "Не, това заглавие не е трик за хващане на читателско внимание! Просто съвсем сериозно обявявам публично, че в момента доброто възпитание е в отчайваща оскъдица. И при това не единствено у нас.   Така е в световен мащаб. Заявявам го както професионално като консултант относно с т.нар. етикет и общоприетите начини за цивилизовано общуване, но и като човек, възпитаван във време, когато \"първите седем години\" имаха значение.   На нас, българите, ни е любимо да се самокритикуваме.   Не че не трябва или няма защо, но често го правим ей така, на едро, само защото сме си свикнали да приемаме, че \"булгар\" е прост. В последните години обикновеното семейно възпитание у нас - онова, дето от къщи те учеха поне да поздравяваш, да благодариш и да се извиняваш, когато си сгрешил - стана демоде.     С гърди и лакти на преден план се избута наглото поведение и освен, че завзе политическата власт и ключови социални роли, то се превърна в общонародна норма.   Не знам дали сте забелязали, но у нас все повече всички си говорят с всички на \"ти\".    Ама няма познати - непознати, стари - млади, уважение - неуважение! Продавачката в супермаркета ти говори все едно ти е племенница, на улицата се обръщат към теб като към кварталното аверче, а за таксиметровите шофьори направо да не говорим!   Там, на територията на неговите четири колела, често си длъжен да търпиш всичко - от животозастрашаващия му начин на каране, телесната му миризма, съхранена такава, каквато е от поне седмица, до стройната му философия за световния ред, която непременно трябва да ти сподели.   Но и още нещо основно - \"добър ден\" или \"здравейте\" получаваш евентуално, само ако направо му ги изкрещиш в ухото, а \"довиждане\" и \"приятен ден\" са отронват от свещената му уста единствено в случаите, когато си закръглил дължимата сума.   Ако сметката ти е пет лева и двайсет стотинки и ти вземеш, та ги подадеш точно, на никакви такива глезотии като разни поздрави и пожелания не се надявай!   С тихо ръмжене, наподобяващо изречено \"довиждане\" под вода, те изпраща и ако бакшишът, който ти се е откъснал от сърцето, е малък според личния му шофьорски аршин. Виж, с \"всичко хубаво\" и любимото ми \"лек ден\" слизаш от автомобила, когато осемте лева, отчетени на екрана на апарата, превърнеш примерно в десет.   Особен проблем у нас имаме и с усмихването.   Да се усмихне за българина е нещо като да се покаже несериозен, да вдъхне недоверие или слабост.   Пък в България - тази тренировъчна територия за оцеляване във всякакви условия - слабостта е опасна за живота. Неусмихването и смехът като предвестие на стремително идващи нещастия е в националния ни характер - само тук се казва \"много се смяхме, нещо лошо ще се случи\".   Затова и ако за намръщени физиономии се плащаше, ние, скромните шест-седем милиона българи, щяхме да сме точно толкова на брой милионери.   Да оставим обаче нашего брата и да обърнем поглед към \"Европата\" и онези хора, които днес я населяват и сред които по стечение на политическите и икономически обстоятелства ние също живеем.    Преди седмица пътувах в самолет от Лондон до Барселона. Нискотарифна компания, както все повече се пътува, народ - всякакъв на вид, произход и етническа принадлежност. Отчитам и това, че са тръгнали на топло и ваканционно място, за където принципно някои граници в поведението автоматично падат. Не мога да ви опиша обаче какъв адски шум, произведен от човешки гърла, трябваше да преживеем на борда на возилото!   То не бяха викове по деца на поне пет езика, то не бяха разговори през три реда, то не бяха бурни смехове за щяло и нещяло! Когато мина количката с напитките, положението стана наистина като на футболен мач. Бирата в кенчета свърши най-бързо и това веднага се отрази на всеобщата атмосфера.   Из салона се възнесе звук от мощно всмукване на последни капки от клетата алуминиева опаковка, сякаш, че ако напълно я изсушиш или изтеглиш с устен вакуум въздуха й, изпод носа ти магически ще се материализира втора!   Хрускането на чипс, следващо на талази сърбането, пък се превърна в нещо като общ звуков фон, в който от време на време като акцент се вклинява и финалното смачкване на кенчето. В края на този почти двучасов полет имах възможността да премина почти през целия самолет, за да стигна до изхода и мога да ви уверя, че на пода около седалките свинщината можеше да се мери с тази на стадион след чалга концерт.   Представих си само какво ли щеше да стане, ако трябваше в тази интернационална компания да прекарам един презокеански полет и направо си плюх в пазвата при перспективата да сляза на земята я с някой кожен обрив, я със стомашно разстройство или поне нервна криза.   Да не зачиташ присъствието на други хора и тотално да не те интересува правото им на някакъв собствен комфорт в обществена среда също е нещо, което стара Европа вече масово тачи.   До този извод ще стигнете и вие, ако отидете на който и да е театър в сърцето на Лондон например. Хубавото нещо, за разлика от българската практика е, че поне обявеният за седем спектакъл наистина почва точно в седем и продължава толкова, колкото е написано на билета.   Междувременно обаче си принуден да гледаш живи хора на сцената, заобиколен от зрители, които посръбват безалкохолни или вино от пластмасови чаши. И понеже няма сега да ги пият тия работи на гол стомах, току отварят някой и друг шоколад или пакетче с ядки и си ги заръфват. В антрактите става още по-лошо - след тях в салона вече имаме и сладолед!   Барчетата в театрите са се съобразили поне да продават само малки разфасовки в картонени кутийки, та не се налага на клетите артисти от сцената да играят пред масово лижещи и примляскващи зрители. Така или иначе обаче смукането на пластмасовите лъжички си е налице, заедно с някой и друг затюхкал се посред действието глас на човек, който току-що се е накапал.   Торбите от пазар, натикани под седалките, вместо поне дадени на гардероб, няма да ги коментирам. Шушукането за дообясняването на нещо от сцената или извън нея - също.   Който е имал възможността да поживее в голям европейски град и се е возил достатъчно с метро, познава и още една нова особеност на съвременното обществено невъзпитание - това, че в метрото си си като у дома.   Там можеш да ядеш и пиеш, да си разкажеш живота на всеослушание по телефона, да си пееш заедно с музиката в слушалките или направо да я пуснеш да се лее в купето и да освободиш малко агресия, като се сбиеш с някой, дето нещо те бил погледнал някак си.   Там също така, оказва се, е и новото място за разни хигиенни или козметични процедури като например да си изрежеш ноктите с нокторезачка и да се наслаждаваш на това как хвърчат в най-различни посоки. Всъщност можеш да си направиш маникюр с всички подробности - пилене, рязане на кожички и мазане на лак.   Лично съм виждала също и как една жена с вид на служителка в офис довърши педикюра си точно три спирки преди да слезе. Явно го прави често, защото таймингът й беше безупречен.   С такъв могат да се похвалят и онези момичета, които ежедневно се возят по по-дългите влакови отсечки от сателитните градчета към основния такъв. Тези купета съвсем скоро ще се превърнат в грим-студия, казвам ви! Там се разпъват кремове и лосиони, цялостни палитри от фон дьо тени и сенки и завидна колекция от четки. Всичко това умело се позиционира върху масичките или по скутовете и се започва голямото влаково гримиране!   Сутринта влиза в купето от спирката си измита като белен шаран, а половин час по-късно слиза на перона в града изрисувана като Лейди Гага. Няма да се учудя, ако скоро помъкнат със себе си ролки и маши за коси или пък ей така, насред пътуващото общество, вземат да си преоблекат домашния анцуг с офисното костюмче.   Като казах анцуг, та се сетих... Да знаете, че световните модни тенденции вече изобщо не идват откъм западна Европа, ами от нас тука, на Балканите.    Ние носехме в несвяст анцузи, ама сега и те са стигнали до извода, че по-хубава дрешка от лъскавката долничка и горничката с цип няма. И не само защото анцуг лентите са тренд и по официалните панталони - това можем някак да го отдадем и на почитта на модата към униформите. Говоря ви за анцуг - анцуг!   По данни на някаква организация за защита на потреблението във Франция, чието име не запомних от екрана на телевизора, най-продаваните дрехи в последния месец на територията на страната били именно анцузите. Така че край, мили сънародници - научихме ги! Остава ни само да ги обучим да си направят колекция от анцузи за официални и неофициални поводи и дет се вика, победили сме!   Световната тенденция за невъзпитание може да бъде забелязана още и в разни приемани за неприлични преди улични навици като хвърлянето на боклуци, където ти попадне и най-вече извън кошчетата, плюенето, бутането на хората по тротоара.   В супермаркетите също така да си оставиш количката насред пътеката, за да попречиш на всички останали, вече е приемлив начин да им покажеш колко не ти пука да тях.    В тази нова световна обществена среда възпитанието изглежда демоде. Точно това е обаче, което ме кара да си мисля, че скоро то ще се превърне в тренд. Тогава, когато елементарното цивилизовано поведение съвсем се окаже оскъдно знание на едно отбрано и все по-изтъняващо общество, онези, които го владеят, ще са открояващите се от масата. Така че, запишете си някъде как се поздравяваше, какво значеше \"благодаря\" и \"моля\" и опишете с по няколко думи онези стари и така важни правила за добро общуване, на които някога ни учеха в семейството и училището, и ги съхранявайте като фамилно наследство.   Един ден някой ваш наследник може да изпъкне сред масата грухтящи и риещи в мръсотия модерни хора именно заради него.", "date": "2018.04.14", "title": "Край с доброто възпитание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380862-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D0%BB%D0%B5%D0%B4-%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%82%D0%B5-%D1%83%D0%B4%D0%B0%D1%80%D0%B8-%D0%B2-%D1%81%D0%B8%D1%80%D0%B8%D1%8F", "text": "    Използването на химическо оръжие е военно престъпление и разглеждаме еднократната военна операция в Сирия като предупреждение за прекратяване на подобни незаконни действия. Това каза вицепремиерът и министър на външните работи Екатерина Захариева на брифинг във връзка с въздушните удари на САЩ, Великобритания и Франция над Сирия.     Позицията дойде след среща на Захариева с премиера Бойко Борисов, министъра на отбраната Красимир Каракачанов и министърът на вътрешните работи Валентин Радев, както и ръководите на службите за сигурност.   \"Обединихме се около обща позиция на правителството на Република България, както многократно сме заявявали категоричната непримиримост срещу употреба на химическо оръжие. Подчертаваме, че няма кауза, която да оправдава убийството на невинни граждани, сред които и деца\", обясни Захариева.   Тя определи операцията на САЩ и съюзниците й като \"отговор на поредната химическа атака срещу цивилни в Сирия\" и посочи, че целите са подбрани прецизно, така че да няма жертви. Захариева коментира, че не очаква ответен военен удар от страна на Русия.   \"Разглеждаме еднократната военна операция като предупреждение за прекратяване на подобни незаконни действия на сирийския режим в бъдеще\", посочи външният министър на България. Същевременно правителството изразява тревога от възможна ескалация на конфликта и призовава всички страни и особено сирийския режим да преустанови всякакви действия, нарушаващи международното хуманитарно право.   Захариева добави, че българското посолство не е пострадало. Няма данни за пострадали български граждани.   По-рано днес военният министър Красимир Каракачанов коментира пред Nova, че към този момент не се очаква за мигрантска вълна към страната ни заради новите бомбардировки в Сирия. По негови думи изводът след въздушните удари е, че ООН и Съветът за сигурност,", "date": "2018.04.14", "title": "Българската позиция след въздушните удари в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380863-%D0%BC%D0%B0%D0%B6%D0%B4-%D0%B0%D0%BB%D0%B3%D0%B0%D1%84%D0%B0%D1%80%D0%B8-%D1%81%D0%B0%D1%89-%D0%B8%D0%B3%D1%80%D0%B0%D1%8F%D1%82-%D0%BF%D0%BE-%D0%BD%D0%B5%D1%80%D0%B2%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD,-%D1%82%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D1%80%D0%B5%D0%B0%D0%B3%D0%B8%D1%80%D0%B0", "text": "САЩ и съюзниците им играят по нервите на Владимир Путин. Той, обаче няма да реагира. Това каза пред Фрог нюз преводачът Мажд Алгафари. Ето какво още сподели той във връзка атаката срещу Сирия от тази нощ:   - Г-н Алгафари, очаквате ли да има още удари срещу Сирия?    - Ударът на САЩ и техните съюзници срещу Сирия свърши. Това беше. Мисля, че повече няма да посмеят. Целите на тази атака са няколко.   - Кои са те?   - Една от тях е да се изпита търпението на руския президент Владимир Путин. Искат да видят каква ще бъде неговата реакция, когато се удрят сирийски , а не руски обекти. Правят си експеримент дали Путин ще скочи. Другата цел е да се разгромят тези складове, за които се твърди, че има химическо оръжие.      След това, като трябва да се направи международна експертиза, американците много лесно ще кажат:  Ми то няма как да се докаже, че е имало обгазяване на населението. Ще се замаже положението с несъществуваща химическа атака. Третата цел е да се покаже пред света, че това са страните, които някой ден ще ударят района. Това са САЩ, Великобритания и Франция.   - Защо Германия се оттегли в последния момент от коалицията срещу Сирия?   - Германия по принцип от известно време поддържаше нещо като неутралитет. Нито да, нито не. Те смятаха до последния момент, че САЩ няма да тръгне на такава атака. След като усетиха, нещата загрубяват и че се използват компромати и лъжи, решиха да се оттеглят. Все пак в голяма степен Германия е ЕС.  А ЕС няма достатъчно средства и сили да влезе във война.   - Правите ли връзка между атаките от тази нощ и случаят „Скрипал“?   - Атаките от тази нощ и случаят „Скрипал“ са навързани. Сега общественото мнение изцяло се насочва към Сирия. Всички забравиха да говорят за Скрипал, за химическата атака в Сирия, за терористичните групировки.   - Как очаквате да реагира руския президент Владимир Путин?   - Путин се вслушва в мнението на доказани дипломати. Те няма да позволят на Русия да отговори на атаката на САЩ, Великобритания и Франция. Няма да се поддадат на провокацията. Това, което може евентуално да ги провокира да скочат е абсолютна агресия на щатите. Случилото се тази нощ е все едно Израел да удари някой обект в Сирия. Голяма работа!   - Мислите ли, че ще се стигне до истинска агресия от страна на САЩ?   - Очаквам, че ще има такава. Ако не днес, утре. Рано или късно ще стане. Русия тогава ще се намеси както се казва веднъж и завинаги.   - Колко години ще продължи конфликта в Сирия?   - Навремето казах, че случващото се в Ирак ще продължи 50 години поне. В Сирия е същата работа.", "date": "2018.04.14", "title": "Мажд Алгафари:  САЩ играят по нервите на Путин, той няма да реагира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380865-%D0%BB%D0%B5%D1%88%D0%BE%D1%8F%D0%B4%D0%B8%D1%82%D0%B5-%D1%81%D0%B0-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%BC%D0%BD%D0%BE%D0%B3%D0%BE-%D0%BF%D0%BE%D0%BB%D0%B5%D0%B7%D0%BD%D0%B8-%D1%81%D1%8A%D0%B7%D0%B4%D0%B0%D0%BD%D0%B8%D1%8F-%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B8%D1%82%D0%B5-%D0%BB%D0%B5%D1%88%D0%BE%D1%8F%D0%B4%D0%B8", "text": "Снощи ми дойде в повече. По принцип се опитвам да не коментирам подхода на родните журналисти към трагични случаи като вчерашния. Не знам обаче този път какво ме жегна. Дали бяха снимките с дрон, паническото бягане между колите или служебните лица, които се опитваха да отпъдят камерите. Както на доста други, за пореден път ми остана лош вкус в устата.   Именно затова снощи седнах и   награда „Златен лешояд“. Скунксовете отдавна са обезценени заради поведението на въпросното предаване. Затова смених животното. „Раздадох ги“ на няколко репортери и водещи, които видях в конкретните емисии и които според мен прекрачиха дълбоко зад границата на благоприличието и етиката. Включих и редакторите им, тъй като поне те би следвало да хванат подобни издънки. Наградата не е само за вчерашните им подвизи, а за това, което виждам като модел на поведение в медиите им при всеки такъв случай.     Споменатите журналисти бяха от Нова и БТВ, тъй като именно техните емисии ме възмутиха. Не твърдя, че са единствените заслужили и ще се радвам, ако сами предложат техни колеги от други медии, които са се провинили по подобен начин. Сигурен съм, че има. Очакваме го някак от жълтите медии – този тон на притеснение към жертвите примесен с трескаво гонене на по-близка снимка, по-ярка локва кръв, повече сълзи в интервю, повече мъка в близките, повече скандал в изказванията. Видях го вчера и макар на пръв поглед да беше просто стандартната „кървава“ статистика, с която ни обливат ежедневно в новините, някак ме накара да реагирам.     Малко след поста ми един след друг ми писаха няколко познати от двете телевизии. Питаха ме защо мисля така за техните колеги, защитаваха репортажите като професионални и грешките в тях като неизбежни. Интересното е, че и от двете телевизии посочваха другата като „ама те първо повлякоха крак с такова отразяване“ като аргумент защо са влезли при автобуса и пострадалите. Посочваха, че в късните емисии са „поизчистили“ кадрите, че първите излъчвания са били по-сурови, без редакторска намеса и прочие. Също, че е нечестно да се обиждат така журналисти с толкова добра кариера и професионално отношение. Единият коментар включваше „какво искаш, нали всичко го правят това и искат да видят“. Друг – „ако не сме ние, друг ще го направи“.     Наистина, постът ми беше по-скоро емоционален и може би би обидил журналистите. Навярно и аз с иначе „професионалното си отношение“ съм пуснал „редакторска намеса“ „по-сурово“ отразяване на работата им в репортажите. Може би, следвайки същата логика, сравнението произлиза от там, че „доста хора мислят така“ и „търсят такава“ оценка за днешната работа на тези журналисти. Може би не е коректно да определям като лешояди журналисти, поне част от които иначе уважавам и които имат доста качествена журналистика зад себе си.     Може би, ако някой от тях случайно е забелязал и се е обидил от определението, в контекста изложен до тук биха разбрали колко е важно да се внимава при подобни първосигнални „подхлъзвания“, както ми бяха обяснени недоразумения от вчера. Докато аз коментирам работата на шепа журналисти (и видимо прекалявам с иронията понякога), те излъчиха на живо шока и страданието на доста хора. Някои дори пречеха на спасителите в процеса и напираха въпреки упреците на самите пострадали. Това е обидно, непрофесионално, неетично и най-малкото грозно на екрана.   Всъщност, наистина изборът на животно за статуетката не е коректен. Както отбелязаха под поста ми – лешоядът е изключително полезно животно. То е доста важно за прочистване на екосистемите и предпазване от болести. В този смисъл „лешояд“ би било похвала за тези журналисти и бих им го дал, ако се бяха поинтересували какво се случва с   миналата година мерки за повече сигурност в автобусите. Ей така – не защото има сензация, а защото следва да гонят силните на деня, да задават неудобни въпроси и така биха се опазили поне няколко живота като тези днес.   Не поставям под съмнение професионализма по принцип на споменатите в поста ми. Не твърдя, че нямат критични интервюта и добри разследвания. Вчерашния ден обаче беше поредното дъно за журналистиката поне в тези две медии и се надявам да го осъзнават. Ако и те се оправдават, че „няма нищо лошо“, че са само няколко пропуска и че „другите са по-зле“, то въобще не трябва да се учудваме, че нивото е такова. Телеграф са в няколко нива надолу под дъното, но поне са наясно със себе си и какво правят.", "date": "2018.04.14", "title": "Лешоядите са всъщност много полезни създания. А телевизионните лешояди?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380856-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B1%D0%BB%D0%B5%D1%81%D1%82%D0%B8-%D1%81-%D0%BE%D1%82%D1%81%D1%8A%D1%81%D1%82%D0%B2%D0%B8%D0%B5%D1%82%D0%BE-%D1%81%D0%B8-%D0%B8-%D1%85%D0%BE%D1%80%D0%B0%D1%82%D0%B0-%D0%B3%D0%BE-%D0%B2%D0%B8%D0%B6%D0%B4%D0%B0%D1%82", "text": "„Държавата блести с отсъствието си и хората го виждат.“ Това заяви зам.-председателят на ПГ на „БСП за България“ Антон Кутев по БНТ. Той даде примери с избягалите затворници, с отношението на държавата към ЧЕЗ. „Сега са избягалите  затворници, преди това имаше масов убиец, избил няколко човека, както твърдеше вътрешното министерство, избягал затворник в Силистра, който също стреля с оръжие. Тези хора имат оръжие – излиза, че тук се търгува масово с него.   Държавата я няма“, каза Кутев. По думите му същото е и с ЧЕЗ. „Някой продава ключово предприятие, от което зависи тока на 3 млн. души. Министър-председателят заявява, че не знаел. Е защо си министър –председател тогава, ако не знаеш?“, попита социалистът. Според Антон Кутев дали държавата ще контролира през дружествата или през регулатора, тя има начин за контрол.   \"Позицията на БСП винаги е била за държавно участие и контрол. Държавата вече трети месец обяснява, че нищо не може да свърши. Ако тя не може да се намеси в такъв ключов процес, защо е държава?“, попита Кутев. По думите му вече 30 години се прави опит да се изтегли държавата отвсякъде. „ Държавата трябва да се върне там, където е необходима. Хората вече ясно разбират, че тя е изтеглена прекалено много\", категоричен бе той.      „Хората с увреждания искат да знаят какъв е механизмът държавата да ги направи интегрирани хора. Те искат да знаят- дали държавата ще им помогне, дали ще ги  образова, ще обслужи мястото, на което те работят?“, каза  Антон Кутев по другата важна тема и посочи- проблемът е, че не е изработено качествено законодателство, а и хората с увреждания недоволстват от отрязването на ТЕЛК-овете. По думите му тези хора живеят с 200 лв. на месец, а сега могат да останат и без тях.    Кутев обясни, че с орязването на ТЕЛК-овете няма да спре течът от системата. „Ще се спрат парите на хората, а те после с какво ще живеят?“, попита той. Антон Кутев отбеляза, че се говори за Закон за социалните услуги, който стои в плана за интеграция на хората с увреждания и е трябвало през 2016 г. да е готов. Сега е март, 2018 г., а от него няма нищо.", "date": "2018.04.14", "title": "Антон Кутев: Държавата блести с отсъствието си и хората го виждат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380857-%D0%BF%D1%83%D1%82%D0%B8%D0%BD-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%83%D0%B4%D0%B0%D1%80%D0%B8-%D0%BF%D0%BE-%D1%81%D0%B8%D1%80%D0%B8%D1%8F,-%D0%BD%D0%B0%D0%BD%D0%B5%D1%81%D0%B5%D0%BD%D0%B8-%D0%BE%D1%82-%D1%82%D1%80%D0%BE%D0%B9%D0%BD%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81%D0%B0%D1%89-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%84%D1%80%D0%B0%D0%BD%D1%86%D0%B8%D1%8F", "text": "Въздушните удари в Сирия са тема №1, която целият свят следи внимателно. Изказвания за акцията на коалицията САЩ-Великобритания-Франция направиха десетки политически личности и анализатори.    След като по-рано днес говорителката на руското външно министерство Мария Захарова направи интересен коментар за случващото се в Сирия, то сега коментар направи и руският президент Владимир Путин, цитиран от световните агенции.    Първа лоша новина след въздушните удари в Сирия! Той съобщи, че Русия свиква извънредно заседание на Съвета за сигурност на ООН, за да се обсъдят „агресивните действия на САЩ и съюзниците им\".    Хронологията засега за случващото се в Сирия „Със своите действия САЩ още повече задълбочават хуманитарната катастрофа в Сирия, носят страдания на цивилното население, помагат на терористите, които вече седем години тормозят сирийския народ, провокират нова вълна от бежанци\", пише в заявление на Путин, представено от пресслужбата на Кремъл.", "date": "2018.04.14", "title": "Путин с първи коментар за военните удари по Сирия, нанесени от тройната коалиция САЩ-Великобритания-Франция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380858-%D0%B0-%D0%B4%D0%B0%D0%BD%D0%BE,-%D0%B0%D0%BC%D0%B0-%D0%BD%D0%B0%D0%B4%D0%B0%D0%BB%D0%B8", "text": "Вчера в руската Дума (парламента) е внесен законопроект за противодействие на антируската политика на САЩ. В частност в него се предвижда прекратяване на сътрудничеството в областта на атомната/ядрената енергетика, а също така и забрана за износ на редкоземни метали от Русия към САЩ. В тази група метали влиза и суровината за производство на ядрено гориво – елемента Уран. Централната държавна телевизия даже изчисли, колко ще струва това на Русия, ако се случи:         Според журналисти към настоящия момент Русия има договори със САЩ за доставка на уран, които възлизат на 6,5 милиарда долара. Това е повече от достоверно, защото Русия от десетилетия е ядрен суровинен слуга на САЩ. А сега нека видим точните текстове в проектозакона и да си представим, дали медийната пушилка съответства на намеренията и целите на законотворците?   Оригиналният и пълен текст на проектозакона можете да видите от сайта на Думата,                  Така става ясно, че президента на Руската федерация ще може да задейства части от този закон едва след като САЩ вече са въвели санкции по отношения определени стоки, дейности или услуги спрямо Русия. Казано по-накратко Русия може да задейства клаузите  за ограничение на сътрудничеството в ядрената индустрия само ако преди това САЩ са въвели санкции спрямо държавната корпорация Росатом. Има ли такива санкции от страна на САЩ? Има ли намерения САЩ да пристъпи към подобни санкции?    Отговорът е кратък – Ъ-Ъ! Даже няма и намек, че въобще е мислено по темата.   Защо тогава е този шум? А? Сещате ли се? Няма да ви преча да си мислите.   За финал ще ви покажа …         … ядрено-горивна касета, произведена в Русия и доставена в САЩ, за нуждите на американските типове ядрени реактори, както с вода по-налягане, така и кипящи. Американските ядрено-горивни касети са с квадратно напречно сечение, а руските – с шестоъгълно.    ", "date": "2018.04.14", "title": "А дано, ама надали?"}
{"url": "http://www.classa.bg/%D1%81%D0%B2%D1%8F%D1%82/item/380859-%D0%B0-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%BA%D0%B0%D0%BA%D0%B2%D0%B8-%D0%B3%D0%B8-%D1%80%D1%8A%D1%81%D0%B5%D1%88%D0%B5-%D1%82%D1%80%D1%8A%D0%BC%D0%BF,-%D0%BF%D1%80%D0%B5%D0%B4%D0%B8-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Как това ще е много глупаво (както и самия Обама), как щели да загинат много цивилни, как това ще доведе до много лоши неща и САЩ няма да спечели нищо. И т.н. и т.н. /  Политофил,  Фейсбук  ", "date": "2018.04.14", "title": "А помните ли какви ги ръсеше Тръмп, преди да стане президент?"}
{"url": "http://www.classa.bg/%D1%81%D0%B2%D1%8F%D1%82/item/380855-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%BE%D0%B1%D1%8F%D0%B2%D0%B8,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%BD%D0%BE%D0%B2%D0%B8-%D1%83%D0%B4%D0%B0%D1%80%D0%B8", "text": "Министърът на отбраната на САЩ Джеймс Матис заяви, че ударът по Сирия е бил еднократен, но не изключи нови военни акции в бъдеще. \"Бъдещите удари ще зависят от способността на сирийския режим да използва химическо оръжие\", обяви шефът на Пентагова, цитиран от световните агенции. Ракетните удари, които САЩ, Великобритания и Франция нанесоха на Сирия, са продължили общо 50 минути. Това съобщи от своя страна телевизия \"Ал Маядин\", позовавайки се на свой източник от сирийската армия.   По негова информация сирийските системи за противоракетна отбрана са съумели да отблъснат атаката и да свалят голям брой от насочените ракети.    По-рано телевизия \"Ал Джазира\" предаде, че ракетите на \"тройката\" са поразили военното летище \"Мезе\" в предградията на Дамаск, базата на противовъздушните сили в планината Касиун, както и базите на 41-а бригада на Специални сили и 105-та бригада на Републиканската гвардия. Според сведенията на медията САЩ и съюзниците им са успели да бомбардират девет цели на територията на Дамаск, предградията му и останалите части в Сирия.    По-късно обаче информационната агенция САНА опроверга информацията и обяви, че това е опит \"враждебните медии да преувеличат мащаба на \"тристранната агресия\".\" Повод за инициирането на ударите по Сирия стана инцидент от 7 април в град Дума, където се смята, че е било използвано химическо оръжие срещу цивилни - най-вероятно от режима на президента Башар Асад.    Подобна информация бе разпространена от редици НПО-та и медии. Сирийският режим и поддръжниците му Иран и Русия категорично отхвърлят истинността на подобни твърдения, но САЩ твърдят, че разполагат с \"видео и снимков материал\" , който доказва, че наистина е била извършена атака с отровни вещества. Днес в Сирия се очаква да пристигат експертите от Организацията за забраната на химическите оръжия, които да потвърдят или отхвърлят информацията за нападение с химическо оръжие.", "date": "2018.04.14", "title": "Пентагона обяви, че може да има нови удари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380850-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D1%8F%D0%BC%D0%B0-%D0%BD%D0%B5%D0%BF%D0%BE%D1%81%D1%80%D0%B5%D0%B4%D1%81%D1%82%D0%B2%D0%B5%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-%D1%83%D0%B4%D0%B0%D1%80%D0%B8%D1%82%D0%B5-%D0%BF%D0%BE-%D1%81%D0%B8%D1%80%D0%B8%D1%8F", "text": "„Няма непосредствена заплаха за България заради ударите в Сирия”, заяви министърът на отбраната Красимир Каракачанов в студиото на bTV.   „Това, което видяхме през нощта, беше един удар – превантивен и предупредителен”, коментира военният министър. Той добави, че по никакъв начин не се очаква сухопътна операция.   „Най-вероятно руснаците са били предварително предупредени кои райони в Сирия ще бъдат атакувани”, коментира Каракачанов.   „Ударите приключиха, оттук нататък отново идва ред на дипломатите и политиците. Сигналите от България са за мирно разрешение на проблемите на масата за преговорите”, допълни още военният министър.   Той коментира, че категоричната българска позиция е, че призоваваме за умереност и търсене на диалог.", "date": "2018.04.14", "title": "Каракачанов: Няма непосредствена заплаха за България след ударите по Сирия"}
{"url": "http://www.classa.bg/%D1%81%D0%B2%D1%8F%D1%82/item/380851-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA%D0%B2%D0%B8-%D1%86%D0%B5%D0%BB%D0%B8-%D1%81%D0%B0-%D1%83%D0%B4%D0%B0%D1%80%D0%B5%D0%BD%D0%B8-%D0%B2-%D1%81%D0%B8%D1%80%D0%B8%D1%8F-%D0%B8-%D0%BA%D0%B0%D0%BA-%D1%81%D0%B0-%D1%81%D0%B5-%D1%81%D1%82%D0%B0%D1%80%D0%B0%D0%BB%D0%B8-%D0%B4%D0%B0-%D0%BD%D0%B5-%D0%B7%D0%B0%D1%81%D0%B5%D0%B3%D0%BD%D0%B0%D1%82-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8", "text": "Американският секретар по отбраната Джеймс Матис обясни, че ударите по Сирия тази нощ са „по-силни\" от тези през 2017 година, но по-нататъшни действия не са планирани.    „Точно сега това е еднократно действие и вярвам, че е изпратило много силно послание\", заяви той по време на пресконференция в Пентагона, цитиран от световните медии. По думите му, ще има нови удари срещу режима на Башар Асад, „ако той реши да използва още химически оръжие в бъдеще\".    Матис обясни, че при ударите тази нощ е използвано двойно повече оръжие, отколкото през април 2017 година. Целта им е била да „унищожи възможностите на сирийския режим за разработване на химически оръжия\". Той описа целите като научен изследователски център в Дамаск и две съоръжения за складиране на химически вещества, намиращи се сравнително близо до Хомс.    „Бяхме много точни и премерени, но в същото време беше тежък удар\", заяви Матис. Шефът на Пентагона добави, че САЩ, които са използвали управляван от пилот самолет за изстрелване на ракетите, „са стигнали много далеч, за да избегнат жертвите сред цивилните и чужденците\".    Началникът на обединения щаб ген. Джоузеф Дънфорд каза, че Пентагонът много точно е определил целите, за да бъде намален рискът от въвличане на руски сили. Използвани са стандартните канали за координация на въздушното пространство с Москва, но САЩ не са съгласували ударите си с руснаците.    Генералът каза още, че американските ракети са се сблъскали с известна „активност\" земя-въздух, но няма загуби от американска страна.", "date": "2018.04.14", "title": "Шефът на Пентагона обясни какви цели са ударени в Сирия и как са се старали да не засегнат руските войски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380852-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%81%D0%BA%D0%BE%D1%87%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D0%B2-%D1%81%D0%B8%D1%80%D0%B8%D1%8F-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D0%BB%D1%8A%D0%B6%D0%B0-%D0%B8-%D0%BF%D0%BE%D0%B4%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D0%B2%D0%BE%D1%80%D0%B5%D0%B7%D0%B8,-%D1%83%D0%B1%D0%B8%D0%BB%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D1%85%D0%BE%D1%80%D0%B0", "text": "„По-скоро това е запазване на геополитически позиции. Бяхме свидетели как в продължение на повече от шест години се поддържат разни главорези\".    Това мнение изрази евродепутатът Ангел Джамбазки в сутрешния блок на Нова телевизия във връзка с горещата новина от сутринта, че САЩ, Франция и Великобритания са нанесли въздушни удари по Сирия. „За разбиването на държавите в Близки Изток започна с една огромна лъжа.      Тази война продължат и днес. Заради тази лъжа загинаха милиони хора\", поясни още той. „Тази коалиция разруши и Либия. Изобщо световният ред в тази част на глобуса беше променен за лошо.    Потърпевш е ЕС, защото тази война заля нас с мигранти\", каза още евродепутатът. „ЕС не се плаши да изкаже ясна позиция. Именно ЕС пое бежанската вълна, която е следствие от случващото се там\", бе мнението, което пък изрази евродепутатът Емил Радев.    „ЕС няма достатъчно военна сила в този район, затова и е в по-слаба позиция\", каза още той и допълни, че именно заради това дипломатическите ходове на ЕС са по-слаби.", "date": "2018.04.14", "title": "Джамбазки скочи заради случващото се в Сирия: Всичко започна с лъжа и поддържане на главорези, убили милиони хора"}
{"url": "http://www.classa.bg/%D1%81%D0%B2%D1%8F%D1%82/item/380853-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%81%D0%B0%D1%89-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8%D1%82%D0%B5-%D0%BE%D1%82-%D1%80%D0%B0%D0%BA%D0%B5%D1%82%D0%BD%D0%B8%D1%8F-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F", "text": "Анатолий Антонов – посланикът на Русия в САЩ, заяви, че действията на САЩ и съюзниците им няма да останат без последици.   „Ние предупреждавахме, че тези действия няма да останат без последици. Цялата отговорност за тях е на Вашингтон, Лондон и Париж…“ – се казва в разпространеното изявление на посланика.     Според Антонов „САЩ, които имат огромен арсенал от химическо оръжие, нямат моралното право да обвиняват други страни за това…“.   По-рано президентът на САЩ Тръмп взе решение да нанесе удар срещу Сирия.   Според СМИ в Дамаск се чуват взривове.   САЩ, нанасяйки удари срещу Сирия, нарушават всичките международни норми – заяви първият заместник-председател на комитета по отбраната в руската Дума Александър Шерин.   „Това е вторият Белград – това е преломен момент. Руската федерация получи акт на агресия, затова по всичките международни норми това е нарушаване на международните права, това е обявяване на война на независима държава, по отношение на която ядрена държава изпълнява своите задължения по оказване помощ и съдействие…“ – посочи Шерин.   По неговите думи всичките усилия на Русия се опитват да сведат до нулата, а Русия се опитват да поставят на колене.   Официалният представител на руското външно министерство М. Захарова коментира началото на военната операция, организирана от САЩ, срещу Сирия.   „Белият дом заяви, че увереността за химическата атака в Дамаск е основана на „СМИ-съобщения за симптомите, видеозаписи и снимки, а също така на заслужаваща доверие информация“. След това заявление американските и останалите западни СМИ трябва да осъзнаят своята отговорност за случилото се…“ – писа Захарова във фейсбук.   Тя добави, че „трябва да си изключителен, за да можеш в момента, когато Сирия получи шанс за мирно бъдеще, да обстреляш столицата й…“.   В момента според думите на председателя на комитета на началник-щабовете във ВС на САЩ генерал Джоузеф Дънфорд операцията е завършена.  ", "date": "2018.04.14", "title": "Руският посланик в САЩ разказа за последиците от ракетния удар срещу Сирия"}
{"url": "http://www.classa.bg/%D1%81%D0%B2%D1%8F%D1%82/item/380854-90-%D0%BE%D1%82-%E2%80%9D%D1%83%D0%BC%D0%BD%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8%E2%80%9D-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B0-%D1%81%D0%B2%D0%B0%D0%BB%D0%B5%D0%BD%D0%B8-%D0%BE%D1%82-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0%D1%82%D0%B0-%D0%BE%D1%82%D0%B1%D1%80%D0%B0%D0%BD%D0%B0", "text": "Днес в 4 часа сутринта САЩ, Франция и Великобритания са изстреляли няколко дузини ракети “Томахоук” (по данни на местни медии те са били над 100, някои дават 60).   Според САНА и ал-Маядин не са стигнали ракети до летищата Меза и Думайр, около 90% от ракетите са свалени от противовъздушната отбрана. В района Касуи до Дамаск около 13 томахока са свалени. В Думайр 11 ракети са свалени от отбраната. В предградията на Дамаск около 20 ракети са били свалени.     В Дамаск в момент хората масово са излезли с флаговете в подкрепа на армията.   Предимно ударите са били насочени в Хомс и Дамаск. В Хомс най-много ракети са насочени към Масяф. Снарядите към изследователския център в Барзи са разрушили няколко сгради и лаборатории. Удари е имало със сериозни щети в летището в Дамаск, но все още няма информация за подробности. Ударите в Дамаск са били насочени към 9 цели:   1) Републиканската гвардия в Дамаск.  2) Противовъздушната отбрана в планината Касиун, Дамаск  3) Авиобазата в Думайр, около Дамаск  4) Научно-изследователски център в Барзи, Дамаск  5) Научно-изследователски център в Джамрая, Дамаск  6) Спецчасти от бригадата 41, Дамаск  7) Авиобаза в Мази, Дамаск  8) Базата в Източен Каламун  9) Военна база в Касуи, Дамаск   Джим Матис, министър на отбраната обяви, че няма да има допълнителни удари. Матис заяви също, че са били използвани два пъти повече ракети от миналата атака в Хмеймим, но според мен спестява доста, защото поне 50 ракети са свалени.   В същото време сирийските власти са поканили и приели международни инспектори и утре ще започнат разследване в Дума за химическите атаки. Тоест ударите са били преди да има каквото и да е било разследване.   Така виждаме, че изродите нападнаха Сирия с оправдание “химически оръжия”, и просто недоумявам как може още някои да им вярва след лъжите в Ирак и последвалите извинения на Тони Блеър (след като над 1 милион иракчани загинаха, а 5 милиона деца останаха сираци).   Тази атака само ще засили позициите на САА и сирийският народ все повече ще застава зад Асад. Няма как Нетаняху и Тръмп да казват кой ще ни е президент и кой ще управлява и как ще управлява Сирия.    ", "date": "2018.04.14", "title": "90% от ”умните ракети” на Тръмп са свалени от противовъздушната отбрана"}
{"url": "http://www.classa.bg/%D1%82%D0%B5%D1%85%D0%BD%D0%BE/item/380846-%D1%80%D1%83%D1%81%D0%BA%D0%B8-%D1%81%D1%8A%D0%B4-%D1%81%D0%B5-%D0%BF%D1%80%D0%BE%D0%B8%D0%B7%D0%BD%D0%B5%D1%81%D0%B5-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D1%82%D0%B5%D0%BB%D0%B5%D0%B3%D1%80%D0%B0%D0%BC", "text": "Съд в Москва се произнесе по иска на руския регулатор Роскомнадзор и нареди да бъде блокиран достъпът до приложението за текстови съобщения Телеграм в Русия, след като месинджърът отказа да предостави на Федералната служба за сигурност ключовете за дешифриране на съобщенията на потребителите, предадоха Франс прес и ТАСС. Съдебното заседание протече в отсъствието на представители на Телеграм, които заявиха, че не желаят да участват във „фарс\". Приложението, ползвано от 200 млн. потребители в цял свят, е известно с това, че предлага висока поверителност. От няколко месеца руските власти, които през последните няколко години упражняват все по-голям натиск върху интернет, притискат Телеграм. Адвокатът на Телеграм Павел Чиков осъди съдебното решение, което „демонстрира още веднъж, че правосъдието служи вярно на интересите на властта, без да си прави труд да запази привидно благоприличие\". Това решение „приближава Русия към страни, където омразата тържествува, където режат глави и се води война срещу прогреса и свободата\", написа Чиков в Телеграм. По-рано Чиков заяви, че съоснователят на Телеграм Павел Дуров е забранил на адвокатите си да присъстват в съдената зала, за да не легитимират „този фарс\". На 20 март Роскомнадзор даде на Телеграм 15 дни, за да предостави своите ключове за дешифриране. Представител на Роскомнадзор заяви на съдебното заседание, че „информацията, разпространявана от Телеграм, може да съдържа данни, използвани от терористични и екстремистки организации\", и изтъкна, че това представлява „заплаха за Руската федерация\". Съдията докладчик по делото Юлия Смолина заяви, че ограничението на достъпа до информация ще остане в сила до изпълнение на исканията на Федералната служба за сигурност да бъдат предоставени ключовете за дешифриране на съобщения на потребителите на Телеграм. Искът на Роскомнадзор беше разгледан за 20 минути, а 40 минути по-късно съдийката се произнесе с решение, посочва ТАСС. Адвокат Чиков обяви в Телеграм, че независимо от решението на Таганския съд за блокиране на месинджъра няма да бъдат направени никакви отстъпки. Чиков каза още, че „Таганският съд в Москва, в присъствието на Роскомнадзор и ФСС, прие редица важни решения и показа на всички световни интернет доставчици качеството на руското правосъдие и насочеността на политическия режим\".", "date": "2018.04.14", "title": "Руски съд се произнесе за случая Телеграм"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380847-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%B5%D0%BD%D0%B5%D1%80%D0%B3%D0%B8%D1%8F%D1%82%D0%B0", "text": "Няма да има чувствително увеличение на цените на тока от 1 юли. Това заяви председателят на Комисията за енергийно и водно регулиране Иван Иванов на брифинг с журналисти. „Заявлението, че няма да има чувствително увеличение на цената на електроенергията за потребителите на регулирания пазар почива на политиката, която води КЕВР в последните три години. Това е консервативна политика, която не допуска сериозни изменения в цената, което би навредило не само на битовите потребители, но би направило непредсказуеми и бизнес плановете на индустрията, която калкулира такива цени в своите разчети\", каза Иванов. Хората и бизнесът трябва да бъдат спокойни, защото КЕВР ще защити обществения интерес в своето решение относно цените, което ще бъде взето в края на юни, заяви шефът на регулатора. Съмненията за това нараснаха значително, след като лидерът на БСП Корнелия Нинова обяви, че ЧЕЗ, която обслужва западна България е поискала 51% увеличение на нощната тарифа на ток. Искането бе свързано и с предстоящата сделка за активите на компанията.", "date": "2018.04.14", "title": "Няма да има значително увеличение на цените на електроенергията"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380848-%D0%BE%D0%BF%D0%B5%D0%BA-%D0%BF%D0%BE%D1%87%D1%82%D0%B8-%D0%B8%D0%B7%D0%BF%D1%8A%D0%BB%D0%BD%D0%B8-%D1%86%D0%B5%D0%BB%D0%B8%D1%82%D0%B5-%D1%81%D0%B8", "text": "ОПЕК почти е изпълнила задачата си да изчисти международното петролно пренасищате, което предизвика най-голямото понижение на цените в индустрията за цяло едно поколение, съобщи Международната агенция по енергетика (МАЕ), цитирана от Bloomberg. Според данните в момента са останали само 10% от излишъка в петролните резерви, като ОПЕК и нейните партньори, сред които и Русия, съкратиха добива повече от първоначално предвиденото на фона на увеличаващо се търсене. За това допринесе икономическата криза във Венецуела, която нанесе удар по добива на петрол в страната, както и по-значителни от очакваното съкращения на производството в най-големия член на картела Саудитска Арабия. От началото на миналата година Организацията на страните износителки на петрол и Русия са начело на усилията на петролните производители за съкращаване на излишъка, който беше тласнат от американския шистов добив. По-рано тази седмица фючърсите на суровия петрол в Ню Йорк достигнаха до най-високата си стойност от три години насам, придвижвайки се към цени от 70 долара за барел, след като политическото напрежение в Близкия изток заплаши да затегне добива още повече. От МАЕ посочват в месечния си доклад, че не могат да обявят от името на ОПЕК изпълнението на мисията, но ако техните прогнози се окажат верни, то това почти е постигнато. В момента петролните резерви в развитите държави са едва 30 млн. барела над средните за пет години – мярката, която ОПЕК използва, за да оценява дали пазарите са балансирани, посочват още от МАЕ. Това е почти десетократно намаление от 300 млн. барела, когато групата започна своите съкращения. Световните резерви са напът да се свият до 600 000 барела дневно до края на годината. В резултат на това още следващите месец-два запасите могат да спаднат под средните за пет години. Но независимо от това колко близо са ОПЕК и съюзниците му до изпълнението на своята задача, Саудитска Арабия настоява за удължаване на съкращението с аргумента, че съкращенията трябва да продължат, за да се гарантира, че пазарите са достатъчно добре балансирани. Макар страните членки на ОПЕК да се съгласиха да намалят производството с около 1,2 млн. барела дневно реалното съкращаване миналия месец беше с 60% по-голямо. Заедно 14-те члена на картела са произвели дневно по 31,83 млн. барела през март – най-ниските им стойности от почти три години. По-широката група на ОПЕК и неговите съюзници, известна като ОПЕК+, е намалила производството си с почти 2,4 млн. барела дневно – повече от общия им ангажимент за 1,8 млн. барела, посочиха още от МАЕ. Агенцията остави без промяна прогнозите си за международните доставки и търсене за 2018 г. от стойностите от март.", "date": "2018.04.14", "title": "ОПЕК почти изпълни целите си"}
{"url": "http://www.classa.bg/%D1%81%D0%B2%D1%8F%D1%82/item/380849-%D1%81%D0%B0%D1%89,-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D1%83%D0%B4%D0%B0%D1%80%D0%B8%D1%85%D0%B0-%D1%81%D0%B8%D1%80%D0%B8%D1%8F", "text": "САЩ, Великобритания и Франция започнаха нанасянето на въздушни удари по Сирия като отговор на предполагаемото използване на химическо оръжие в град Дума миналата седмица.   Акцията, която беше очаквана от няколко дни, беше  обявена от американския президент Доналд Тръмп  в специално обръщение към нацията.     Ударите ще са по цели, свързани с химическите оръжия, подчерта той.   „Целта ни е решително да спрем производството, разпространението и употребата на химически оръжия“, заяви Тръмп.   „Това не са действия на човек, а престъпления на чудовище“, каза още той по адрес на сирийския президент Башар Асад и предполагаемата химическа атака в Дума.     „За момента това е  еднократен удар  и вярвам, че изпрати много силно съобщение“,  заяви американският секретар по отбраната Джеймс Матис, добавяйки, че първата вълна удари е приключила.      Тръмп обаче подчерта по-рано, че съюзниците „са подготвени да удържат този отговор, докато сирийския режим спре да използва забранени химически агенти“.      Цитиран от Си Ен Ен Тръмп казва още, че САЩ при никакви обстоятелства няма да останат в Сирия за постоянно.   Пред екипа си по национална сигурност той е настоявал, че САЩ трябва да се изтеглят от Сирия  до шест месеца .   Според неназовани високопоставени американски представители, цитирани от Си Ен Ен, обаче  ударите може да продължат .   „Това, което виждате не е краят на американския отговор. Планът е много гъвкав и позволява още удари, в зависимост от това какво е ударено тази вечер“, казва един от тях.   Британският премиер  Тереза Мей потвърди  участието на Лондон в ударите, които по думите ѝ нямат „практическа алтернатива“. Тя обаче подчерта, че акцията няма за цел смяна на режима в Сирия.   „Не можем да позволим използването на химически оръжия да се превърне в нещо нормално – в Сирия, по британските улици или на други места по света“, каза още тя, визирайки случая със Сергей Скрипал, за отравянето на когото Лондон обвинява Москва.   Операцията беше официално потвърдена и от  френския президент Еманюел Макрон .   Нанесени са удари по множество правителствени цели в Сирия.   Една от целите е бил  военен обект до град Хомс , в който се предполага, че се съхраняват прекурсори за химически оръжия. Ударите по него са били нанесени от британски бойни самолети. Удари се нанасят и  по цели в Дамаск .    Агенция Ройтерс цитира американски представител, според когото по различни цели в Сирия се използват ракети „Томахок“. Агенцията цитира и свидетел, който казва, че в сирийската столица са чути най-малко шест силни експлозии. Базираната в Лондон организация „Сирийска обсерватория за човешките права“ съобщи, че е бил ударен  научно-изследователски център в Дамаск , както и няколко други военни обекта.   Сирийската държавна телевизия съобщи, че правителствените военно-въздушни сили са свалили над дузина ракети.   Американският секретар по отбраната Джеймс Матис заяви, че няма данни за загуби в операцията.   Ударите към момента са приключили съобщава Ройтерс.", "date": "2018.04.14", "title": "САЩ, Великобритания и Франция удариха Сирия"}
{"url": "http://www.classa.bg/%D1%81%D0%B2%D1%8F%D1%82/item/380844-%D1%82%D1%80%D1%8A%D0%BC%D0%BF-%D1%81%D0%B0%D1%89-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B0%D1%82-%D0%B2-%D1%82pp-%D1%81%D0%B0%D0%BC%D0%BE-%D0%B0%D0%BA%D0%BE-%D0%B5-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%BE-%D0%BF%D0%BE-%D0%B4%D0%BE%D0%B1%D1%80%D0%BE-%D0%BE%D1%82-%D1%82%D0%BE%D0%B2%D0%B0-%D0%BD%D0%B0-%D0%BE%D0%B1%D0%B0%D0%BC%D0%B0", "text": "Американският президент Доналд Тръмп обяви в четвъртък, че САЩ ще се присъединят отново към Споразумението за партньорство в рамките на Тихоокеанския регион (ТРР), само ако споразумението за свободна търговия е \"значително по-добро\" от това, подписано от администрацията на Обама.   \"Ние вече имаме двустранни споразумения с шест от 11-те страни на ТРР и работим за постигане на споразумение с най-голямата от тези страни: Япония, която силно ни е засегнала в търговията в продължение на години\", пише президентът в неговия акаунт в Twitter.   Няколко часа по-рано, заместник-прессекретарят на Белия дом, Линдзи Уолтърс, съобщи, че Тръмп е инструктирал търговския министър на САЩ, Робърт Лайтизер и новия директор на Националния икономически съвет, Лари Кудлоу да се анализира възможността за реинтегриране на страната в ТРР, чрез договаряне на \"по-добро споразумение\".   \"Миналата година, президентът изпълни обещанието си да прекрати ТРР, договорено от администрацията на Обама, защото е несправедливо по отношение на работниците и фермерите ни. Президентът винаги е казвал, че ще бъде отворен, но за една значително по-добра сделка\", каза Уолтърс.   По време на предизборната кампания през 2016 г. Тръмп често критикува споразумението за свободна търговия, наричайки го \"бедствие\" за страната си. Накрая, след като пое президентството, през февруари 2017 г. той оттегли Съединените щати от ТРР, което включва 11 други държави от Азиатско-тихоокеанския регион.   След оттеглянето на САЩ от този пакт, останалите държави предоговаряха споразумението помежду си, а през март подписаха ново търговско споразумение, наречено \"Договор за цялостно и прогресивно асоцииране\".", "date": "2018.04.14", "title": "Тръмп: \"САЩ ще се върнат в ТPP само ако е значително по-добро от това на Обама.\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380845-%D0%B3%D0%B0%D1%80%D0%B0%D0%BD%D1%86%D0%B8%D0%B8-%D0%BD%D0%B0-%D1%82%D0%B5%D0%BE%D1%80%D0%B8%D1%8F", "text": "След скандала с неразрешеното използване на данни във Facebook от консултанта Cambridge Analytica някои американци гледат завистливо към ЕС, чиито закони за личните данни са глобалният златен стандарт. Правата върху личните данни са записани в хартата на ЕС за фундаменталните права. Европейските граждани имат правото данните им да бъдат обработвани честно, да знаят какви данни има дадена организация и какво прави с тях. Общата регулация за защита на данните (GDPR), закон, който засилва защитата на данните в ЕС, влиза в сила в края на май. На практика обаче, когато европейските граждани се опитват да упражнят подобни свои права, тенденцията е да затънат в бюрокрация. Ето случая с Пол-Оливие Дее. През декември 2016 г. този белгийски математик прати имейл на Facebook с искане за копие на данните, които мрежата е събрала за него чрез рекламния инструмент Pixel. Базирани в ЕС организации или такива, които обработват данни за граждани на ЕС, са длъжни да отговарят на подобни въпроси, известни като искания за достъп. Но на Facebook трябваха 106 дни да го направи. Фирмата потвърди съществуването на данни на Дее в Pixel, но отказа да ги предостави, защото това би изисквало „непропорционални усилия\". Данните са били заровени твърде дълбоко в склада на Facebook за аналитични данни, известен като Hive. Когато Дее написа жалба до службата на ирландския еврокомисар за защита на данните (DPC), която регулира обработката на данните на Facebook в Европа, той се сблъска с подобен хаос от имейли. DPC още разглежда случая. Бившият продуктов мениджър на Facebook Антонио Гарсия Мартинес казва, че предоставянето на Дее на неговите данни от Pixel би било технически трудно. Глобалната корпоративна структура на Facebook го затруднява още повече. Служители на Facebook Ireland, казва той, нямат „никакви правомощия или лостове да накарат инженер в Менло Парк\" да направи каквото и да е, включително да изтегли данните на Дее. Други европейци се сблъскват с подобни кошмари с американските технокомпании. Мили Греъм Ууд, адвокат към благотворителната организация Privacy International, се опитва от 6 месеца да разбере какви данни е събрала Google от нейния смарт термостат Nest. Фирмата ѝ изпратила само линкове за политики на личните данни, постове от блогове и неподходящи данни за логване, всеки път след дълго забавяне. „Това бе истински кошмар, казва Ууд. – Ако не сте адвокат, ще се предадете.\" Тя подаде жалба към британския регулатор за защита на данните. Технокомпаниите предпочитат да изпълняват задълженията си чрез интернет портали, които позволяват на клиентите им да свалят някаква част от данните си, но не задължително всички. Това може да се окаже недостатъчно особено ако порталът включва данни, които самите юзъри са качили в него, но не по начина, по който системата ги категоризира. GDPR въвежда малко промени в правата за достъп, освен че премахва ниска такса, която са налагали контрольорите на данните. Това вероятно ще доведе до нови искания. Отказът да бъдат предоставени исканите данни никога не е бил тестван в съда. Това вероятно ще се промени, след като европейците се тревожат все повече относно своите данни, с които гигантите разполагат.", "date": "2018.04.14", "title": "Гаранции на теория"}
{"url": "http://www.classa.bg/%D1%81%D0%B2%D1%8F%D1%82/item/380842-%D0%BF%D1%80%D0%B5%D0%B4%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5,-%D0%B1%D0%B0%D1%88%D0%B0%D1%80-%D0%B0%D0%BB-%D0%B0%D1%81%D0%B0%D0%B4-%D0%B1%D0%B5%D1%88%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD,-%D0%B0-%D0%BD%D0%B5-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": "\"Преди химическото разоръжаване на Азия, Асад беше най-добрият приятел не на Москва, а на Лондон и Вашингтон\", заяви говорителят на руското външно министерство Мария Захарова в интервю за британския телевизионен канал Sky News.   Говорителката обясни, че самият бивш държавен секретар на САЩ, Джон Кери, \"докато работеше в Сената, имаше приятелски отношения с Асад\".   Захарова също така отбеляза, че настоящият сирийски президент, преди да поеме властта, е прекарал много време на британска територия, където се обучава за офталмолог. \"Асад прекарва значителна част от живота си в Обединеното кралство, той е по-скоро техен човек, а не наш,\" каза руският дипломат.   По време на същото интервю, говорителят на руското външно министерство увери, че Русия ще защити своите хора в Сирия. \"Задачата на всяка страна в света е да защити гражданите си на място и руската армия в Сирия защитава хората ни в тази страна.\", каза той.   \"Нашите мъже, нашите войници, няма да завладеят сирийския народ, те са там, за да го защитят. Тези войски дойдоха в Сирия след искането и по поканата на сирийския народ, който оценява присъствието на руските военни в тяхната страна\", каза Захарова.   Позовавайки се на предполагаемата химическа атака в сирийския град Дума, Захарова заяви, че Русия е \"100% сигурна, че това е ясна провокация, организирана от Белите каски, които работят с терористични организации в Сирия\".   На фона на ескалацията на напрежението около Сирия, Захарова повтори, че всичко, което Москва иска, е мир. \"Не мога да разбера защо американските политици са слепи за това, което се опитваме да им предложим: предлагаме сътрудничество\", заяви руският дипломат.   Русия иска да спре тероризма в Сирия, защото е \"много по-близо до Сирия, отколкото Съединените щати и не иска терористи да се преместват от тази арабска страна на руска територия\".", "date": "2018.04.14", "title": "\"Преди химическото разоръжаване, Башар ал Асад беше най-добрият приятел на Лондон и Вашингтон, а не на Москва\""}
{"url": "http://www.classa.bg/%D1%81%D0%B2%D1%8F%D1%82/item/380843-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B4%D1%83%D1%85%D0%BE%D0%BF%D0%BB%D0%B0%D0%B2%D0%B0%D1%82%D0%B5%D0%BB%D0%BD%D0%B8-%D0%BE%D1%80%D0%B3%D0%B0%D0%BD%D0%B8-%D1%81%D0%B5-%D0%B8%D0%B7%D0%B2%D0%B8%D0%BD%D1%8F%D0%B2%D0%B0%D1%82-%D0%B7%D0%B0-%D0%BF%D1%80%D0%B5%D1%82%D1%8A%D1%80%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82", "text": "Центърът за безопасност на полетите на Обединеното кралство, към Международната организация за гражданска авиация (ИКАО), се извини за нередовното претърсване на самолет на руската авиокомпания \"Аерофлот\" на 30 март на летище Хийтроу (Лондон) , съобщи руският министър на транспорта Максим Соколов.   Сололов добави, че британският аеронавтичен център е предоставил на Москва обяснения за причините за тази инспекция, въпреки че не е предложил допълнителни подробности, съобщава TASS.   Британските власти провериха на летище Хийтроу Airbus A-321, с регистрационния номер на Aeroflot VP-BOC, без видима причина.   По време на инспекцията, британците принудиха всички членове на екипажа да напуснат самолета, а капитанът на самолета бе принуден да остане в кабината.   След като процедурата приключи, самолетът започна своя полет (SU2583) към руската столица, със закъснение от почти три часа.   Москва нарече този инцидент \"провокация\" и Русия поиска официално обяснение на инцидента чрез дипломатическа нота, изпратена от руското посолство в Обединеното кралство.", "date": "2018.04.14", "title": "Британските въздухоплавателни органи се извиняват за претърсването на руски търговски самолет"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380836-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B7%D1%8A%D0%BC-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0", "text": "Завръща ли се германският консерватизъм след годините на безформен центризъм на Ангела Меркел и възхода на крайната десница?   Миналата събота Съюзът на ценностите (Вертеунион) се събра на среща в градчето Швецинген близо до Хайделберг, за да приеме “консервативен манифест”, както казаха неговите членове. Тяхната мисия е да си върнат партията, където най-силно влияние има фракцията на Меркел, и отново да я насочат към традиционните й консервативни корени.     Съюзът на ценностите беше основан през март 2017 г., но събитието в Швецинген - първата му национална среща, беше и първият път, когато повечето хора в Германия чуха за него. Остава да се види дали той ще набере сила и дали неговите принципи ще се променят с разрастването му. Но е безспорно, че Съюзът на ценностите запълва празнина в политическия пейзаж и отговаря на десния уклон на мнозина избиратели. Не е преждевременно да попитаме: дали Съюзът на ценностите ще превърне намиращата се във възход крайна десница в отживелица? Или ще я легитимира?   Един от основателите на Съюза на ценностите - Александър Мич - е типичен представител на новия германски консерватизъм. Той ми каза, че се е присъединил към християндемократите в началото на 80-те години на 20 век, когато Хелмут Кол за първи път станал канцлер. Включил се в местната политика, но се оттеглил, когато кариерата му в частния сектор процъфтяла.   Да хвърлим поглед към есента на 2015 г., когато кадрите, показващи как десетки хиляди мигранти и бежанци пресичат германската граница, се превърнаха в ежедневна телевизионна тема. Мич каза, че усещал, че държавата се проваля и че е необходимо да действа: “Не исках децата ми някой ден да ме питат: “Татко, по онова време ти знаеше, тогава защо не направи нищо?”   Като мнозина германци - и то не само от десницата - Мич казва, че се тревожи, че политическият ислям може да промени страната. Той усеща, че западноевропейската култура има нужда да бъде защитена. Иска спиране на имиграцията, докато страната успее да се справи с огромния брой нерешени случаи за предоставяне на убежище. И е убеден, че Християндемократическият съюз няма да се върне към консервативните си корени, докато е ръководен от Ангела Меркел.   Според Мич Съюзът на ценностите има повече от 1000 членове в цяла Германия - малка част от 420-те хиляди членове на християндемократите. Но има причина неговата среща в западногерманско градче да привлича медийно внимание: политиката на страната бързо се променя и има усещане, че всичко е в хаос.   Съюзът на ценностите е и знак за по-голяма тенденция. Близо от десетилетие изглеждаше, че консерватизмът изчезва от германското общество, стремящо се да стане все по-прогресивно. През последните месеци обаче започнаха да се чуват гласовете на консервативни интелектуалци и политически дейци.   Преди няколко седмици един от най-известните романисти в Германия - Уве Телкамп - заяви, че “95 процента” от имигрантите всъщност не са бежанци, а мигранти, търсещи по-добър живот. Той греши - през 2017 г. 43 процента от всички имигранти, кандидатствали за убежище, получиха хуманитарен статут. Телкамп беше остро критикуван, че използва фалшиви данни в подобни заредени с напрежение дебати.   Неговите коментари обаче разпалиха и десницата. Група консервативни публицисти и интелектуалци публикуваха “декларация” на солидарност, подписана първоначално от около 30 души, членове на консервативен салон. Тази седмица декларацията, в която се изразява тревога, че “незаконната масова имиграция вреди на Германия”, вече е събрала над 100 000 подписа.   По традиция стожерът на германския консерватизъм в Бундестага е Християнсоциалният съюз - баварската сестринска партия на християндемократите на Меркел. Преди тазгодишните провинциални избори в Бавария той също така втвърдява позицията си за имиграцията и интеграцията, явно за да спре крайнодясната партия “Алтернатива за Германия”, известна с германското си съкращение AfD.   “Ако говорим и действаме по начин, който големите групи мъчително избягват напоследък, можем да превърнем AfD в отживелица”, каза Александър Добринт, който оглавява групата на Християнсоциалния съюз в Бундестага.   През януари Добринт публикува своя консервативен манифест в германския вестник “Велт”. Мнозинството германци, пише той, мислят и се чувстват “бюргерски” - понятие, което често се превежда на английско като “граждански”, но на немски то включва и усещане за традиция, подреденост и нормалност. Според Добринт “гражданското” мнозинство не е достатъчно представено в обществените дебати, които според него са доминирани от клонящи към левицата влиятелни личности. Време е за “консервативна революция”, пише той.   Но каква полза би имало, ако AfD изчезне, но популисткото мислене проникне в политиката от основното течение?   От една страна, “новите консерватори” споделят някои от ясните политически позиции, поддържани от AfD - намаляване на имиграцията, репатриране на мигранти, затягане на политиките за вътрешна сигурност. Сами по себе си това не са нови консервативни политики. Те са част от политиката от основното течение. Но след като традиционната десница ги възприема толкова силно в контекста на намиращата във възход крайна десница, няма съмнение, че самата крайна десница се утвърждава като идеология. В новия консерватизъм има нов радикализъм.   Подобно на AfD, новите консерватори смятат имиграцията не просто за практически проблем, който създава трудности за социалната система, интеграцията, жилищната политика и сигурността. Мнозина я оформят като екзистенциална заплаха за националната идентичност на Германия и за “Запада” в по-широк план. “Екзистенциалните” заплахи могат да легитимират извънредни мерки.   Мнозина нови консерватори обичат да се мислят за бунтари срещу Меркеловото статукво. Те често наричат себе си “мълчаливото мнозинство” - голямо на брой, но недостатъчно представено в новинарските медии и политическите институции на страната. Това е стар образен израз, който не е уникален за Германия, но отново контекстът има значение. А в сегашната обстановка той подсилва представата, че в нашата демократична система има нещо фундаментално сбъркано.   Изводът, който се подразбира, е, че системата не признава истинските интереси на обществото. Той също така предполага, че системата повече не може да бъде променяна с демократични дебати, но че може да е необходима по-фундаментална съпротива и сваляне на елитите, за които се твърди, че манипулират системата в своя полза. Накратко, новият консерватизъм е популистки.   Думите им ги издават. Понятието “консервативна революция”, използвано от Добринт в неговото есе във “Велт”, води началото си от журналиста Армин Молер, който през 50-те години на 20 век беше частен секретар на крайнодесния романист Ернст Юнгер. Молер публикува история на консервативните антидемократи от 20-те години на 20 век, възприели израза и по този начин вероятно улеснили възхода на нацизма няколко години по-късно.   Историческото загатване може би не е преднамерено. Изглежда, че Добринт смята себе си за дългогодишен и добросъвестен консерватор, който се бори със злото на популизма, възвръщайки някои от ключовите концепции, които крайната десница е заграбила от германските консерватори във времена на идеологическа небрежност: патриотизъм, нация, “хаймат” (или “родина”). Това може би наистина е така. Въпросът е: дали семантичната магия ще проработи? Или възприемането на крайнодесните идеи като “бюргерски” политики ще ги направи приемливи за германското общество?  ", "date": "2018.04.14", "title": "Германският консерватизъм се завръща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380837-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%B5-13-%D0%B8,-%D0%BF%D0%B5%D1%82%D1%8A%D0%BA", "text": "Уважавани от мен журналисти пишат, че това не е журналистика/б.р. отразяване на катастрофата край Вакарел/. Съгласен съм с тях. Те знаят какво говорят.За мен обаче проблемът е по-дълбок. И това, че това не е журналистика не трябва да измества вниманието от дълбоката същност на проблема. А тя е, че това не е държава. И не само в сравнение с Европа. Мръднете малко на север, на запад, на юг - при съседите. Ще видите, че навсякъде има държава, има закони, има развитие, има обработвани земи, а не пустеещи сиви зони, има издържащи с години без дупчица магистрали, има културно обслужване, има съвземащи се села и възземащи се градове, чисти тоалетни и усмихнати хора, културни лидери и образовани мениджъри. А ние сме като черна дупка. Черната дупка не само поглъща всичко - здраве, живот, надежди, бъдеще. Тя поглъща и самата себе си и става още по-черна и още по-дупка. Всеки ден в България започва да е13-и, петък. Живеем в безжалостна рулетка, чието топче се върти, върти и спира с проклятие и прокоба на някого на съвсем случаен принцип. Днес то се спря на тези 6 човека. Утре може да се спре на всеки един от нас. България участва ежедневно в руска рулетка със самата себе си.   Ето това е дълбоката същност на проблема - че \"това, което имаме като държава\" (така нескопосано говори един от онези, дето ни управляват),  не е държава...", "date": "2018.04.14", "title": "Всеки ден в България започва да е 13-и, петък"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380838-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%83%D0%B4%D0%B0%D1%80%D0%B8,-%D0%BE%D1%82-%D0%BA%D0%BE%D0%B8%D1%82%D0%BE-%D1%86%D0%B5%D0%BB%D0%B8%D1%8F%D1%82-%D1%81%D0%B2%D1%8F%D1%82-%D0%BD%D0%B0%D1%81%D1%82%D1%80%D1%8A%D1%85%D0%BD%D0%B0", "text": "„За първи път има такъв сблъсък. Днес видяхме, че са подбрани цели, в които няма руски военнослужещи\". Това мнение пък изрази арабистът Владимир Чуков за по повод въздушните удар в Сирия, които бяха започнати от САЩ, Великобритания и Франция. „Това е ограничена операция, която е относително бързо.    Виждате, че за час и нещо свърши първата фаза. Това показва, че е удар, а не кампания. Няма да продължават с дни, а с часове\", продължи той.      „Ясно беше казано, че става въпрос за наказание за тези, които използват химическо оръжие. Ясно е че това е насочено към Башар Асад\", поясни още Чуков. По думите му битката ще бъде повече в съвета за сигурност на ООН, в медиите и в дипломатическите мисии.    „Прогнозите се сбъднаха. Ясно беше, че ще има удар. Прогнозите се сбъднаха. Целта е да се спре сирийският президент Башар Асад да използва химическо оръжие срещу собственото си население\". Това заяви пък Мохамед Халаф.    „Ще има приказки по медиите, ще има изказания, но важно е да знаем, че това е обида срещу руския президент Владимир Путин\", каза още Халаф.", "date": "2018.04.14", "title": "Военните удари, от които целият свят настръхна"}
{"url": "http://www.classa.bg/%D1%81%D0%B2%D1%8F%D1%82/item/380839-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D0%BE%D0%BA%D0%B0%D0%B7%D0%B2%D0%B0-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D1%80%D0%B0%D0%B7%D0%B3%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%80%D0%BE%D0%BD%D0%BE%D0%B2%D0%B5-%D0%B3%D1%80%D0%B5%D0%BC%D0%BB%D0%B8%D0%BD", "text": "Американското министерство на отбраната демонстрира пускането на дрон от военноморски самолет C-130 Hercules, съобщава The Drive.   Изследователската агенция на Пентагона за напреднали отбранителни проекти (DARPA) се надява, че тези самолети ще станат \"кошери\", пълни с дронове и круизни ракети.   Чрез програмата \"Гремлин\" американците възнамеряват да развият рояци безпилотни самолети, които биха могли да извършват разузнаване, мисии за електронна война и атаки, в конфликтите от 2030 г.   Демонстрационно видео показва как C-130 Херкулес пуска няколко дрона към целта си, с мисия да \"заглушат\" радара й и да предават данни за целта на изтребител бомбардировач F-35.   От друга страна, функцията на пилота на F-35 е да се засекрети информацията, която улавя от дроновете , благодарение на компютърен алгоритъм, и да разработи план за атака, който да предаде на C-130 Херкулес.   След като вражеската система за откриване на бъде неутрализирана, дронът ще пусне в действие многобройни евтини круизни ракети. Всеки снаряд ще има сравнително малка бойна глава, но ефектът от съвместното им използване ще бъде огромен, особено поради безпомощността на целта.   В най-добрия случай, въздушната отбрана ще успее да свали няколко от тези ракети, но повечето ще улучат целта. Те ще действат като рояк от комари, защото не е възможно да бъдат свалени всички наведнъж.", "date": "2018.04.14", "title": "Пентагонът показва за пръв път разгръщането на дронове \"Гремлин\""}
{"url": "http://www.classa.bg/%D1%81%D0%B2%D1%8F%D1%82/item/380840-%D0%BA%D0%B0%D0%BA-%D0%B4%D0%B6%D0%B0%D0%B9%D1%88-%D0%B0%D0%BB-%D0%B8%D1%81%D0%BB%D0%B0%D0%BC-%D0%BE%D1%80%D0%BA%D0%B5%D1%81%D1%82%D1%80%D0%B8%D1%80%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0", "text": "Един сириец, освободен в понеделник в град Дума (провинция Източна Гута) от плен на групировка Даиш ал Ислам, заяви пред агенция Ruptly как през 2015 г. джихадистите го принудили да бъде заснет в измислена сцена, в която той уж е бил жертва на атака с химическо оръжие.   \"Ние бяхме в Дума и от Джаиш ал Ислам се срещнаха с нас и ни принудиха да свалим ризите, като казаха, че армията е на път да използва химически оръжия\" каза Кхудр Мохамед Муса.   \"Трябва да се преструвате, че химически оръжия са били използвани срещу вас и че не можете да дишате, ще излеем вода, за да ви съживим\", припомня мъжът заповедите на похитителите си.     Муса заяви, че един лекар, също затворник на групировката, \"бе задължен да пълни спринцовки, преструвайки се, че ни инжектира, за да ни съживи\".   \"Те, членовете на Джаиш ал Ислам, ни поливаха с вода и бяхме принудени да се преструваме, че сме в безсъзнание, според техните нареждания. Тогава донесоха камера за да ни снимат\", каза той. В по-късен коментар той призна, че не може да каже дали въпросният видеоклип е публикуван.   По думите му, Муса бил отвлечен от Адра, град близо до Дамаск през декември 2013 г. Той е бил освободен в понеделник като част от споразумение между сирийското правителство и въоръжените милиции. Семейството и приятелите му го посрещнаха като герой в родния си град Саламия.", "date": "2018.04.14", "title": "Как Джайш ал Ислам оркестрира фалшива химическа атака"}
{"url": "http://www.classa.bg/%D1%81%D0%B2%D1%8F%D1%82/item/380841-%D0%BA%D0%B0%D0%BA-%D0%BF%D1%80%D0%B5%D1%81%D0%B0%D1%82%D0%B0-%D0%BD%D0%B0%D1%80%D0%B5%D1%87%D0%B5-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8%D1%8F-%D0%BA%D0%BE%D1%81%D1%82%D1%8E%D0%BC-%D0%BD%D0%B0-%D1%86%D1%83%D0%BA%D0%B5%D1%80%D0%B1%D1%8A%D1%80%D0%B3", "text": "От медиите не остана незабелязана драстичната промяна във външния вид на Марк Цукербърг, при явяването му пред Конгреса на САЩ на 10 и 11 април, за да отговаря на въпроси за скандала с Кеймбридж Аналитика.   За основателя на Facebook, който рядко се появява публично, носейки официални дрехи, а се хвали със своите едноцветни ризи във Facebook, да облече костюм и вратовръзка е важна стъпка, информира The New York Times.   Статията кръщава костюма на Цукърбърг като \"Костюмът Аз съжалявам \". Според американските медии облеклото е визуално изказване на покаяние и уважение. Освен това се оценява, че използването му е стратегическа и ефективна стъпка, от гледна точка на визията.   \"Като символичен жест това беше абсолютно правилно послание\", каза шивачът от Ню Йорк и авторът на книгата \"Дрехи и мъже\" Алън Фусер.", "date": "2018.04.14", "title": "Как пресата нарече безпрецедентния костюм на Цукербърг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380835-%D0%B4%D0%B0%D1%80%D0%BE%D0%B2%D0%B5%D1%82%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4", "text": "Президентът Тръмп изпрати братски подарък на президента Путин. Засега малцина го забелязват, но в близките дни това ще стане ясно за всички.   С отказа си от незабавен удар по сирийската армия и правителствената инфраструктура в Сирия Тръмп съзнателно лиши своите военни от шанс за тактическа изненада - ключово условие за успех при подобни операции. Няма как да не признаем, че това е неявна стъпка, която цели да помогне на Путин да се справи със сегашната ситуация.     Забавянето до петък даде на руското командване в Сирия възможност да вземе ред мерки, свеждащи до минимум очакваните щети. Така оценяват развитието на събитията от понеделник насам военните източници, потърсени от “Новая газета”. Това налага да обърнем внимание на обстоятелства, очевидни според нашите експерти.   В момента, когато Тръмп анонсира неизбежен удар по Сирия до 48 часа, въоръжените сили на САЩ разполагаха с целия необходим потенциал. За целта нямаха нужда нито от чисто символичната съюзническа помощ, нито от самолетоносача, символизиращ мощта и величието на американската армия, който начело на корабна бойна формация с диаметър 360 км се движи полека към Средиземно море и безнадеждно протака началото на операцията.   Стига да припомним какви средства използваха американските военни в локалната операция край Дейр аз Зор - дори стратегически бомбардировачи. Самолетите, базирани в съседни страни, включително Йордания, ракетните разрушители “Доналд Кук” и “Портър”, доплавали без бързане за половин ден от кипърската си база до базата на руския военноморски флот в Тартус (”в същата локва”, както казват моряците), без изобщо да се обявява допълнително - само с политическа цел - съсредоточаване на силите и пауза с цел формиране на коалиционна групировка, имаха готовност да нанесат обезоръжаващ удар, съобразен с мащаба на кризата.   Проблем за всяка високотехнологична войска в Сирия е липсата на цели, достойни за оръжията ѝ. Икономика, разрушена от гражданската война, измъчено население, свикнало с къде по-страшни ужаси от кратка бомбардировка на военни обекти - ето главните белези на местния театър на военни действия. Това не е Югославия - съвсем развита страна, чиито ключови инфраструктурни обекти бяха системно бомбардирани и щетите принудиха политиците й да жертват малка, но исторически съществена част от държавата.   При това положение малобройните цели, подходящи за твърде скъпите ракети с обикновен фугасен заряд (предишната атака срещу сирийската въздушна база “Шайрат” с 59 ракети “Томахоук” излезе между 70 и 100 млн. долара), са събрани в структурите на авиацията и ПВО. Президентът на САЩ обаче осигури допълнително време; през този интервал голяма част от сирийските самолети се прехвърлиха много близо до базата на руските ВВС “Хмеймим”, под чадъра на батареите С-400. А хората зад пултовете там не са сирийски военни, качеството е съвсем друго. Нашите разчети впрочем имат задача да бранят единствено руските бази и няма как да отвърнат на американски удар извън крайно ограничената си зона на отговорност.   Провалът на ракетното нападение срещу базата “Шайрат” буди у всички наблюдатели, включително в близкоизточните столици, съмнения в методите на американската армия. Защото Израел праща четири изтребителя бомбардировачи и с обикновена въздушна атака постига далеч повече. И харчи стотици пъти по-малко.   В подобни условия оперативно-тактическата изненада става направо решаващ фактор. Маскировъчни мерки, поставяне на лъжливи цели, изтегляне на сирийските лидери в защитени убежища, подготовка и съгласуване на действия с оглед радиоелектронна борба - всичко това се върши в ненадейно отпуснатия времеви аванс. Никой не действа по този начин - освен ако Тръмп и американските военни нямат друг, неявен мотив: да избегнат истински, а не уреден за телевизията сблъсък с Русия.   Трескавата дейност на флота в акваторията на руската база Тартус, прехвърлянето на две ескадрили ударна авиация от Твер в Астрахан, спешното предислоциране на сирийски ВВС и противовъздушни разчети показват, че нашата армия и нейният съюзник Асад се възползват максимално от “политическата” пауза, подарена от Тръмп.   Сега може да се изстрелят и 500 ракети, но в крайна сметка ударът ще е по-скоро политически символ, тъй необходим за Тръмп. И щом е така, Путин и Асад по-лесно ще се примирят с неизбежните загуби, както стана преди година, на 7 април 2017 г.   Русия не се кани да изостря нещата, съдейки по внезапно намалелия патос в телевизионната пропаганда и необичайно замисления тон, с който говори последния път руският посланик Василий Небензя - а изведнъж се разбра, че той редовно се целува в ООН с американската си колежка Ники Хейли. За война впрочем не агитира никой и в средите на американските военни, нито сред отговорните политици, останали все още в администрацията. Това стана ясно от твърде сдържаното поведение на САЩ след атаката срещу наемниците от т.нар. частна военна компания “Вагнер”.   Ами Русия? Странно е, че, изреждайки възможните ни отговори след предстоящия обстрел (той бе гръмогласно оповестен във вторник и е много трудно да се отмени без вреди за репутацията на Тръмп), медиите и експертите не споменават най-достъпния за Русия, най-евтиния и безопасен за всички. Защото американците смятат да бомбардират не нашите военни, а сирийските им съюзници. Но в Сирия не липсват и съюзници на американците.   Може и Кремъл да получи свой символ за телевизията, целящ да убеди обикновения народ в непоклатимата му воля. Логично е според мен да чакаме масиран удар, може би включващ престижните ракети “Калибър” и бомбардировачи с далечен обсег, по малобройните съюзници на САЩ в Сирия, в зоните извън контрола на Асад. Тях със сигурност няма кой да ги пожали нито в Москва, нито във Вашингтон, щом са заложени на карта съдбините на световната система за сигурност.", "date": "2018.04.14", "title": "Даровете на Доналд"}
{"url": "http://www.classa.bg/%D1%81%D0%B2%D1%8F%D1%82/item/380830-%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F,-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BD%D0%B8-%D0%BE%D1%82-%D1%81%D0%B0%D1%89-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%81%D0%B5%D0%BD%D0%B8%D0%BB%D0%BD%D0%B8%D1%86%D0%B8", "text": "Вижте лицата на многоуважаемите герои (според западната преса) и борци за свобода, интелигентните лица на Сирия, от тях лъха на демокрация и свобода на словото.     Според НАТО и Тръмп, тези брадати изроди не са способни да обгазят местността И.Гута, макар логиката да показва, че единствените печеливши са те. Гута вече е на 100% освободена, армията е в Дума, хората ги посрещат като освободители, а няколко хиляди бойци с опърлени бради ще бъдат изнесени към джихадисткото кралство Идлеб, чиято столица град Идлеб се управлява еднолично от Ал-Нусра (т.е. Ал-Каида в Сирия).           Същите тези изроди от Армия на Исляма и Ал-Нусра, които пускаха клипове как слагат хора от религиозните малцинства в кафези и които снимаха как пращат 8-годишните им дъщери да се взривяват в Дамаск. И същите, които целенасочено бомбардираха предимно християнските квартали на Дамаск.           Със сигурност има голяма логика да използваш химическо оръжие и да го разпространяваш като факт без никакви доказателства и то позовавайки се на информация от ислямистки бунтовнически групи. Със сигурност оставането на над 350 хиляди души в правителствените територии и исканията им за линч на тези уроди, които над 6 години ги тероризираха и използваха за щит, не кореспондира с това кой е използвал и кой е способен да използва хим. оръжия. Защото има една много твърда ТЕНДЕНЦИЯ в обвиненията за използването на тези химикали. А тя е : ВИНАГИ, когато Сирийската армия завзема територии и разбива гнусните им ислямистки проксита, които им губят почва в Сирия.           Погледнете лицата на тези уроди, уважаеми красиви и умни журналя, вижте ги какъв интелект и доброта излъчват. Вижте в какво са превърнали Идлеб, в идилско-подобна провинция, без религиозна диверсия, с шериат и с жени, завити като нинджи. Ако искате си ги вземете у вас.           Не знам дали повечето от вас са запознати с картата на Сирия, но не ви ли се струва подозрително Асад да обгази район, намиращ се на 10 км от резиденцията му? А и също не виждате ли очевадната, смущаваща разлика от начина на живот в правителствени територии и в “бунтовническите” джихадистки бунища.           Също, намирам за доста забавно, да се цитира известен в БГ сириец, известен с това, че е бивш агент и доносник на Държавна сигурност, а баща му бе един от най-големите комунисти в Сирия, дългогодишен депутат в същото правителство на “касапина” Асад-старши. Сигурен съм, че саудитският режим е най-красивия в света, където публично пребиват с камшик млади момчета за коментари в туитър, изискващи по-голяма свобода на словото, както и осъждат на смърт деца, чрез разпъване на кръст, задето са участвали в протести ( ) и ( ). Велика страна, от която да взимаш пари, нищо, че християнските проповеди се наказват със смърт. Високоморален човек, а? И който лъже, че е християнин, а наказанието за конвертиране от исляма, е смърт. Ама подкрепя същите, които биха го екзекутирали в Идлеб.           Едно нещо трябва да се научат самозабравилите се warmongers от Белия дом. След това, което направиха в Либия, Йемен, Сирия, Ирак с помощта на чаршафените им демокрации от Гълфа, никой не им вярва. След всички лъжи на Колин Пауъл с епруветки и наети актриси като Наира, никой не би трябвало да им вярва.    Не Асад предизвика най-голямата хуманитарна катастрофа, която е в Йемен, а не в Сирия. Не Асад съсипа Либия, Афганистан, Ирак, и не Асад налага саудитски салафизъм в района, който е причина за над 94% от терористичните атаки. Надявам се да се засрамят малко поне. И следващият път да залагат на секуларизъм, а не уахабизъм. Така винчги ще загубят в Сирия, защото Сирия е страна на сирийци, а не на малоумната им саудитска идеология.    ", "date": "2018.04.14", "title": "Лицата на демократите в Сирия, подкрепяни от САЩ и европейските сенилници"}
{"url": "http://www.classa.bg/%D1%81%D0%B2%D1%8F%D1%82/item/380831-%D1%82%D1%80%D0%B8%D0%BC%D0%B0-%D0%B5%D0%B4%D0%BD%D0%B0%D0%BA%D0%B2%D0%B8-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8-%D0%BD%D0%B0%D0%BF%D1%8A%D0%BB%D0%BD%D0%BE-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B5%D0%B4%D0%B8%D0%BD-%D0%B7%D0%BB%D0%BE%D0%B2%D0%B5%D1%89-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82", "text": "1980 г. Първият ден от колежа. Робърт Шафрън точно пристига в професионалния колеж Съливан Каунти в горен Ню Йорк, а новият му съквартирант Майкъл Домиц му казва, че безумно много прилича на негов познат състудент от колежа - Еди. Робърт не обръща кой знае колко много внимание на тази информация, но по всичко личи, че Майкъл не е единственият, който забелязва приликата.   В кампуса Робърт се радва на изненадваща популярност. Хората го поздравяват, момичета го заговарят, момчета го тупат по рамото... И всички го наричат Еди. А нещата станали още по-странни, когато той открил, че с въпросния Еди дори споделят един и същи рожден ден.   Така в един момент Робърт Шафрън се среща с Еди Галанд и животът и на двамата се променя.          Те не просто си приличат. Те са съвсем идентични близнаци, разделени при раждането. Архивите от болницата потвърждават това и вестниците гръмват с историята. Ухилените физиономии на двамата новооткрити братя се появяват навсякъде. Така за случилото се разбира и Дейвид Келман, студент в друг университет в Ню Йорк. Той гледал репортажа по телевизията и останал буквално стъписан. Още на следващия ден позвънил на братята, обяснявайки им, че изглежда точно като тях.   Това е напълно действителна история и тя само маркира наистина странната история на тризнаците Еди Галанд, Дейвид Келман и Робърт Шафран. Макар събитията да се случват през 80-те, историята се разказва сега от режисьора  Тим Уардъл  във филма му  Three Identical Strangers .   След ДНК тестове става ясно, че те тримата са братя четиризнаци, от които четвъртото бебе загинало в утробата на майката.   Тримата откриват, че освен физически, си приличат и като личности - харесват една и съща храна, пушат еднакви цигари, падат си по по-възрастни жени.    \"След като се събрахме, имаше радост, която никога не бях изпитвал в живота си и тя продължи много дълго време\" спомни си Робърт.   Братята се превръщат и в медийна сензация, а историята на събирането им обикаля целия свят. Те, на свой ред, успяват доста добре да монетизират известността си, откривайки свой собствен ресторант, който се радвал на много посетители, искащи да се докоснат до харизматичните тризнаци.   Постепенно обаче еуфорията им си заминава, отстъпвайки място на логичния въпрос - А защо са били разделени на първо време?   И тук историята става наистина интересна. Постепенно осиновителите им установили, че децата са били разделени с цел, без това да е съобщено на новите им родители.   Първоначално агенцията за осиновяване отказва да разкрие защо братята са били разделени при раждането. Но Уардъл и екипът му извършват собствено разследване на агенцията, откривайки, че има конкретна причина за отделянето на тримата един от друг.         Оказва се, че самите деца са част от мащабен и добре финансиран социален експеримент, целящ да даде отговор на въпроса кое е решаващото при формирането на характера - генетичните дадености или семейното възпитание.   По това време на осиновителите се казвало само, че техният син е част от изследване за развитието на детето, което всъщност е условие за тяхното осиновяване. Оттам, мистерията продължава да се заплита.   Експериментът бил ръководен от психоаналитика Питър Нойбауер, директор на Центъра за детско развитие в Манхатън. Той искал да изследва до каква степен сме формирани от нашите гени и до каква от средата, която ни заобикаля.   С надеждата да провери какви резултати ще покажат тримата братя, те били разделени в специално подбрани социално-икономически домакинства. Робърт е израснал в богат дом, Еди в семейство от средната класа и Дейвид - при родители от работническа класа.   В продължение на повече от 12 години той се среща с всяко от децата по няколко пъти годишно, а всеки етап от живота им бил надлежно документиран.   Въпреки че им били правени тестове, без те да знаят за съществуването на братята си, любопитното е, че едното дете като малко твърдяло, че има брат. По-късно се оказало, че и тримата братя са проявявали симптоми на безпокойство вследствие на раздялата в ранна детска възраст.   Освен тризнаците Еди Галанд, Дейвид Келман, Робърт Шафран, в експеримента са участвали още 4 двойки близнаци, но тяхната идентичност все още не е разкрита.         Колкото до по-нататъшната история, тя не е особено щастлива. Те постепенно започват да откриват различията помежду си, появява се напрежение между тях и постепенно започват караниците за отговорностите покрай ресторанта. Робърт напуска първи и се отдава на правото.   Постепенно, измъчван от депресия и от буйния си нрав, Еди се самоубил на 33 години, оставяйки съпруга и малка дъщеричка, а Дейвид в крайна сметка затваря ресторанта и става застрахователен консултант.    И до днес братята не са получили извинение от учените за експеримента. Робърт, дори го сравнява с ужасните тестове, провеждани от Йозеф Менгеле в Аушвиц.   Доктор Нойбауер обаче така и не изпитва съжаления за проведения експеримент до края на живота си, смятайки, че е направил правилното нещо за науката. Дори критиците на проведеното проучване твърдят, че то е може би най-ефективното правено досега. Заради скандала около експеримента обаче резултатите от него така и не виждат бял свят.", "date": "2018.04.14", "title": "\"Трима еднакви непознати\" - напълно реалната история на един зловещ експеримент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380832-%D1%87%D0%B5%D1%82%D0%B2%D1%8A%D1%80%D1%82%D0%B0-%D0%BD%D0%B5%D0%B4%D0%B5%D0%BB%D1%8F-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8%D1%8F-%D0%BF%D0%BE%D1%81%D1%82-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B9%D0%BE%D0%B0%D0%BD-%D0%BB%D0%B5%D1%81%D1%82%D0%B2%D0%B8%D1%87%D0%BD%D0%B8%D0%BA", "text": "    Блaгoчeстиви християни! Бoг, Кoйтo e бeзмeрнo милoстив, бoгaтo изливa гoлямaтa Си милoст върху дoстoйни и нeдoстoйни, върху бoлни и бeснoвaти, кaктo щe чуeтe сeгa oт Eвaнгeлиeтo.   Eвaнгeлиe oт Мaрк, зaчaлo 40   \"Един от народа отговори и рече: Учителю, доведох при Тебе сина си, хванат от ням дух: дето и да го прехване, тръшка го, и той се запеня, и скърца със зъби, и се вцепенява. Говорих на учениците Ти да го изгонят, ала не можаха.     Иисус му отговори и рече: о, роде неверен, докога ще бъда с вас? докога ще ви търпя? Доведете го при Мене!   И доведоха го при Него. Щом бесният Го видя, духът го стресе; той падна на земята и се валяше запенен.   И попита Иисус баща му: колко време има, откак му става това?   Той отговори: от детинство; и много пъти духът го хвърляше и в огън, и във вода, за да го погуби; но, ако можеш нещо, смили се над нас и ни помогни.   Иисус му рече: ако можеш да повярваш, всичко е възможно за вярващия.   И веднага бащата на момчето викна и със сълзи казваше: вярвам, Господи! помогни на неверието ми.     А Иисус, като видя, че се стича народ, запрети на нечистия дух и му рече: дух неми и глухи, Аз ти заповядвам: излез из него, и не влизай вече в него!   И духът, като изкрещя и го стресе силно, излезе; а момчето стана като мъртво, та мнозина казваха, че то е умряло.   Но Иисус, като го хвана за ръка, изправи го; и то стана.   И като влезе Иисус в една къща, учениците Му Го попитаха насаме: защо не можахме ние да го изгоним? Отговори им: тоя род с нищо не може да излезе, освен с молитва и пост.   Като излязоха оттам, минуваха през Галилея; и Той не искаше някой да узнае.   Защото учеше учениците Си и им казваше, че Син Човечески ще бъде предаден в човешки ръце, и ще Го убият, и на третия ден след убиването ще възкръсне.\"", "date": "2018.04.14", "title": "Четвърта неделя на Великия пост св. преподобни Йоан Лествичник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380833-14-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "73 г. - По време на римската обсада на израелската крепост Масада стотици евреи извършват акт на масово самоубийство, за да не бъдат пленени.   971 г. - След ожесточено сражение, продължило два дни, византийската армия превзема Велики Преслав и пленява българския цар Борис II.   1205 г. - В битката при Адрианопол (дн. Одрин) българският цар Калоян разгромява рицарите от Латинската империя.     1611 г. - Принц Федерико Цези за първи път използва думата телескоп.   1687 г. - Английският крал Джеймс II дава равни права на католици и протестанти.   1775 г. - Бенджамин Франклин създава във Филаделфия първата организация за забрана на робството в САЩ.   1849 г. - Унгария се обявява за независима от Австрия със свой лидер Лайош Кошут.   1865 г. - Във Вашингтонския театър актьорът Джон Буут смъртоносно ранява президента на САЩ Ейбрахъм Линкълн, който умира на следващия ден.   1876 г. - От 14 до 16 април се провежда Оборищенското събрание.   1877 г. - Издадена е везирска заповед, с която екзарх Антим I е уволнен и изпратен на заточение в Мала Азия.   1879 г. - Европейска комисия единодушно приема Органическия устав на Източна Румелия.   1894 г. - Направена е първата демонстрация на кинескопа, изобретен от Томас Едисон.   1900 г. - Избухва въоръжен бунт против натуралния десятък в Тръстеник, Русенско, потушен от армията на 19 април.   1900 г. - Официално е открит моста Александър III в Париж от френския президент Емил Лубе по повод Световното изложение.   1912 г. - По време на първото си и единствено плаване през Атлантическия океан корабът Титаник се сблъсква с айсберг около остров Нюфаундленд (през нощта на 14 срещу 15 април) и потъва.   1916 г. - Това е първият ден от април с.г. след като от 24:00 ч на 31 март България преминава от Юлианския към Григорианския календар и вместо 1 април настъпва 14 април.   1923 г. - Сключва се договорът Ено между Българската народна банка и подполковник Анри Ено за изплащане на българските задължения към Франция и Белгия, натрупани преди и по време на Първата световна война.   1925 г. - Извършен е атентат над Цар Борис III в прохода Арабаконак от комунистическа групировка.   1928 г. - Регистриран е първият трус на Чирпанското земетресение с магнитуд 6,8 по Скалата на Рихтер.   1929 г. - В Монте Карло се провежда първото Гран При Монако.   1929 г. - Учредена е Балканската купа по футбол.   1932 г. - В Санкт Петербург е газифицирана първата жилищна сграда на улица \"Ризовская\" 15.   1941 г. - Втората световна война: Британската авиация извършва втора бомбардировка на София без жертви.   1941 г. - Втората световна война: Уинстън Чърчил издава тайна заповед за прекратяване на ежеседмичните отчети за загубите на британския флот като деморализиращи населението.   1988 г. - СССР подписва споразумение, с което поема ангажимента да изтегли войските си от Афганистан.   1991 г. - От музея на Ван Гог са откраднати 20 картини на стойност 500 млн. долара.  ", "date": "2018.04.14", "title": "14 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380834-%D1%89%D0%B5-%D1%83%D1%81%D0%BF%D0%B5%D1%8F%D1%82-%D0%BB%D0%B8-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          Трипартийна коалиция между „Да, България\", ДСБ и Зелените под името \"Демократична България\" ще се бори срещу \"установения от ГЕРБ, БСП и ДПС корупционен модел\". Модел, който според лидерите на демократичната общност ограбва бъдещето на страната, всекидневно атакува демократичните ценности и подменя евроатлантическия избор на България. Трите партии, които след последните избори не успяха да влязат в парламента, от няколко месеца насам водят разговори за коалиция и формиране на широк демократичен фронт.     Лидерите на новото обединение декларираха, че имат идеал: „демократична България със здрави институции, върховенство на правото и свобода на предприемачеството, равноправен и силен член на ядрото на ЕС и НАТО\". В този смисъл \"Демократична България\" влиза в ролята на управленска алтернатива с цел да осигури \"благосъстояние и качество на живот на българските граждани\", \"конкурентна икономика и ускорен икономически растеж\", \"устойчиво управление на природните ресурси\".   Лидерите на формацията предварително парираха въпросите дали в новия си формат са леви, десни или либерали. Нещо повече дори: направи го Атанас Атанасов, председателят на партията с най-ясен десен профил - ДСБ. По думите му въпроси в този дух са \"опорка\". \"Нека първо възстановим демокрацията и после да се занимаем с това\", призова той.   Дотук добре. В средите на т.нар. градска десница новото обединение бе посрещнато по-скоро с надежда, отколкото със скептицизъм. Но, разбира се, сътрудничеството им породи и обичайния за тази общност въпрос: кога ще се скарат? Осъзнавайки това очакване, председателят на „Да, България\" Христо Иванов побърза да уточни: \"Отне ни време да направим това, което трябваше, но днес го правим на здрава основа\".     Тепърва предстои да видим дали членовете на \"Демократична България\" наистина ще се явят заедно на избори. Ако няма извънреден парламентарен вот, идната година ще им предостави две регулярни възможности: европейските и местните избори, на които демократичните формации ще покажат каква част от избирателите припознават идеите им. Дотогава обаче трите партии ще трябва да преодолеят няколко препятствия пред общата им работа. И именно тези препятствия ще покажат колко здрав е съюзът им. Първото от тях е \"единното лидерство\", в което Реформаторският блок вече се препъна.    Преди години тази идея звучеше атрактивно и разумно, но днес подобни амбиции само всяват разкол в крехките демократични обединения. Причината е повече е ясна: фрагментираните партийни ядра никога няма да признаят за лидер представител на някоя от останалите формации, с която иначе са в коалиция. Засега представителите на ДСБ, „Да, България\" и Зелените не отварят тази тема. Защото осъзнават, че повдигането ѝ може да доведе до безспирни скандали и в крайна сметка до скоростен разпад на новото формирование.   Второто предизвикателство пред новата коалиция са опитите за доминация. Подобни имаше и в Синята коалиция, и в Реформаторския блок. Противоборството вътре в една малка коалиция, която се бори за оставане на реалния политически терен, изглежда отстрани не просто смешно и комично - изглежда като евтино упражнение, користно в генезиса си, което да доведе до дребни облаги, договорени със \"системните партии\".   Третата спънка пред \"Демократична България\" е идеологическият разказ за нея. Тема, която лидерът на ДСБ засегна в речта си, оценявайки я не без основание като второстепенна. Независимо от това обаче е повече от ясно, че тя неминуемо ще преследва обединението с непрекъснатото задаване на въпроса \"Вие сега леви ли сте или десни?\". Впрочем, отговорът може да се потърси в експертния екип, който формациите представиха - донякъде той се вписва в онова паметно описание на покойния доцент Кристиан Таков: \"По отношение на семейните ценности аз съм консерва, по отношение на личните свободи аз съм либертарианец, по отношение на културата аз съм левичар, а по отношение на морала съм екстремист\".   В екипа на \"Демократична България\" има подчертано десни експерти - пример за това е икономистът Георги Ганев, който ще отговаря за политиките в сферата на финансите. Има и хора с по-либерални разбирания за държавното устройство. С други думи: всеки сам за себе си има своя история и профил. И затова единственото, което може да удържи сглобката помежду им, е екстремизъм по отношение на морала.   Ето защо най-голямото предизвикателство и същевременно най-важният тест за новата коалция ще бъде отношението ѝ към другите партии от политическия ландшафт на България. И най-вече към дясната на хартия партия ГЕРБ. Впрочем, именно покрай етикета „дясно\" ще бъде направен опит демократичната общност да бъде превърната в патерица на настоящите управляващи. А както знаем, те не се свенят да употребяват патерици - от т.нар. Патриоти до ДПС.     Още в първия си ден формациите от новото обединение се обявиха срещу модела, налаган от Борисов, БСП и ДПС. Модел, за който има много улики: от нескритата парламентарна коалиция между хората на Пеевски и тези на премиера до единното гласуване на т.нар. \"системни партии\" по всички теми, свързани със съдебната система, което демонстрира категоричния отказ на присъстващите в парламента да наложат върховенство на правото.   С декларация срещу модела, условно наричан КОЙ, излезе навремето и Реформаторският блок. Но веднага след влизането им в парламента Реформаторите осигуриха управленски мандат на Борисов - въпреки изричните уверения и на Радан Кънев (ДСБ), и на Божидар Лукарски (СДС), и на Меглена Кунева (ДБГ), че няма да подкрепят Борисов и ГЕРБ, които са част от големия проблем на България. Проблем, генериращ корупция и авторитаризъм.   Най-голямата лъжа на Реформаторския блок бе именно отношението към ГЕРБ и Борисов. Затова и най-голямото предизвикателство пред \"Демократична България\" е точно подходът към управляващата партия. Защото ако новото обединение наистина иска върховенство на правото и европейски път за България, то не бива да става съучастник в имитацията на законност и демокрация. Затова и демократичната общност може да спечели политическа легитимация само ако наистина залага на декларираната цел да разобличава модела на ГЕРБ, ДПС и БСП. Досегашните провали на градската десница се дължаха на факта, че нямаше смелостта да бъде истинска алтернатива на имитациите в държавата. Както помним, последния път тя дори се полакоми за власт, до която се добра с лъжа. А избирателите трудно прощават подобни пируети.   И понеже стана дума за избирателите: представителите на демократичната общност, самонарекли се „жълтопаветници\", трябва да се научат да общуват с хората, чийто вот искат. Трябва да се научат да обясняват политики по един разбираем и достъпен начин. Или казано иначе - трябва да излязат от София.", "date": "2018.04.14", "title": "Ще успеят ли да променят България?"}
{"url": "http://www.classa.bg/%D1%81%D0%B2%D1%8F%D1%82/item/380826-%D1%80%D1%83%D1%81%D0%B8%D1%8F-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D0%B5-%D0%BC%D0%B5%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B8-%D0%B2-%D0%BE%D1%89%D0%B5-34-%D0%B4%D1%8A%D1%80%D0%B6%D0%B0%D0%B2%D0%B8", "text": "Русия не се занимава със смяна на режими и не се намесва във вътрешните работи на други държави за разлика от САЩ. Това се казва в изявление на руското посолство във Вашингтон по повод изказванията на шефа на ЦРУ Майк Помпейо в Сената за намеса на Москва в изборите в САЩ, предаде ТАСС.     Посолството обяви още, че “има документално потвърдени факти за намеса на САЩ в избори в 34 държави”, включително България, Великобритания, Румъния, Словакия. Освен тях в руския списък са страни от целия свят – Азия, Близкия изток, Южна Америка.   “САЩ редовно нарушават суверенитета на други страни, намесвайки се във вътрешните им дела. Любима тактика на американските спецслужби е намеса в избирателните процеси и извършване на преврати за сваляне на неудобни режими”, отбелязват още от дипломатическата мисия.   На изслушването си за държавен секретар в Сената Помпейо заяви, че “историческият конфликт между САЩ и СССР, а днес Русия, е предизвикан от лошото поведение на Русия”. Той каза още, че не може да коментира продължаващото разследване на предполагаемия сговор между Кремъл и кампанията на Доналд Тръмп за президент, но призна, че е бил разпитван от спецпрокурора Робърт Мълър.", "date": "2018.04.14", "title": "Русия: Вашингтон се меси в българските избори и в още 34 държави"}
{"url": "http://www.classa.bg/%D1%81%D0%B2%D1%8F%D1%82/item/380827-%D0%B7%D0%B0%D1%89%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0%D0%BC%D0%B5-%D0%B2-%D1%83%D0%B4%D0%B0%D1%80%D0%B8-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F", "text": "Наказват Русия. Наказват я защото е Русия и защото успя да се върне на световната сцена. Наказват я, защото иска мир в Сирия и търси политическо решение в Астана и Сочи. Наказват я, че спаси Дамаск и неговия демонизиран режим от обещаното раздробяване и осуети поне частично превръщането на политическите и социални сблъсъци в религиозни, което Западът окуражава, без да разбира опасността за собствените си общества и особено за Европа.   Решението изглежда взето и над Париж витае атмосфера на предстоящо военно изпитание, докато младият принц на Саудитска Арабия напуска столицата, а нашият президент е в тесен диалог с американския си колега. В координация с Вашингтон, Франция би могла да удари скоро силите на сирийския режим, като наказателна мярка за новата химическа атака, приписана по “много вероятен” начин, но извън всякакво разследване, на силите на отвратителния тиранин Асад, подкрепен от не по-малко ужасните руски и ирански режими.   Трябва да се действа бързо, да бъдем твърди, строги, справедливи! Става дума за “морален дълг”!   Чухме го и го прочетохме. Морализаторският дискурс за опазване на невинните цивилни, който трудно се чува след седемгодишна война и дестабилизация на Сирия, е все същият. Това е върхът на цинизма в международните отношения, който практикуваме без угризения от десетилетия. Междувременно тихата война в Йемен продължава. Там цивилни не съществуват, не се броят.   Но някои жестоки кадри на война и на пленени цивилни дразнят повече от други нашето уморено съзнание на европейци, отвикнали от насилието и изпълнени с претенцията да познават, изричат и вършат Добро. Така да бъде.   Но срещу кого да действаме? Кого трябва да накажем? Режима на “животното Асад”, както го нарече Тръмп? Иран? Русия? Наистина ли? А ако това черно трио, което сочат от месеци насам за международно наказание, е само примамка за нашето селективно възмущение, за да не мислим за собствената си непоследователност?   Никой не се пита защо тази нова химическа атака се случва точно сега,   когато Източна Гута се връща под контрола на сирийското правителство, което отвоюва териториите си от съперничещите се бунтовнически групировки, бягащи в безредие и готови да се продадат на най-добра цена, за да оцелеят? Никой не си позволява да се усъмни дори за миг, когато руският външен министър Сергей Лавров съобщава, че сирийските наблюдатели от Червения полумесец не са видели нищо, наподобяващо атака? Дали Сергей Лавров лъже откровено в Съвета за сигурност на ООН или Москва не контролира всичко, което се случва във военно отношение? Или елементи от сирийската армия са действали като свободни електрони?   Кой печели от това престъпление?   Този стар, но все още важен въпрос, вече изглежда неприличен. Какъв би бил все пак интересът на Русия да позволи извършването на подобна атака, като се има предвид, че тя, колкото и да не ни харесва, се стреми много повече от “международната коалиция” към мира, организира го прагматично и е единствената от седем години насам, постигнала някакви резултати, които очевидно противоречат на нашите интереси и на тези на нашите регионални съюзници?   Като че ли напълно сме забравили един основен факт за конфликта: нещастните цивилни в Гута, както и онези в последните парчета сирийска земя, останали в ръцете на джихадистките “бунтовници” или на ДАЕШ, са човешки щитове, пожертвани може би от същите тези чираци демократи, съмишленици на “Ал Кайда”, които   имат интерес да въвлекат Запада в открита война с Москва и Техеран.   Защото ако оставим микроскопа, за да погледнем с далекоглед, можем да опишем един изключително тревожен стратегически контекст за Европа и особено за Франция, която рискува да заеме предни позиции в една война, която не е нейна, за която ще плати и която ще неутрализира трайно заявената амбиция на президента да поеме политическото и морално лидерство в Европейския съюз. Нашите германски или италиански приятели впрочем са по-малко цинично-идеалистични, но по-прозаични от нас. Те напредват предпазливо между Бейрут и Дамаск, за да движат пешките си в тази болезнена фаза, и ще оберат плодовете на нашата радикална маргинализация, когато започне възстановяването на Сирия.   Наказват Русия. Наказват я защото е Русия и защото успя да се върне на световната сцена.   Наказват я, защото иска мир в Сирия и търси политическо решение в Астана и Сочи. Наказват я, че спаси Дамаск и неговия демонизиран режим от обещаното раздробяване и осуети поне частично превръщането на политическите и социални сблъсъци в религиозни, което Западът окуражава, без да разбира опасността за собствените си общества и особено за Европа.   Войната в Сирия бе спечелена военно от правителствената армия. Военно, но не и политически. Тази победа с цената на брутална война (както всички войни, дори онези, които се водят от въздуха, в които няма нищо хирургическо, освен името), просто ни е непоносима, защото ни кара да постигнем мир, което никой не иска освен… Москва. Ах, Москва! Наглият Владимир Путин, който бе преизбран, и който ни се подиграва със Световната си купа, по време на която милиони хора ще открият едно лице на Русия, което не ги ужасява.   А зад Москва, прицелът очевидно е Техеран,   чиято регионална поява не може да понася Израел, който е в пълна идилия със световния център на салафизма – Саудитска Арабия. Социалното, културно, технологично и търговско ниво на тази страна го засенчва, отвъд страха от стратегическо (не)равновесие. Накратко, напът сме да попаднем в огромен капан и да се втурнем към първия кокал, който са ни подхвърлили, вярвайки, че така съществуваме. От тази гледна точка,   аферата “Скрипал” може би е била само ордьовър към днешната ситуация.   Тя постави началото на политическата реполяризация на Европа около Лондон и най-вече под знамето на НАТО. Защото това е крайната маневра: европейците да застанат мирно, тъй като след идването на Доналд Тръмп и Брекзит се бяха размечтали за европейска автономия в сферата на политиката и на отбраната… Най-голямата опасност за американското лидерство на Стария континент, за щастие уравновесено от самохвалството на няколко нови европейци, които подкопават всеки проект за разкрепостяване на колективната сигурност. Американският министър на отбраната, генерал Матис, впрочем беше много ясен: европейците трябва да отделят 2 процента от брутния си вътрешен продукт за отбрана, но за да купуват американски оръжия и очевидно да останат в орбитата на НАТО, а Алиансът е естествената и необходима рамка на отбраната на Европа. Край на аплодисментите!   Така че ние сме напът да бъдем ясно овладени от НАТО, но не си даваме сметка, защото ни пробутват необходимостта от здрава солидарност, на фона на “руската офанзива”, за да бъде разделена Европа (сякаш не сме достатъчно големи, за да се разделим сами) и да бъде обуздан Леванта. Вероятно това беше целта на аферата “Скрипал”, както и на сегашното настъпление към Сирия. Днешната рязка промяна дори на Ангела Меркел по въпроса за проекта “Северен поток-2” само усилва тази поляризация. Москва е принудена да се гърчи и да се изолира с всички средства. Чрез санкциите, чрез истински фалшивите отравяния на шпиони насред Лондон и с това германско решение, което може само да втвърди руската позиция в Сирия и да осигури нарастване на напрежението, като Кремъл няма друга алтернатива, освен да заложи на трасето Катари, което минава през Сирия…   Опасна англо-американска маневра, която Париж и Берлин не забелязват.   Така че ще трябва да я анализираме: Америка при Обама отмина. Тази при Тръмп и онези – различни неоконсерватори – които вече го заобикалят много плътно, радикално смени позата. Разбира се, американският президент обяви намерението си да напусне Сирия, но признава, че може да си промени мнението, ако Саудитска Арабия плати цената за това присъствие! Не може да бъде по-ясно и в това беше целият смисъл на първото му пътуване до Рияд миналата пролет: да презастрахова съюзника си по пакта “Куинси”* (остарял поради новата американска енергийна зависимост) срещу договори за 400 млрд. долара за американската икономика. А после, докато обявява за голямо нещастие на своите генерали и за да излъже целия свят, че иска да си тръгне, той консолидира обширна зона на американско влияние на изток от Ефрат с арабско-кюрдските Сирийски демократични сили.   В огромното движение на реполяризация на света, Вашингтон възнамерява да остане главният вълнолом за Запада, който се колебае пред Китай, структуриращ един истински “контра-свят”. Трескава, Америка залага на карта всичко, за да обърне тягата на един международен ред, който вече не контролира, но в който иска да доминира на всяка цена. Тя иска сблъсък, за да възстанови преднината си пред Москва, Техеран и Пекин, крайната цел на сплашването.   Тази афера, както много други, разкрива една опасна еволюция: заместването на реалността не с изкривен образ, а направо с друга реалност и връщане на изкушението от превантивна война, която избягва разследването. Въпросът наистина е много сериозен за самата същност на международната политика. Предпочитаме ли образа пред реалността, фалшивите новини пред анализа, сензационното пред точността?   И така, какво искаме ние? Скоро ще стане ясно: ако искаме да спасим Сирия, преди всичко не трябва да се присъединяваме към коалиция, която ще действа без всякакъв мандат на ООН и ще понесе тежестта на една война, чиято последна дупка на кавала и непосредствена жертва ще бъде сирийският народ. Така че големият въпрос е: какво ще направи Париж? Както често е ставало, лъжем се за врага, за съюзника, за положението, с две думи – за всичко. А ако опитаме дързостта, смелостта и своебразието? Мястото ни в Съвета за сигурност, което Германия желае все по-открито, отново ще бъде признато.   В Сирия, както и другаде, Франция вече е поставена натясно. Тя има неочаква възможност да прояви внимателен и стриктен подход, глас за мир, характер. Влиянието ни в региона вече достигна най-ниското си ниво. Ако искаме отново да имаме значение, трябва да погледнем реалността в очите и да признаем, че “сме се излъгали за всичко” от 2011 г. досега. Никога не е твърде късно и нашият президент все още може да избере да намери място в историята и в сърцето на народите.   Война срещу Иран и Русия не е наша.   Тя изобщо не отговаря на френските стратегически интереси, нито на тези на Европа. Ние вече се залепихме толкова наивно за британците, които искат да напуснат ЕС, без доказателство и по принцип в аферата “Скрипал”. Защо е това прибързване?   В тази нова голяма игра Франция все още има неочаквана възможност да натежи повече, отколкото нейната демографска и дори икономическа тежест й позволява, проявявайки характер и последователност. Повече от всякога, реализмът, като антипод на цинизма, трябва да бъде щит и копие на новото ни международно поведение. Франция няма право и никакъв интерес да бъде непочтена в своята интерпретация на фактите. Тя има всичко, за да спечели от трезвостта, и трябва спешно да покаже на света, както и на народите и властите в Близкия изток, че не я заблуждават, нито я подчиняват толкова лесно.  ", "date": "2018.04.14", "title": "Защо не трябва да участваме в удари срещу Сирия"}
{"url": "http://www.classa.bg/%D1%81%D0%B2%D1%8F%D1%82/item/380828-%D1%85%D0%B8%D0%BB%D1%8F%D0%B4%D0%B8-%D0%BE%D1%82-%D0%B5%D1%81-%D1%81-%D1%80%D0%B8%D1%81%D0%BA-%D0%B4%D0%B0-%D0%B7%D0%B0%D0%B3%D1%83%D0%B1%D1%8F%D1%82-%D0%BB%D0%B5%D0%B3%D0%B0%D0%BB%D0%BD%D0%B8%D1%8F-%D1%81%D0%B8-%D1%81%D1%82%D0%B0%D1%82%D1%83%D1%82-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82", "text": "Хиляди граждани на Европейския съюз са изправени пред риска да загубят легалния си статут във Великобритания след Брекзит, предупреждава нов доклад, пише британското издание Evening Standard.       Жертви на домашно насилие, деца и възрастни хора са сред тези с риск да изгубят правото си на пребиваване във Великобритания, въпреки че покриват нужните критерии, твърдят експерти, предава “Фокус”.     Това може да се случи, защото някои биха имали трудности да представят нужната документация и да завършат легализирането си, а други дори не осъзнават, че трябва да подадат заявление, за да продължат да живеят във Великобритания легално.   Потенциалният проблем беше подчертан в доклад публикуван на 12 април от Обсерваторията за миграция към Оксфордския университет.   По-късно през тази година министерството на вътрешните работи на Великобритания ще стартира система за кандидатстване за граждани на ЕС желаещи да останат на Острова след Брекзит.   Тези, които са били в страната поне 5 години към края на 2020 г. ще могат да кандидатстват за усядане във Великобритания.   Граждани на ЕС пристигнали преди 31 декември 2020 г., но нямащи нужните 5 години престой ще могат да кандидатстват за оставане във Великобритания докато изкарат нужните 5 години, след което ще могат да кандидатстват и за постоянен статут.", "date": "2018.04.14", "title": "Хиляди от ЕС с риск да загубят легалния си статут във Великобритания след Брекзит"}
{"url": "http://www.classa.bg/%D1%81%D0%B2%D1%8F%D1%82/item/380829-%E2%80%9C%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81%D1%8A%D1%81-%D0%B7%D0%B0%D0%BF%D0%B0%D0%B4%D0%B0,-%D0%B2-%D0%BA%D0%BE%D0%B9%D1%82%D0%BE-%D1%81%D1%8A%D0%BC-%D1%81%D0%B5-%D1%80%D0%BE%D0%B4%D0%B8%D0%BB%E2%80%9D", "text": "Аз съм изплашен, удивен и смутен. Родил съм се в Швейцария, обиколих по-голямата част от Европа, а в САЩ живея повече от 20 г. Но дори и в най-лошите си кошмари не бих си въобразил, че Западът ще падне толкова долу, както сега. Имам предвид днешната западна лъжа, корупция, колониални войни, НАТО-ски лъжи, блюдолизството на източноевропейците ит.н.   Западът и преди не е бил рицар в сияйни доспехи. Но такова нещо… Сега съм много, много изплашен.     Тъпо, покорно стадо, което го водят към пропастта психопати /психопати в клиничния смисъл на думата/. Но това дори не е най-лошото. Най-лошото е крещящото мълчание на мнозинството, когато всички извръщат поглед и се правят, че всичко което става – «не е моя работа». Или, което е още по-лошо, сериозно вярват, че това са глупости. Какво, … е станало с вас? Всички сте се превърнали в зомби?     Събудете се! Западът върви по пътя на Хитлер! Нека ви задам прост въпрос: вие наистина ли искате да влезете във война с ядрена Русия, сплотена днес както никога около Путин и единна, както никога? Ние се готвим да започнем война. Възможно – термоядрена, при която жертвите ще са стотици милиони!   Заради какво? Заради това, че Западът днес се управлява от уродлива банда невежи, високомерни психопати? Уви, това е така! Нашата демокрация не работи. Върховенството на закона се разпростира само върху слабите и бедните, за богатите законът не важи. «Западните ценности» сега, в най-добрия случай, са тъжна шега.   И ето ви истината: капитализмът се нуждае от война и световна хегемония, за да оцелее. Глобалната англоезична империя ще рухне всеки един момент. Единственият въпрос е – какво ще струва това на всички нас?   Западът вече няма грамотни експерти. Елитът на НАТО няма дори представа, какво ще стане, ако руснаците сериозно започнат война. Аз цял живот съм изучавал руската военна история и мога да ви обещая: не се съмнявайте нито за секунда – Русия няма да отстъпи. И ако вие вкарате руснаците в ъгъла, те просто ще унищожат цялата ви цивилизация!   Не, руснаците не искат война и ще направят всичко, за да я избегнат. Но ако не им оставите избор, чакайте отговор и отговорът ще бъде абсолютно разрушителен. Те не се страхуват от насилието. Путин ясно го каза и него – поне по този въпрос – го подкрепят повече от 95 % от хората. Вслушайте се в думите му внимателно: «Защо ни е свят, в който няма да я има Русия”?   Кевин Уйлямсън, мамино синче, неизвестно защо отговарящо за «отбраната» във Великобритания, каза, че Русия трябва «да се разкара и да млъкне».   Нека ви съобщя: Британия ще бъде превърната в купчина радиоактивна пепел, дълго преди първия руснак «да се разкара и да млъкне». И това е просто факт!   Аз недоумявам – вижте я тази шепа високомерни и помпозни британски магарета, които смятат, че все още са Империя. Борис Джонсън, Тереза Мей и Гавин Уйлямсън… Ама вие наистина ли сте готови да умрете, защитавайки интересите на тези дегенерати?   Какво е станало с вас, хора?! Какво е станало със Запада, където съм се родил през 1963 г. Боже мой, нима това наистина е краят? Нима аз съм единственият, който вижда как всичко може да приключи?»   Той е роден през 1963 г в Цюрих. Баща му е холандец, майка му – рускиня. Самият той известно време е служил като аналитик във въоръжените сили на Швейцария, след това е работил в изследователски структури на ООН. Специализира се в изучаване на постсъветските държави. Живее във Флорида.    ", "date": "2018.04.14", "title": "“Какво се случи със Запада, в който съм се родил?”"}
{"url": "http://www.classa.bg/%D1%81%D0%B2%D1%8F%D1%82/item/380824-%D1%81%D0%B8%D1%80%D0%B8%D1%8F-%D0%BA%D0%B0%D0%BA%D0%B2%D0%B8-%D1%81%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D0%BC%D0%BE%D1%82%D0%B8%D0%B2%D0%B8-%D0%BD%D0%B0-%D1%81%D0%B0%D1%89", "text": "          Навремето германският стратег Карл фон Клаузевиц го формулира така: войната е продължение на политиката с други средства. Вероятно Клаузевиц е имал предвид външната политика. За американския президент обаче войната сякаш е продължение на вътрешната политика. Колкото повече се засилва вътрешнополитическият натиск над Доналд Тръмп, колкото повече напредват разследванията на специалния прокурор Робърт Мълър, при които изявленията на порноактрисата Стефани Клифорд вече достигнаха интимната сфера на президента, толкова по-непоследователни и опасни стават неговите външнополитическите действия.     При обявените ракетни нападения срещу Сирия изобщо не става дума за сирийското население. Защото ако това беше така, то трябваше да има и ясна стратегия за бъдещето на Сирия. Във Вашингтон обаче такава стратегия не се забелязва. Само седмица след като изненадващо обяви намеренията си за изтегляне на американските войски от Сирия, Доналд Тръмп заплаши страната с тежък военен удар, заплаши Русия и нарече Асад \"животно\". Каквото и да мислим за сирийския и руския президент, при днешните обстоятелства без тях и най-вече срещу тях не може да бъде сложен край на войната, мъките и убийствата в Сирия.     Постингът в Туитър, с който Доналд Тръмп отправи своите заплахи, само показва колко далеч е американският президент от обичайните практики на международната дипломация. Със своята публикация в Туитър той реагира на едно руско предупреждение. \"Ако бъдат атакувани руски цели, тогава ще бъдат унищожени не само ракетите, но и платформите, от които са изстреляни.\" Само че това предупреждение не дойде от Кремъл, а от руския посланик в Ливан. А той не е от ранга на американския президент. Освен това Русия със сигурност не желае пряка конфронтация със САЩ.   Да не забравяме, че в борбата срещу т.нар. \"Ислямска държава\", която все още не е напълно победена, руските и американските военни координираха тясно своите действия. Сега заради евтините аплодисменти на своите поддържници Доналд Тръмп само налива допълнително масло в огъня със своите пресилени изказвания.   Някои американски сенатори все пак отправиха критични запитвания за смисъла на евентуалните атаки срещу цели в Сирия. Но в понеделник в Белия дом влезе новият съветник по въпросите на националната сигурност Джон Болтън. А с него ястребите в екипа на Тръмп се увеличиха с още един. Джон Болтън от години пледира за война срещу Иран и до днес смята американската инвазия в Ирак за правилното решение - въпреки катастрофалните последици.     Новият външен министър Майк Помпео също си спечели реномето на хардлайнер още като шеф на ФБР. Единственият, който би могъл да се противопостави на плановете и методите на Тръмп, е министърът на отбраната Джеймс Матис. Той много добре знае как изглежда една война. Впрочем само преди два месеца Матис заяви, че не е видял истински доказателства за това, ча Асад е извършил атаката с химически вещества в Хан Шейхун преди една година. Въпреки че тогава експертите имаха достатъчно дълго време за проверка на обвиненията. Сега обаче грози опасността от конфронтация с голямата сила Русия и регионалната сила Иран - и то едва ли не на базата на видеоклипове от Ютюб.   Учудващо е, че само генералният секретар на ООН Антонио Гутереш апелира за сдържаност. Европейските съюзници и партньорите от НАТО досега се въздържат от критика. Или пък като Великобритания и Франция дори искат да участват в евентуална военна операция. Ако се стигне до подобна ескалация в сирийската война, заради географската си близост Европа много бързо ще усети последиците. И те няма да се изразяват единствено в скок в броя на бежанците.", "date": "2018.04.14", "title": "Сирия: какви са истинските мотиви на САЩ?"}
{"url": "http://www.classa.bg/%D1%81%D0%B2%D1%8F%D1%82/item/380825-%D1%81%D0%BB%D1%83%D1%87%D0%B0%D1%8F%D1%82-%D1%81%D0%BA%D1%80%D0%B8%D0%BF%D0%B0%D0%BB-%D0%B2%D0%B5%D1%87%D0%B5-%D0%B8%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0", "text": "          В случая с отравянето на бившия руски двоен агент Сергей Скрипал и неговата дъщеря беше направена още една крачка: експертите от Организацията за забрана на химическите оръжия (ОЗХО) потвърдиха заключенията на Великобритания относно произхода на токсичната субстанция.     Британски специалисти бяха установили, че става дума за нервно-паралитичното вещество Новичок, произвеждано в бившия Съветски съюз. Въз основа на тези изводи британското правителство обвини Москва за атентата, а западните партньори на Лондон го подкрепиха напълно. В отговор те изгониха десетки руски дипломати от своите страни, а Русия отвърна със същото. Критици на реакцията на Запада, включително от самия Запад, настояваха да бъдат представени убедителни доказателства за твърдението, че Москва стои зад покушението срещу Скрипал. Уверенията от типа \"най-вероятно е така\" не им бяха достатъчни.   В частта от доклада на ОЗХО, която беше оповестена сега, не се казва нищо за извършителите, нито за тези, които носят отговорността за нападението. Експертите обаче заключават, че за отравянето е използвано вещество с \"много висока чистота\". А това говори за държавно-военно участие в атаката: Новичок е бойно-отровно вещество, разработено от съветските военни по времето на СССР.   Възниква въпросът дали Русия наистина е декларирала пред ОЗХО всички свои бойни отровни вещества, както твърди Москва? Изводите на експертите потвърждават позицията на правителството на Тереза Мей, за което няма никакви съмнения каква и чия е отровата. От Москва чухме и немалко шеги относно причините за здравословните проблеми на баща и дъщеря Скрипал. Но те категорично не са се натровили с развалена риба. Тук става въпрос за безпрецедентно нападение срещу тях. С Новичок.   Руското ръководство, подкрепяно от своите клакьори, ще продължи да отрича, че има нещо общо със случая и ще настоява, че е жертва на британско-американски заговор. Но поне на Запад вече никой не може да се държи така, сякаш няма доказателства. Кръгът се затваря.   Западът няма никакъв интерес от влошаване на отношенията с Русия. Но в случая и пожелателното мислене не помага. Докладът на ОЗХО не е съдебна присъда. Но сега той най-малкото трябва да бъде взет под внимание от всички, които се съмняват в британските заключения. За всичко останало дебатът и предположенията могат да продължат - например за възможните руски мотиви или предполагаемите битки за надмощие.    ", "date": "2018.04.14", "title": "Случаят \"Скрипал\": вече има доказателства"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380819-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B5%D0%BB%D0%B2%D0%B8%D1%81-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8", "text": "Присила Пресли направи шокиращи разкрития за смъртта на съпруга си - легендарния певец Елвис Пресли. Тя обвинява американската армия за зависимостта му към дрогите, според нея той е станал пристрастен, докато е бил дислоциран в Германия. \"Давали са различни препарати на войниците, за да ги държат будни\", твърди Присила.      \"Те са имали маневри, продължаващи чак до ранните часове, на тези момчета са им давали лекарства и така е започнало всичко\", убедена е съпругата на певеца. Според нея до последно Елвис опитвал да се пребори със зависимостта си, но накрая просто се предал и очаквал смъртта си. В последните си дни бил отчаян и споделил, че никога не би посегнал към наркотиците, ако можел да избере.      \"След като се разделихме, той си остана моят най-добър приятел, непрекъснато се чувахме, дори си станахме по-близки, той започна да ми споделя много неща\", казва Присила. Тя твърди още, че нищо не предсказвало, че Елвис преживява последните си дни. Бил пълен с оптимизъм и дори замислял нови проекти. И до ден днешен има различни версии за смъртта на Елвис Пресли. Официалната е инфаркт, но се твърди, че всъщност се е взел свръхдоза. Преди да умре, Елвис пише на мениджъра си: \"Отвратен съм и едновременно уморен от живота си, трябва ми дълга почивка.\"      Според близките на Пресли именно това било знак, че той иска да се самоубие. \"Той знаеше много добре какво прави. Хората му казваха, че ще стигне до края, но той не даваше нищо да му се каже. Щеше да ви изгони веднага, опита да спре с наркотиците, но не можа\", признава Присила.", "date": "2018.04.14", "title": "Съпругата на Елвис проговори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380820-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B5%D0%BD-%D0%BB%D0%B8-%D1%81%D1%82%D0%B5-%D0%BA%D1%8A%D0%BC-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D1%81%D0%B8", "text": "В днешно време мобилните устройства са се превърнали в неизменна част от живота на модерния човек. Всеки има умно устройство в джоба си. Смартфоните ни позволяват да общуваме свободно и неограничено с всички. Както сами можете да предположите, като във всяко нещо дозата прави отровата - по света вече има хиляди хора, които са развили зависимост към „мобилните услуги\".      Това може да бъде изразено с пристъпи на страх, ако останете без любимата си джаджа. „Номофобия\" е съкращение от английското no-mobile-phone phobia („безтелефонофобия\") и според учените има четири аспекта. Следващите няколко въпроса ще ви помогнат да разберете дали и вие не сте застрашени от подобно състояние.    Отговорете на описаните по-долу твърдения по скала от 1 (силно несъгласие) до 7 (силно съгласие) .    Колкото по-висок е резултатът, толкова повече сте жертви на новата болест.     1. Бих се чувствал/а некомфортно без непрекъснатия достъп до информация от телефона си.    2. Бих се чувствител/а раздразнен/а, ако не мога да проверя дадена информация на телефона си, ако искам.    3. Това, че няма как да получавам новините (събития, времето и др.) на телефона си ме изнервя.   4. За мен е дразнещо, ако не мога да използвам смартфона си и неговите функции, когато имам нужда.    5. Това, че батерията ми пада, ме плаши.    6. Ако ми изтече кредитът или месечния лимит за данни, ще изпадна в паника.    7. Ако нямам сигнал или не мога да се свържа с Wi-Fi, непрекъснато ще проверявам, докато не открия.    8. Ако не мога да използвам телефона си, ще ме е страх да не осъмна изоставен/а някъде.    9. Ако не мога да си проверявам телефона известно време, ще изпитвам желание да го проверя.    Ако съм без телефона си:     1. Ще се чувствам неспокойно, защото няма да мога да комуникирам на момента със семейството и приятелите си.    2. Ще се тревожа, защото близките ми и приятелите ми няма да могат да се свържат с мен.    3. Ще ми е нервно, защото няма да мога да получавам съобщения и обаждания.    4. Ще ми е напрегнато, ако не мога да съм във връзка със семейството и/или приятелите си.    5. Ще ми е нервно, защото няма да знам дали някой не се опитва да разбере какво става с мен.    6. Ще ми е напрегнато, защото непрекъсната ми връзка със семейството и приятелите ще е прекъсната.    7. Ще ми е нервно, защото ще бъда откъснат/а от своята онлайн идентичност. 8.Ще ми е некомфортно, защото не мога да следя какво се случва в социалните медии и онлайн мрежи. 9. Ще се чувствам неудобно, защото не съм проверил/а известията за актуализации от моите познати.    10. Ще се чувствам тревожно, защото не мога да си проверя пощата.    11. Ще се чувствам странно, защото няма да знам какво да правя.", "date": "2018.04.14", "title": "Пристрастен ли сте към телефона си?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380821-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Mоже да подготвите по-голямо портмоне, за да прибирате в него всички печалби. Вярно е, че и разходите няма да може да намалите, но те са незначителни и по същество. По-малко размишлявайте и повече действайте – това трябва да е мотото ви, за този ден. Отделете време за близките хора, децата и дори домашните любимци. ТЕЛЕЦ ( 21 април - 21 май )  Покажете чувственост и нежност, по отношение на избраника си. В противен случай, ще го обидите с догадките и ревността си. Очакват ви големи покупки за дома, офиса или свързани с пътуване. От ползва, ще ви е ентусиазма, който ще ви даде сила и енергия. Не забравяйте за спорта, хобито и комуникацията с оптимистични хора. БЛИЗНАЦИ ( 22 май - 21 Юни ) Може да се окажете сред онези, които винаги и за всичко ругаят. Между другото, това може да стане на работа. Може би, не сте изпълнили стари задачи? Не натоварвайте другите с грижите си, иначе ще попаднете в същия капан. Вечерта, може да ви се обади някои недоброжелател и да ви залее с негативна информация за близък приятел. Вярвайте повече на себе си.   РАК ( 22 юни - 23 юли ) Очаква ви добър ден, въпреки че в него, може да се сблъскате с много отрицателни неща. Добре е, да се заемете активно с работа или обучение, за да се разсеете от личните проблеми. Отличните резултати във финансовата сфера, ще ви предадат самоувереност. Може да бъдете изпратени на неотложно бизнес пътуване, след което, някои ситуации ще се решат от само себе си. ЛЪВ ( 24 юли - 23 август ) Очакват ви важни разговори, срещи и непланирани пътувания. Всичко това, ще даде своя плод, след което животът ви, ще потече в правилната посока. Добър ден за домакински работи, почистване или ремонт. Не пестете пари за това, което е от първостепенно значение. Вечерта ви очаква среща, с приятел от училище. ДЕВА ( 24-ти август - 23 септември ) Очаква ви значителен напредък в работата. Въпреки че, ако сами намалите активността си, ще загубите много възможности да успеете. Общителността и разбирателството с другите, ще ви носи ползи. Не обръщайте внимание на стечението на обстоятелствата, защото сами сте в състояние да обърнете съдбата в правилната посока. ВЕЗНИ( 24 септември - 23 октомври) Трябва повече да почивате, медитирате и наблюдавате света отстрани. Във финансите е възможно забавяне, но в любовта ще имате забележим напредък. Най-накрая, ще се запознаете с човек, към който преди не сте смеели да се доближите. Неочаквана изненада от приятел, ще ви направи по-оптимистични и уверени.   СКОРПИОН ( 24 октомври - 22 Ноември ) Очаква ви интервю за нова работа, което ще премине на много високо ниво. Сега може уверено да кажете, че сте постигнали това, което искате. Един добър ден за бизнес пътувания, преговори и подписване на договори. Публичните мероприятия, е по-добре да избягвате. Вечерта е по-подходяща за отпускане и почивка.   СТРЕЛЕЦ ( 23 Ноември - 21 Декември ) Очакват ви интересни срещи и активност из града, с цел изкарване на повече пари. Няма да е изненадващо, че няма да се задържате за дълго, нито у дома, нито на работа. Може да снишите активността си, ако смятате, че сте преуморени или настинали. От романтично запознанство, е малко вероятно да получите това, за което мечтаете. КОЗИРОГ (22 Декември - 20 януари ) Очаква ви море от положителни емоции, което ще ви позволи, да свършите всяка трудна работа за кратко време. Възможно е интересно запознанство на път, както и среща със стар приятел. За да подобрите здравословното си състояние, трябва да спазвате диета и да почивате повече. Вие сте толкова невнимателни към себе си, че може да се разболеете.  ВОДОЛЕЙ ( 21 януари -  19  февруари ) Обмислете всички подробности, за да не правите грешки във финансите. Към това, може да ви тласне трудна ситуация, както и изплащане на битови сметки. Бъдете изключително внимателни на пътя, за да не попаднете в авария. Вечерта, може да ви бъде предложено сътрудничество или работа в чужбина. В общуването с другите, бъдете сдържани.   РИБИ ( 20 февруари - 20 март ) Очаква ви ден, когато ще може да общувате с бизнес партньори и колеги, без ненужни предразсъдъци. Просто бъдете колкото е възможно по-искрени, за да не ви обвинят в лицемерие. Към проблемите на другите хора, също трябва да се отнасяте с разбиране и съчувствие. Особено, ако тези хора, не веднъж са ви измъквали от неприятности не .", "date": "2018.04.14", "title": "Дневен хороскоп 14 април"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/380822-%D0%B4%D0%B0-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%BB%D0%B8-%D1%81%D0%BA%D0%BE%D1%80%D0%BE-%D1%80%D0%B0%D0%B7%D0%BC%D1%8F%D0%BD%D0%B0-%D0%BD%D0%B0-%D0%BC%D0%B5%D1%81%D1%82%D0%B0%D1%82%D0%B0-%D0%BD%D0%B0-%D0%BC%D0%B0%D0%B3%D0%BD%D0%B8%D1%82%D0%BD%D0%B8%D1%82%D0%B5-%D0%BF%D0%BE%D0%BB%D1%8E%D1%81%D0%B8", "text": "Магнитното поле на Земята е това, което защитава нашата планета от вредната космическа радиация. Нашият защитен щит обаче, може скоро да претърпи трансформация, която може дори да застраши живота на Земята.   Земята има два северни полюса – географски Северен полюс, който никога не се променя и магнитен северен полюс, който винаги е в движение. И точно сега северният магнитен полюс се движи по-бързо от обикновено.     През последните 150 години магнитният Северен полюс се намира в Северна Канада. Но в момента той се движи със скорост от 40 км годишно на северозапад.   Това може да е знак, че предстои да изпитаме нещо, което хората никога не са виждали досега: магнитно полярно разместване. Ако и когато това се случи, може да се отрази не само на поведението на компаса.   Нашите компаси сочат към един полюс просто защото на Земята има доминираща двуполюсна система.  Понякога обаче, Земята няма само по един магнитен Северен и Южен полюс. Доказателствата показват, че в продължение на стотици хиляди години нашата планета е имала четири, шест и дори осем магнитни полюса наведнъж. Това се е случвало, когато магнитните полюси са сменяли местата си в миналото. Учените предупреждават, че когато това се случи отново, няма да е добра новина за хората.   Някой може и да мисли че, осем полюса са по-добри от два. Но реалността е такава, че множеството магнитни полюси ще се бият помежду си. Това може да отслаби защитното магнитно поле на Земята с до 90% по време на такова полярно обръщане.   Магнитното поле на Земята е това, което ни предпазва от вредното излъчване от космоса увреждащо клетките, способно да причини рак и да блокира електронните схеми и електрическите мрежи. Ако магнитното поле е по-слабо, някои учени смятат, че това дори може да изложи самолетните полети на по-високи нива на радиация, което ще ги направи опасни.   Подобна рязмяна на местата на полюсите също може да наруши вътрешния компас при много животни, които използват магнитното поле за навигация. Дори по-екстремно, може да направи някои места на планетата прекалено опасни за живот. Но какво точно може да се случи на повърхността е по-малко ясно от това, което несъмнено ще се случи в космоса.   Сателитите и космическите пилотирани мисии ще имат нужда от допълнително предпазване. Без него интензивната космическа и слънчева радиация ще блокира електрониката и ще увеличи риска от различни ракови заболявания при астронавтите.   Модерният начин на живот може да престане да съществува. Това може да се предвиди, защото вече виждаме какво става в една област, наречена Южна Атлантическа аномалия. Там посоката на част от магнитното поле, дълбоко под океана е вече обърната! Учените казват, че това е една от причините, поради които магнитното поле постоянно отслабва от 1840 г. досега.   В резултат на това космическият телескоп „Хъбъл“ и други сателити често изключват чувствителната си електроника, докато преминават през района. Астронавтите на Международната космическа станция съобщават, че виждат по-голям брой ярки светлини във визьорите си, светлини най-вероятно причинени от високо-енергийни космически лъчи, които по-слабото магнитно поле не може да задържи.   Експертите започнаха да измерват Южната Атлантическа аномалия само преди няколко десетилетия, но вече отчитат, че тя е нараснала по размер и сега покрива една пета (20,3%) от земната повърхност, без признаци на свиване в скоро време. Това е толкова крайно, че може да бъде знак, че сме на ръба на полярна размяна или дори, че може би вече сме в средата на една такава размяна на магнитните полюси!   Все пак засега учените остават скептични за скорошна смяна на местата на магнитните полюси.  Последният път, когато полюсите са се обърнали е било преди 780 000 години. Оказва се обаче, че 780 000 години надвишават повече от двойно времето, което обикновено е отнемало на Земята осъществяването на подобна размяна.   За последните 65 милиона години е имало обръщане на магнитните полюси на всеки 300 000 години.  Учените нямат теория за това, което става или пък предстои да стане с местата на магнитните полюси. Обезпокоително обаче е да знаем, че нашият съвременен начин на живот – банкиране, фондова борса, проследяване на ракети, GPS и много още, зависи от нещо, което не можем нито да предвидим, нито да контролираме.   Проучване показва, че днес силна магнитна буря може да донесе загуби само в САЩ на стойност42 милиарда долара за един ден. И това е с магнитното поле на Земята при сегашната му сила. Страшно е да си представим опустошението, което бурята би донесла на Земята с магнитно поле имащо сила само 10% от сегашната.   Може да не успеем да спрем обръщането на магнитните полюси, но поне можем да започнем да предприемаме мерки за свеждане до минимум на щетите ако това се случи. Първата стъпка е да се следят постоянно данните идващи от спътниците SWARM на Европейската космическа агенция, които събират най-точните данни за силата на магнитното поле на Земята. Точно сега те биха могли да ни дадат най-голямата надежда за решаване на загадката ще има ли обръщане на местата на магнитните полюси на Земята.", "date": "2018.04.14", "title": "Да очакваме ли скоро размяна на местата на магнитните полюси?"}
{"url": "http://www.classa.bg/%D1%81%D0%B2%D1%8F%D1%82/item/380823-%D1%82%D1%8A%D0%BC%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%B7%D0%B0%D0%B4-%D0%BD%D0%B0%D0%B9-%D1%81%D0%BA%D1%8A%D0%BF%D0%BE%D1%82%D0%BE-%D0%B8%D0%BC%D0%B5%D0%BD%D0%B8%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "      Описанието \"луксозно имение\" е недостатъчно: \"Villa Glory\" е много повече. Самото име \"Glory\" говори за слава и великолепие. Снимките от помещенията красноречиво показват истинската му стойност. \"За строежа са били използвани само най-висококачествени и скъпоценни материали\", гласа рекламата, поместена в един интернет-портал за луксозни недвижими имоти. Обявената цена за продажбата на луксозната постройка е близо 13 милиона евро.       Осветителни тела в стил Рококо красят блестящите зали, мраморните подове ѝ придават чара на италиански благороднически дворец. В обзавеждането на имението е участвал един от най-реномираните специалисти по вътрешен дизайн в Мюнхен, се казва още в обявата. По негова идея в централното помещение е вграден асансьор, облицован с най-благородно дърво. Това затъмнява по лукс дори имението \"Лайтеншльосел\" на руския милиардер Роман Абрамович, което също се намира в Гармиш-Партенкирхен.   Собственикът на разкошната \"Villa Glory\" не търси излишна публичност. Името му дори не е вписано в имотния регистър и това не е случайно.   Холът     През юни 2010 младият украински новобогаташ Микола Хута закупил имот с площ 3 700 кв.м. в Гармиш-Партенкирхен, на което смятал да изгради приказен дворец. 28-годишният син на украински аграрен барон платил 3,3 млн. евро за парцела.   В края на 2010, непосредствено сред закупуването на земята в Гармиш, Микола Хута поел и аграрната империя на баща си Иван в Украйна. Името на неговия холдинг е \"Mriya\", което на украински означава \"мечта\". И наистина, с \"Mriya\" отначало са свързани мечтите за по-добър живот на мнозина украинци. Младият Микола олицетворявал едно ново поколение от аграрни мениджъри, които искали да оползотворят потенциала на плодородния украински чернозем с подкрепата на чуждестранните инвеститори.   Кухнята     През 2011 Хута младши излиза с \"Mriya\" на борсата във Франкфурт на Майн. Търсенето на акции за бързоразвиващия се холдинг било огромно: до 2013 Хута набира капитали в размер на 600 милиона долара. Във фазата на нулевите лихви в еврозоната, редица западни инвеститори били привлечени от обещаваните печалби от 9,5%. За да поддържа борсовия курс на акцията, \"Mriya\" наемал под аренда все нови и нови земи. Скоро холдингът контролирал огромни аграрни площи в Украйна – по-големи от германската провинция Саарланд.   Германски банки и фирми също инвестирали в холдинга, предоставяйки му изгодни кредити и доставяйки огромно количество германски трактори, вършачки и друга модерна селскостопанска техника. Така били сключени сделки за 75 милиона евро с германско участие. Сред кредиторите фигурирали Дойче Банк и провинциалните банки на Берлин и Баден-Вюртемберг.   Басейнът     После идва шокът: през лятото на 2014 \"Mriya\" обявява фалит и не може да обслужва планината от натрупани дългове в размер на 1,3 млрд. долара. Когато спешно свиканата комисия на кредиторите поема контрола над холдинга, се разкрива огромна измама. Оказва се, че \"Mriya\" още от самото начало е трупал загуби за милиони, а тлъстите печалби са били само на книга - за пред инвеститорите. \"Холдингът редовно е получавал плащания за стоки, които никога не са съществували. Мениджмънтът неправомерно е отклонявал част от парите към предварително създадена фирма в Кипър, с чиято помощ били разкрасявани статистиките\", казва днешният финансов директор на \"Mriya\" Тон Хулс, който управлява остатъците от холдинга. Много от него обаче не е останало – земята не е била негова собственост, а взета под аренда, а тракторите и вършачките били окрадени още преди кредиторите да се усетят. Микола Хута и неговото семейство пък своевременно успели да се укрият в швейцарския кантон Обвалден.   В Украйна срещу Хута е заведено дело за злоупотреби, което би могло да го вкара в затвора за дълго. Според данните на кредиторите, в течение на няколко години семейството отклонило повече от 200 млн. долара от холдинга с помощта на фирма-пощенска кутия на Вирджинските острови.   Гаражът     Една част от окрадените пари очевидно са били вложени и в строежа на луксозното имение в Гармиш-Партенкирхен. \"Villa Glory\" междувременно принадлежи на Виктория Хута – съпругата на Микола. Тя става собственичка след като Швейцария отхвърлила молбата на мъжа ѝ за убежище и по този начин подготвила почвата за предаването му на Украйна. Хута безуспешно се бори срещу екстрадирането си пред различни съдебни инстанции. Предстои швейцарският Административен съд да вземе окончателно становище по въпроса. Съдебният натиск срещу олигарха явно го е накарал спешно да обяви луксозния имот в Гармиш за продан. Малко преди оповестяването на съдебното решение от Швейцария цената на имението беше намалена от 18 на \"само\" 13 милиона евро.", "date": "2018.04.14", "title": "Тъмната тайна зад най-скъпото имение в Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380817-%D0%B2%D0%B5%D1%80%D0%B0-%D0%B1%D1%80%D0%B5%D0%B6%D0%BD%D0%B5%D0%B2%D0%B0-%D1%81%D0%B5-%D1%81%D1%80%D1%83%D1%82%D0%B8", "text": "Руската певица Вера Брежнева падна в публиката по време на концерта си в \"Крокус Сити Хол\" в Москва. Инцедентът станал, след като тя излязла да изпълни хита си \"Близкие люди\" и се оплела в полата си.  \r\n   \r\n   От запис, качен в YouTube, се вижда как Брежнева, рухва от сцената, но веднага един от бодигардовете й подава ръка и тя продължава да пее.  \r\n   През 2007 година Вера Брежнева бе обявена за \"Най-секси жена\" в Русия. Женена е била за бизнесмена Михаил Киперман, а след това за Константин Меладзе. \r\n    ", "date": "2018.04.14", "title": "Вера Брежнева се срути"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380818-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81-%D0%BF%D0%BE%D1%80%D0%B5%D0%B4%D0%BD%D0%B0-%D0%B8%D0%B7%D1%86%D0%B5%D0%BF%D0%BA%D0%B0", "text": "Тийнсензацията Сузанита отново прескочи забраните на Орхан Мурад относно татуировките. Явно ученичката е решила, че веднъж надделяла в спора, може да си позволява каквото реши, без да се допитва до изпълнителя и съпругата му Шени Мурад, писа „Телеграф\".      Този път Сузи си направи половин ръкав, а наситената рисунка предизвика вълна от хапливи коментари в мрежата. Срещу русокоската се обърнаха и меломаните, които споделиха общото мнение, че действията й са прекалени и този път наистина не съответстват на годините й.", "date": "2018.04.14", "title": "Сузанита с поредна изцепка"}
