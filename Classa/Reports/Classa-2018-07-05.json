{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383745-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B5-%D1%81%D0%B0%D0%BC%D0%BE-%D0%BA%D0%BE%D0%BB%D0%BA%D0%BE-%D0%B2%D1%80%D0%B5%D0%BC%D0%B5-%D0%BD%D0%B8-%D0%BE%D1%81%D1%82%D0%B0%D0%B2%D0%B0", "text": "Повече от 20 години след публикуването на книгата, този цитат звучи актуално. Повече от 20 години – цял един млад живот. Животът на човек, който открива и навлиза в света, прави най-важните си избори и поставя основата на онова, което ще бъде като личност до края. Изправят ни се косите, когато осмислим колко верен е цитатът и колко изкривени са мнозина представи за живота на хора, зачевани или по времето, или половин десетилетие след като Паланюк е писал горните думи. Онези, които днес са студенти или гимназисти. Онези, които  (и Европа) на раменете си. Всички онези, които си мислят, че са следващите звезди, следващите успели в живота – също както са успели онези „лъскавите“ от телевизора или зацапаната папарашка снимка в жълтия вестник. В такъв случай, мислят си явно те, кому е нужно да се образоват, нима това не е загуба на време, щом няма след това да им се налага да работят? Що за странна психология? Само поколение и половина бяха нужни, за да се хвърлим от едната крайност в друга. От   до това:  , защото никой не иска да се записва да учи в тях. Не само кандидатите показват странно ориентиране в житейския път… всъщност те може би най-малко са заслужили да бъдат сочени с пръст, защото са просто едни хлапета, влизащи в пубертета и все още вдигащи ръка, за да поискат разрешение да отидат до тоалетната (макар да са достатъчно пораснали, за да не са напълно невинни). Преди тях май се нареждат родителите им, които израснаха в среда на ограничения, лишения, купонна система, празни магазини, мутри, страх, а после видяха как хора с интелекта на уличен стълб станаха известни, богати, уредиха си охолен живот… и родителите поискаха, ако не за себе си, то поне за децата си парченце от това. , защото, когато лъжеш другите, го правиш съзнателно, когато баламосваш себе си, е защото ти се иска да е така, както си го представяш. Това заслепява. И заслепените родители заслепяват децата си, повтаряйки им, като мантра, че са специални и прекрасни. Това е чудесно, защото окрилява. Но е чудесно САМО когато успоредно с това се случва и възпитанието, и обучението, и подготовката на един хлапак да бъде добър, умеещ и знаещ индивид.  Да подчертаем: да се случват успоредно! И двете неща! Защото, ако второто липсва, ако има само кухо и празно надъхване, резултатът е невъзпитан младеж, неумеещ нищо индивид, който се затруднява да си върже обувките сам, писането на родния му език е невъзможно, а в отношението си към околните и заобикалящата го среда е груб и натрапчив. В същото това време той е индивид с огромно самочувствие, което няма, няма и да има покритие, който изисква вниманието на света и благосклонността му. Индивид, който се опитва грубо да избутва другите, защото смята, че бидейки толкова „велик“, колкото му е повтаряно цял живот, че е – заслужава да има каквото си поиска. С други думи, мили фантазьори, възпитавате банда създатели на хаос, които някой ден сами ще трябва да възпитават следващо поколение. И какво може да излезе от това?  и обърна посоката на еволюцията на цивилизацията. Започва регрес. Всяко предишно поколение е поставяло основите, на които да стъпи следващото, което е доразвивало и подобрявало знанията, уменията, средата. Винаги е имало изход по един или друг начин. В Библията не случайно се разказва, че когато евреите били изведени от Египет от Моисей, те вървели 40 години през пустинята преди да стигнат до Обетованата земя, където сложили началото на новата си държава.   ? Ако се замислите – това е времето, в което се появяват 3 поколения. И чак третото е готово да започне новия живот. Другите две е трябвало да се изчистят: двете поколения на робите и родените в робство – поколенията с робско съзнание. Заселниците, започнали новата държава, са родените по път – родените свободни. Тоест онези, които са отхвърлили модел на мислене, който ги ограничава – готовите да градят позитивно. Това винаги е бил перфектен житейски пример, който е нарушаван само няколко пъти в историята и всеки път е водел до едно и също – до край. Когато предходните поколения в една империя, достигнала върха на развитието си, са започвали да предават грешен модел на следващите, когато са ги обучавали в морален разпад и неработещи фантасмагории, на следване на мързела, като ценност (все неща, които виждаме и днес, за наш ужас)… всеки път скоро след това се е стигало до свършека на въпросната империя. Египет, който предал щафетата на Антична Гърция, след чийто залез центърът се измества в Рим, чиято империя също се разпада и центърът на цивилизацията се измества и измества. Ако наблюдавате това движение, ще установите, че то върви от изток на запад и преди около столетие съвременният Рим се оказа отвъд Океана.  ! Междувременно се случи нещо, което разчупи модела по особен начин: досега не е съществувала такава глобализация на света, както днес. На целия свят. Така че гледайте на съвременната Империя, като на целия свят. Глобално. Може би това означава, че краят й ще бъде и край на света такъв, какъвто го познаваме. В такъв случай нашата роля оттук насетне е ролята на наблюдаващи, защото нито един разпад досега не е бил предотвратяван. Въпросът е само колко време още ни остава. Точно така – въпросът е само колко време още ни остава. Поне за това може да пробваме да се преборим. Или не… Да се върнем на уж прозаичната, битова тема с бъдещите гимназисти. Да погледнем и още един странен ъгъла на развитието й: От Регионалното управление на образованието в София съобщиха, че  . И то такива, които до неотдавна са били търсени: обучаващи за професии като „багерист“ и „каменоделец“.   Оказва се, че според мнозинството и професии в електрообзавеждането, подемната и асансьорна техника и производството на кулинарни изделия също не са престижни. Да, но това са професии/занаяти, които винаги и навсякъде по света се търсят и много от завършилите споменатите специалности изкарват повече пари от певци, спортисти и актьори.  Почти чувам как мнозина изстрелват: „Добре де, защото пък точно моето дете да е бачкатор, а не да е следващия известен идол?“ Така, първо погледнете отрочето си и честно, ама честно си отговорете на въпроса: „Това ли е следващият/следващата ( )?“ Предчувствам, че знам какъв е (или би трябвало да бъде) отговорът на поне 85-90% от вас. А сега си задайте и следващия въпрос: „Какво предпочитам – детето ми да има професия и занаят или да се мъчи да стане поредния тарикат, издържащ се от далавери?“ Всъщност, я по-добре не отговаряйте, подозирам, че отговорът ви никак, ама никак няма да ми хареса. Живеейки в лишения и ограничения, сега решихте, че искате да имате повече и повече. Преди нямаше нито пари, нито стоки. Сега само пари няма. Стоки – под път и над път, а рекламите те изкушават ли изкушават. И колко е лесно да бръкнеш в кацатa със заемите! И после…? После си роб, докато ги изплащаш. Но нищо. И от роби имаме нужда – всяка велика империя е изградена от роби: Древна Гърция, Рим, че дори и САЩ. И решихте, че е добра идея да научите и децата си на това? Така ли? Те дори не знаят какви искат да бъдат. Знаят само, че искат да са „голямата работа“ и да не се напрягат много в живота. А… Успоредно с проучването, което споменахме, едно друго такова ни казва, че бизнесът в България се оплаква от липса на кадри, каквато не е имало от доста години насам. Най-трудно се намирали (каква изненада!) квалифицирани работници. Защо ли? И когато се случи някой имигрант да поиска някоя от тези позиции, куп псевдопатриоти скачат с възгласи, че се опитва да открадне работата на българите. Същата тази работа, която никой не иска. Странно. Да се върнем към БЪДЕЩИТЕ кадри. На фона на всичко това се оказва, че най-желани (отново: каква изненада!) са били паралелките с профил  . Чували сме, чували сме, знаем – навсякъде ти искат език. Да. Само че искат и някакви, поне базови човешки умения, като да умееш да комуникираш с колегите си поне (нещо, което от бизнеса алармират, че също е проблемно – комуникативността и работата в екип затрудняват мнозина). Езикови паралелки, а? И какво означава това? Че родителите масово готвят децата си за глобализацията? Или че ги  ? Ще ги пращат да учат в чужбина, за да получат по-добро образование. Звучи чудесно и  .  С едно малко доуточняване, което стои сякаш като камъче на гладкия път на идеята: всички вие – хиляди и хиляди родители, искате да ни кажете, че имате финансовата възможност да плащате няколко десетки хиляди евро годишно такси за обучение на децата си в чужбина?   вие? Така ли? Или те сега да учат езика, пък докато дойде време да учат висшето си образование, все нещо ще се случи, може от тотото да спечелите или някой роднина да се гътне и да завещае я апартамент, я къща за продаване? Или пък децата с труд ще се издържат в чуждата страна?  Ама те освен езика какво друго ще знаят? Какво ще умеят? Защото (така съм чувал) в Англия например май имало много хора, които говорят английски. А онези (със или без знания на език), които си нямат занаят и професия, мият – чинии, тоалетни, улици. От Европейската сметна палата съобщиха наскоро, че около 4 млн. млади европейци нямат работа. Та – и там май не е цветя и рози. Е… този регрес като че ли ни дърпа към финала. Да видим само колко време ще отнеме. Ама нищо, де, то…", "date": "2018.07.05", "title": "Въпросът е само колко време ни остава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383741-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0-%D0%BA%D0%BE%D1%80%D0%B5%D0%BD%D0%BD%D0%BE-%D1%80%D0%B0%D0%B7%D0%BB%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%81-%D0%BA%D0%B8%D1%82%D0%B0%D0%B9", "text": "В Китай имаме малко посолство, докато Унгария изгради третото по големина посолство в Пекин, след тези на Русия и САЩ. Трябва да следваме техния опит, подчерта Паси.   „Споделял съм и със сегашното правителство, че България трябва да има коренно различна политика и дипломация с Китай. България е първата съществуваща в момента държава, която е признала Китайската народна република. Там имат спомен за това, имат институционална памет Това е предимство, което трябва да се използва. Ние имаме в Китай едно малко посолство. Унгария е построила третото по големина посолство в Пекин след тези на САЩ и Русия. Унгарците много добре знаят какво правят с Китай”.   Това каза в „Денят започва” на БНТ бившият външен министър Соломон Паси по повод откриващата се днес Седма среща на страните от формата „16 плюс 1” в София. Тя включва Китай и страните от Източна и Централна Европа (ЦИЕ).   „Пекин се готви да се превърне в столица на света. Китай е държава, впечатляваща с развитието си. Това е първата по население страна, втора икономическа сила, трета военна сила и четвърта по територия. България от своя страна е средна европейска държава и на входа на Европа. Имаме всички възможности да използваме геополитическото си положение”, коментира още Паси.     По думите на Паси форматът „16 плюс едно” е доказателство, че Китай иска да възстанови отношенията си с Източна Европа.   За китайските инвестиции в България и особеностите на китайския бизнес, той сподели: „Това, което китайците са споделяли с мен е, че ние нямаме приоритети. Когато те питат къде искате да инвестираме, нашият отговор е, че имаме само 10% данък. Така че инвестирайте навсякъде. Но дали искаме тунела под Шипка да правим, дали е АЕЦ „Белене” или нещо друго, не конкретизираме.”   Председателят на Атлантическия клуб даде пример с една от големите китайски инвестиции в региона: „В момента се прави транспортен пръстен, железница, в която инвестират китайците. Тя тръгва от Букурещ, отива в Белград, оттам слиза в Македония, следва Солун и накрая Пирея – това е пристанището, което Китай са взели на концесия. Тоест, този пръстен изцяло заобикаля България. Все пак, бутайки нещата към Западните Балкани, да не забравяме, че има и Източни, където сме ние. Трябва да привличаме китайския интерес, защото да минават покрай нас, не е симпатично.”     Отношенията ни с Китай никога не са се разваляли, подчерта Паси. „През 2002-2003 г- отворихме генерално консулство в Шанхай. Бизнесът с Китай не е лесен и ние трябва да се съобразяваме с това. Както казва моя приятел трябва да изпиеш 200 чая с един китаец за да сключиш сделка.”   „Китайците работят правителство към правителство и искат държавни гаранции. В България има много напредничава частни предприемачи, но без мощна държавна подкрепа, за съжаление, нещата не се случват”, каза Паси.   На въпрос за заблудите спрямо Китай, той заяви: „Има едно голяма политическа заблуда, на която робува целият Запад – че Китай и Русия са тандем, братя-близнаци. Това е много голяма заблуда. Западът трябва да има съвършено диференцирано отношение към Китай. Ние даже сме предлагали в рамките на НАТО да бъде създаден комитет НАТО-Китай. Има добри идеи, но няма постоянство.”   Паси подчерта, че се очаква през 2020 година Китай да стане най-големият инвеститор в света.      ", "date": "2018.07.05", "title": "Соломон Паси: България трябва да има коренно различна политика с Китай"}
{"url": "http://www.classa.bg/%D1%81%D0%B2%D1%8F%D1%82/item/383742-%D0%BF%D1%80%D0%B5%D0%BA%D0%B0%D0%BB%D0%B8-%D0%BB%D0%B8-metoo", "text": "През октомври 2017-а, малко след като The New Yorker и New York Times публикуват първите си разследвания по обвиненията в сексуален тормоз от страна на продуцента Харви Уайнстийн, една от жертвите му - актрисата Алиса Милано, решава да използва Twitter за своето обръщение.   Тя призовава всеки човек, който е преживял сексуално насилие, да напише в отговор на нейния пост \"Me Too\" - Аз също.   В момента налице са повече от 67 хиляди отговора, а хаштагът вдъхнови много, много повече и прерасна в истински културен феномен.   Всъщност MeToo е създадено от активистката Тарана Бюрк преди повече от 10 години и е фокусирано върху помощта за жертвите на сексуален тормоз. Разрастването на движението след признанията на Милано и редица нейни колежи доведе до типичния за подобна експанзия хаос и противоречиви реакции.     Това, което Бюрк създава, е общност за подкрепа и справяне с преживяното сексуално насилие. Основната целева група са били цветнокожите жени и произлизащите от по-ниските слоеве на обществото - там, където явлението е по-масово. Сега обаче #MeToo се опитва да обхване много повече от сексуалните посегателства. Чрез същия хаштаг се събраха множество известни личности и започнаха разговори - конкретни и не толкова - за съучастничеството на насилниците в бранша, за преразпределение на средства и власт, и какво ли още не. Целият този хаос постига точно обратната цел на първоначалната идея на MeToo - маргиналните жертви стават още по-маргинализирани.   Разбира се, феноменът тълпата да се опитва да обедини много идеи под един общ знаменател не е нов. Тези, които се събраха през януари по улиците в САЩ, за да извървят Марша на жените, изразиха недоволството си по редица теми - от мизогинията на президента Тръмп до заплахата за правата на LGBTQ общностите; от правото на семейно планиране и контрацепция до общите човешки права и правата на мигрантите.   #MeToo -  тази всеобхватна и неструктурирана инициатива - преминава през същото.   Дали обаче движението не се обезсмисля и не губи основната си цел?   Тарана Бюрк е категорична, че е така. Бюрк посочва, че постът в Twitter на Милано не е бил за равно заплащане между мъжете и жените, за равни възможности в кариерата или за преразпределение на властта. Бил е за сексуалното насилие, точка. Част от проблемите на #MeToo в момента идват от това, че хората се опитват да приложат хаштага върху всичко, което им се струва нередно.   Нормално е натрупваният с години гняв да си намери отдушник. Но общото равноправие и подкрепата на жертви на сексуално насилие са съвсем различни неща, подчертава Бюрк. И според нея ще е добре #MeToo да запази първоначалния си фокус.   Тя допълва, че всички са твърде заети да говорят за отделните индивиди, за това кои са сексуалните хищници, за какво ли не. На този фон самото сексуално насилие остава на заден план, става просто едно от многото неща, с които #MeToo се занимава, което е огромна грешка. През това време самите жертви на сексуален тормоз страдат и се опитват да намерят подкрепа и начин да се справят с преживяното.   Другите въпроси, които изникнаха покрай  #MeToo,  не са маловажни или несвързани с мизогинията.   Но много активисти просто си присвояват вече съществуваща идея и започват да прибавят към нея своите каузи. От една-единствена инициатива започва да се изисква твърде много и в крайна сметка се стига до разочарования.   Това на свой ред затруднява първоначалната цел на движението - превенция на сексуалното насилие и изкореняването му още в зародиш. И Бюрк, и активистите, които я подкрепят от самото начало, изпитват затруднения да вършат работата си.   Бюрк казва, че трябва да се говори за неравностойното заплащане. За лицемерната култура. За половата дискриминация. Но както има достатъчно поводи да кажеш \"Аз също\", така трябва и да се работи за отстраняването им. Активистката настоява за повече конкретност и ред в хаоса от искания.   В крайна сметка милиони хора по света са били жертва конкретно и точно на сексуално насилие. Те отдавна са вдигнали ръце, за да кажат \"Аз също\". А ръцете им все още остават вдигнати.", "date": "2018.07.05", "title": "Прекали ли #MeToo?"}
{"url": "http://www.classa.bg/%D1%81%D0%B2%D1%8F%D1%82/item/383743-%D0%B4%D0%B0-%D0%BF%D0%BE%D0%B4%D0%B0%D1%80%D0%B8%D1%88-%D0%B5%D0%B7%D0%B8%D0%BA-%D0%BD%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5", "text": "  \r\n   Това са част от думите, които могат да бъдат чути в началото на първия филм \"Стар Трек\" - този от 1979-а с капитан Кърк и Спок, който носи не особено изненадващото име \"Стар Трек: Филмът\". Трудните за произнасяне думи са команди, изречени от член на агресивна извънземна раса, наречена \"клингони\". Означават \"Готовност на торпедата! Готови... Огън!\". \r\n   Те са измислени на снимачната площадка с целта да звучат като нещо от друг свят, като нещо застрашително - точно като войнствената раса, на която принадлежат. \r\n   Но оттогава досега от само няколко думи, които са чиста безсмислица, клингонският език се е превърнал в най-масово говорения измислен език на света. Това се посочва в книгата на рекордите  \" Гинес \" . \r\n   Клингонският език е създаден от Марк Окранд - лингвист, нает да измисли повече клингонски думи за филма \"Стар Трек 3\", в който извънземните имат много по-голямо участие. \r\n   \"Продуцентите искаха да звучи като истински език и си помислих, че за да го направя да звучи като истински, трябва да е истински\", разказва Окранд. \r\n   Той обаче никога до този момент не е създавал език. Връща се е към първия филм, в който има общо осем клингонски фрази. Записва думите колкото се може по-добре, за да състави списък от различните звуци и различните типове срички. \r\n   Това е началото на един продължителен процес на надграждане. \r\n   Гърлен език \r\n   Клингоните присъстват и в оригиналния сериал \"Стар Трек\", излъчван от 1966 до 1969 г., но там те говорят само английски. За филма от 1979-а биват променени из основи - с ръбести чела и по-изразена култура, базирана на чест и военни умения. Естествено е да започнат да говорят и на свой собствен език. \r\n   Първите клингонски думи са дело на Джеймс Дуън — актьорът, изиграл главния инженер Скоти. Лингвистът Окранд няма нищо общо с тях, нито дори със самия филм: първият му контакт със \"Стар Трек\" е три години по-късно за \"Стар Трек II: Гневът на Хан (1982). Окранд е нает да напише няколко фрази на вулкан - родния език на Спок. \"Всъщност учих Спок как да говори вулкан\", шегува се лингвистът. \r\n   \r\n \r\n   След това го викат отново, за да напише \"малко клингонски\" за \"Стар Трек 3\". Целта е да се създаде извънземен език, но звученето му да съответства на думите, изречени в оригиналния филм, така че всичко да е съгласувано. Освен това репликите трябва да са произносими, за да могат актьорите да се справят с тях. \r\n   За да придаде на клингонския извънземно звучене, Окранд взима звуци от различни езици, след което нарушава няколко лингвистични правила. \r\n   \"Човешките езици обикновено са схематични. Определени звуци се съчетават, а други — не. Наруших тези правила и включих звуци в клингонския, които не би трябвало да бъдат в един и същ език. Няма звук в клингонския, който да не можете да откриете в някой реален език, но комбинацията от звуци в него е уникална\", обяснява лингвистът. \r\n   Резултатът е нещо, което звучи наистина извънземно - със звуци, напомнящи арабски, турски, идиш, японски и индиански езици. Определящата характеристика на клингонския е, че той трябва да бъде \"гърлен\", за да съответства на грубите звуци, измислени от актьора Дуън за първия филм. \r\n   Структурата на изреченията е също толкова необичайна. За разлика от английския, който използва обичайния модел на подлог-сказуемо-пряко допълнение, клингонският предпочита пряко допълнение-глагол-подлог - рядък модел, предимно използван от малки племена в Северна и Южна Америка. \r\n   Клингонският речник \r\n   За да научи актьорите да произнасят репликите, Окранд ги записва на магнитни ленти и измисля специална писменост, така че те да бъдат включени в сценариите. Тази писменост използва обичайната английска азбука и работи до голяма степен като фонетичните транскрипции с комбинация от главни и малки букви. Главните обозначават звуци, които не съществуват в английския език, което показва на актьорите, че са необходими специални усилия от тяхна страна. \r\n   Когато снимките на филма приключват, Окранд мисли, че приносът му към клингонския език също спира дотам. \r\n   \"Тогава нямах представа, че той ще съществува отвъд 'Стар Трек 3'. Никаква идея. Но когато работих по филма, много хора идваха при мен и казваха: 'О, вие сте човекът с клингонския! Кажете ми нещо на клингонски!'\", разказва лингвистът. Така той решава да напише книга, която да обясни на феновете на поредицата как точно работи езикът. \r\n   Книгата, озаглавена \"Клингонски речник\", е издадена за първи път през 1985-а. Първата част обяснява граматиката, а втората е двуезичен клингонско-английски речник. \r\n   Речникът се оказва по-труден от описването на граматиката, защото Окранд трябва да реши кои думи да измисли. Решава да не създава думи, които имат нещо общо с клингонската география или клингонската култура. Причината е, че той не е нито сценарист, нито писател и не иска да измисля нещо, което в бъдеще да се окаже погрешно заради филм или епизод на сериал. \r\n   Заради това оставя сценаристите да изграждат културата на расата, а той се фокусира върху езика. \r\n   \" \" \r\n   Клингонският езиков институт \r\n   Въпреки че след издаването си книгата се продава в тираж от 250 000 екземпляра, тя не  създава веднага общност от последователи, изучаващи клингонски. Тази общност, по думите на Окранд, започва да се заражда в средата на 90-те години. Тогава Интернет набира скорост и феновете получават възможност да се откриват едни други чрез общите си интереси. \r\n   Окранд получава имейл от Лорънс Шон, председател на Клингонския езиков институт (КЕИ), за който лингвистът никога до този момент не е чувал. Шон предлага двамата да се срещнат и обяснява, че КЕИ са група хора, събрали се заради интереса си към изучаването на езика. Имат си дори годишен конгрес. \r\n   Днес Клингонският езиков институт има около 5000 гост-членове (без членски внос) и около 300 пълноценни участници (плащащи членски внос). 25-та им годишна среща — qep'a' cha'maH vaghDIch — ще се проведе в Индианаполис от 19 до 21 юли 2018 г. \r\n   Какво се случва на тези срещи? \"Говорим, пеем песни, забавляваме се\", разказва Крис Липскомб, зам.-директор на КЕИ.  \r\n   Разбира се, заниманията зависят от всяка група. Някои ходят на места като музеи и галерии и говорят на клингонски, други посещават ресторанти, трети просто се събират у дома. На основната среща (qep'a') също така се провеждат курсове за начинаещи и дискусионни групи за по-напредналите. \r\n   \r\n \r\n   Не всички, които посещават срещите, владеят езика на високо ниво. И Окранд, и Липскомб са на мнение, че около 20 души в света имат достатъчно ниво на владеене на езика, за да водят разговор изцяло и само на клингонски. Но все повече нови хора се заемат с изучаването му. \r\n Според Липскомб, който е учил френски, японски и фарси, клингонският вероятно е  \" най-лесният за начално усвояване \" . \r\n   По думите му основната граматика е \"доста простичка\" и той самият е виждал как хора я научават за няколко часа. Граматиката за напреднали е по-сложна, но не толкова, колкото при други езици. Според него клингонският е \"по-скоро специфичен, отколкото труден\", тъй като прави някои неща, които естествените езици не правят. \r\n   Един от проблемите е, че неангажиращите разговори не са особено лесни на клингонски, тъй като много популярни разговорни думи умишлено нямат пряк превод. Няма \"Здравей\", например, а най-близкият еквивалент е \"nuqneH\", което означава \"Какво искаш?\". \r\n   Ново начало \r\n   Популярността на клингонския продължава да расте. В крайна сметка той е \"най-бързо развиващия се език в галактиката\", според уебсайта на КЕИ. Най-новата телевизионна поредица \"Стар Трек: Дискавъри\", в която има доста клингони, също предлага продължителни сцени с непрекъснат клингонски диалог (достъпен и с клингонски субтитри в Netflix). \r\n   Миналата година платформата за изучаване на езици Duolingo стартира курс по клингонски, в който в момента участват около 100 000 курсисти. \r\n   Шекспировите \"Хамлет\" и \"Много шум за нищо\" са превеждани на клингонски, а онлайн преводачът на Bing дава и опция за клингонски. В последните години е създадена азбука като алтернативна писменост на фонетичната, създадена от Окранд, като тя позволява на хората да пишат на същински клингонски. \r\n   Много други изкуствени езици биват създадени след клингонския, от рода на езика на дотраките и валирийския в \"Игра на тронове\" и На'ви от \"Аватар\". Всички те обаче се отличават фундаментално от клингонския.  \r\n   Те са замислени да бъдат пълноценни езици от самото начало, коментира Окранд и посочва, че това е най-добрият подход. \r\n   Клингонският вместо това е конструиран като снимачен декор, обяснява лингвистът. Ако филмовата снимачна площадка има врата, но вратата не се използва в сюжета, работещите по декора не си правят труда да я правят годна за отваряне. \r\n             \"Създадох само каквото беше нужно за филма. Клингонският се разви много след това, но първоначално не е бил замислен като пълноценен разговорен език. Но се превърна в такъв впоследствие\", завършва разказа си Окранд. \r\n", "date": "2018.07.05", "title": "Да подариш език на извънземните"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/383744-%D0%BA%D0%B0%D0%BA%D0%B2%D0%BE-%D0%BE%D1%89%D0%B5-%D1%81%D0%B5-%D0%B4%D0%B2%D0%B8%D0%B6%D0%B8-%D1%81%D1%8A%D1%81-%D1%81%D0%BA%D0%BE%D1%80%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0%D1%82%D0%B0", "text": "Има ли нещо друго, което да пътува с такава скорост, с каквато се движи светлината? Вижте отговора на Виктор Т. Тот, IT експерт и физик, публикуван в платформата за въпроси и отговори  :   „Всичко което няма маса ще се движи във вакуум при инвариантна скорост, известна като скоростта на светлината във вакуум. Самата светлина се състои от фотони, които нямат маса и които пътуват с тази скорост във вакуум. Единственото друго нещо, което знаем, че е без маса и е стабилно, когато е свободно, е гравитационното поле (и предполагаемите му кванти, гравитоните.) Така че, както светлината (разпространяващите се вълни на електромагнитното поле), така и гравитационното излъчване (разпространявайки вълните на гравитационното поле ) също пътува при скоростта на светлината във вакуум.     Неутроните не са без маса, но са изключително леки. Тяхната маса е неизвестна, но много малка, така че повечето частици неутрино, произведени при ядрени взаимодействия, пътуват със скорост, много близка до скоростта на светлината.   Още през 1987 г., приблизително на 170 000 светлинни години оттук беше открита супернова (SN1987A) в Големия магеланов облак, но също така и кратък взрив на неутрино, който беше открит и наблюдаван от няколко изследователи на неутрино. Интересно е, че неутриното е пристигнало всъщност няколко часа преди светлината. Забавянето на светлината се дължи на времето, необходимо на ударната вълна да достигне повърхността на звездата, докато неутриното напуска района на колапса веднага и безпрепятствено.   И през август миналата година събитието с гравитационна вълна GW170817 също беше наблюдавано като множество електромагнитни вълни едновременно, без забележима разлика във времето на пристигане на гравитационните и електромагнитните вълни, след като са пътували на разстояние от около 130 милиона светлинни години.   Не на последно място, трябва да спомена, че когато светлината се движи в някаква среда, тя може да се забави. Например във водата забавянето достига до около 75% от скоростта на светлината във вакуум. По този начин не е необичайно някои частици енергия действително да пътуват по-бързо от светлината в дадена среда. Ако частицата е заредена, тя генерира оптична ударна вълна, която по принцип не се различава от акустичната ударна вълна на свръхзвуков самолет.    Тази ударна вълна често е под формата на видима светлина, наречена „лъчение на Черенков“. Това излъчване може да се види например в атомните електроцентрали в басейните за отработено гориво и се използва и като средство за откриване на високоенергийно неутрино в много големи резервоари с много чиста вода (ако в рядко взаимодействие едно неутрино удари един електрон с достатъчно кинетична енергия, този електрон ще излъчи „лъчение на Черенков“.)", "date": "2018.07.05", "title": "Какво още се движи със скоростта на светлината?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383736-%D0%B1%D1%83%D1%80%D0%B3%D0%B0%D1%81-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B4%D0%B5%D0%BD-%D0%B1%D0%B5%D0%B7-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D1%82%D0%BE%D1%80%D0%B1%D0%B8%D1%87%D0%BA%D0%B8-%D1%81-25-%D0%BC%D0%B5%D1%82%D1%80%D0%BE%D0%B2%D0%B0-%D1%80%D0%B8%D0%B1%D0%B0-%D0%BE%D1%82-%D0%BF%D0%BB%D0%B8%D0%BA%D0%BE%D0%B2%D0%B5", "text": "    На 3-ти юли, международния ден за свят без пластмасови торбички, двадесет и пет метрова риба направена от полиетиленови пликове се появи на площада пред Морското казино в Бургас. Атракцията е идея на екологичните организации „За Земята“ и „Грийнпийс“ – България и е част от кампанията „Свободни от пластмаса“.     Голямата пластмасова риба бе разпъната с помощта на доброволци и привлече вниманието на стотици минувачи. Жители и посетители на морския град научиха как да намалят зависимостта от еднократната пластмаса в ежедневието си благодарение на привлекателни пощенски картички с посланията на кампанията „Свободни от пластмаса“.    Пластмасовите торбички са сред трите най-често срещани отпадъци по плажовете и във водите на Черно море и са причина за замърсявания из цялата страна. Разделното събиране и рециклиране на полиетиленовите торбички е технически трудно осъществимо и не би решило растящия проблем с ненужното използване на еднократни пластмаси. Същевременно има множество добре познати и достъпни заместители на пластмасовите пликове като чанти за многократна употреба, пазарски колички, кошници, раници, платнени торби, мрежи, хартиени или биоразградими торби.       Докато в Дания и Финландия един човек използва средно по 4 торбички годишно, според данните на НСИ средностатистическият българин използва по 2-3 пластмасови торби всеки ден. В Ирландия таксата от 22 цента (43 стотинки) на торба е достатъчна, за да накара ирландците да използват по едва 18 торбички на човек годишно. У нас, въпреки въвеждането на еко-такса, количеството полимерни пликове, които се продават всяка година, се е удвоило от 5 килограма на човек през 2010 г. до 10 килограма на човек през 2016 г. Българските търговци са длъжни да изискват заплащане за повечето видове торбички с дръжки, включително на откритите пазари и в малките магазини. Неспазването на тези изисквания е широко разпространено, тъй като практически липсва контрол от държавните органи. Със задължението да информират обществото за вредите от торбичките са натоварени самите производители и вносители на торбички, но засега няма широко популярни кампании в медиите, интернет или търговските обекти.     До края на тази година България е длъжна да гарантира, че леките пластмасови торби се предлагат само срещу заплащане на мястото на продажба, според изискванията на Директивата за пластмасовите торбички. Пластмасовите торбички за пазаруване са един от главните замърсители в природата и града, които носят екологични и икономически вреди, но лесно могат да бъдат заместени с по-добри алтернативи.    Според активистите от кампания „Свободни от пластмаса“ в България трябва незабавно да се въведе задължителна и достатъчно висока еко-такса върху всички пластмасови торбички без изключение, която да насърчи купувачите да си носят собствени пазарски чанти. След като потребителите отвикнат от безплатните пластмасови торбички, те трябва да бъдат напълно забранени към 2025 г. и заменени с торби от биоразградими и дълготрайни материали.       Данита Заричинова, екип от нулеви отпадъци / Za Zemiata - danita [at] zazemiata.org, +359887580788 Евгения Ташева, екип от нулеви отпадъци / За Земята - e.tasheva [at] zazemiata.org, +359879899426     Пластмасов Калкулатор:   Провери колко голям е пластмасовият ти отпечатък – проследи този линк!               „Грийнпийс“ е независима световна кампанийна организация, която работи за промяна на нагласите и поведението на хората, за да защити и опази околната среда и насърчи мира като: предизвика   за преодоляване на заплаха номер едно пред планетата ни: климатичните промени; защитава   ни от разточителния и разрушителен риболов, както и създава глобална мрежа от морски резервати; защита на  , както и животните, растенията и хората, зависещи от тях; работа по въпроса за   чрез преодоляване на причините за конфликта и призоваване за премахване на всички ядрени оръжия; създаване на  с по-безопасни алтернативи на опасните химикали в продуктите и производството; провеждане на кампании за  , отхвърляйки генномодифицираните организми, защита на биоразнообразието и насърчаване на социално отговорното земеделие.     „ За Земята”  е независима неправителствена организация, обединяваща усилията на хора, решени да работят за създаване на природосъобразен и равнопоставен живот на нашата планета, който изключва експлоатацията на хората и природата.  „За Земята”  работи в сътрудничество с екологични организации на национално и международно равнище. Сдружението е член на международната мрежа „Приятели на Земята“ (Friends of the Earth), както и на CEE Bankwatch Network (Мрежа за наблюдение на Международните финансови институции за Централна и Източна Европа), Zero Waste Europe (Европейска мрежа за Нулеви отпадъци), GAIA (Глобално обединение срещу инсинераторите), както и на националните коалиции „За да остане природа в България“, Българска антиядрена коалиция, България без цианиди, Коалиция за устойчиво ползване на фондовете на Европейския съюз и Коалиция за климата - България. http://zazemiata.org/", "date": "2018.07.05", "title": "Бургас отбеляза международния ден без пластмасови торбички с 25 метрова риба от пликове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383737-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B2-%D1%86%D1%8F%D0%BB%D0%B0-%D1%81%D0%BE%D1%84%D0%B8%D1%8F-%D1%81%D0%B5-%D0%BF%D1%80%D0%B0%D0%B2%D0%B8-%D0%BC%D0%B0%D1%89%D0%B0%D0%B1%D0%BD%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B0%D1%82%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0", "text": "\"Все още е възможно да се строи с т. нар. изгребни ями – за мен законът трябва да забрани такава възможност, това се оказва проблем в проливните дъждове\". По думите й за последните години са инвестирани много средства в обновяване на инфраструктурата. „Изградени са над 200 км. канализация и водопроводна мрежа. Това е много сериозна инвестиция, която не се вижда, защото е под земята. Тази година изграждаме около 50 км водопровод и канализация. 4 км. канализация, 12 км. водопровод се изграждат в кв. „Симеоново“ – около 7 млн. лева са инвестирани там до сега“, допълни тя.  коментира и на какъв тап е строителството на третия лъч на метрото, както и дали има възможност да се пусне предсрочно. „Графикът, който сме направили е изключително стегнат. Това е огромен обект и е много важен за София. Над половината от тунелите са пробити. 8 км. с 8 метростанции ще бъдат готови до края на тази година. Още 4 км. с 4 метростанции ще са готови в началото на 2019 г.“, разясни тя. На въпрос дали новите метровлакове не са твърде малки и неудобни, Фандъкова заяви: „Влаковете са нови, модерни и енергоспестяващи. Те са от най-ново поколение. Очакваме пускането им с нетърпение“. Фандкова каза още, че по време на ремонтите в цяла София се касае за мащабна модернизация на транспортната инфраструктура и разширение. Тя отбеляза също, че тежките процедури по отчуждаване на терените забавят строителството.", "date": "2018.07.05", "title": "Йорданка Фандъкова: В цяла София се прави мащабна модернизация на транспортната инфраструктура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383738-%D0%B3%D1%80%D0%B8%D0%B3%D0%BE%D1%80-%D0%BB%D0%B8%D0%BB%D0%BE%D0%B2-%D0%BA%D1%8A%D0%BC-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B4-%D0%B1%D0%B5%D0%B7-%D0%BF%D1%80%D0%B0%D0%B2%D0%B0-%D1%81%D1%82%D0%B5-%D0%B4%D0%B0-%D0%B2%D0%B8-%D0%B5-%D1%8F%D1%81%D0%BD%D0%BE", "text": "  Конституционният съд отхвърли искането на омбудсмана за антиконституционност на ограниченията да се жалят решенията за цени на тока, парното, водата...   Понеже съответното Решение № 11 по дело № 8/2018 е трудно откриваемо на сайта му (случайно ли?), давам този пряк линк към него: …/fea8f1ae-d0e3-44b3-87cc-419e49dc…   Освен това ми направи впечатление, че не са публикувани особените мнения на несъгласните с мнозинството съдии Георги Ангелов и Филип Димитров.   Най-общо казано, според Съда с тези актове за цените се засягат във всеки отделен случай за всяка енергоразпределително, В и К, топлофикационно дружество конкретна маса потребители, а не всички - цялото население и затова гражданите не са лишени от права, какт   \"Макар чл. 13, ал. 9 от Закона за енергетиката да предпоставя възможност за обжалване законосъобразността на актовете на КЕВР, разпоредбата на чл. 36а, ал. 2 от ЗЕ, която обявява решенията за утвърждаване на цени за доставка на електрическа енергия, природен газ и вода на гражданите за индивидуални административни актове, по същество ограничава тази възможност\", обяснява в искането си Мая Манолова. Така според нея се нарушава принципа на правовата държава (чл. 4, ал. 1 от Конституцията), както и възможността гражданите да обжалват всички административни актове, които ги засягат (чл. 120, ал. 2 от Основния закон).   Аз лично смятам, че всъщност трябваше да се иска обявяване на антиконституционност на текст от Административно-процесуалният кодекс, на който се е опрял съответният текст от Закона за енергетиката. Ето го този член от Кодекса: Чл. 22. Производството по този раздел не се прилага за: 1. административни актове, които по силата на специален закон се издават и изпълняват незабавно или е предвидено специално производство с оглед на естеството им; 2. индивидуалните административни актове на Министерския съвет.   С решението си съдиите прегазиха европейските правила и Регламент (ЕС) № 1227/2011 на ЕС от 25 октомври 2011 година относно интегритета и прозрачността на пазара за търговия на едро с енергия. Този регламент гласи следното: \"Член 14 Право на обжалване   Държавите-членки гарантират, че на национално равнище съществуват подходящи механизми, съгласно които всяко лице, засегнато от решение на регулаторния орган, има право да обжалва пред орган, който е независим от заинтересованите страни и от което и да е правителство   Въобще безпардонността на родния \"елит\" и производния му Конституционен съд достига в последно време неподозирани висоти.   На омбудсмана му остава прекрасната възможност поради изчерпане на правните механизми у нас да се обърне към Европейския съд с такова искане, както вече са го сторили няколко борци срещу неправдата и две обществени организации у нас.   И въобще бих препоръчал на Мая Манолова вместо да се разплаква, усилено да щурмува с искания Европейския съд - това е единственият РЕАЛЕН шанс нещо да се промени у нас!  ", "date": "2018.07.05", "title": "Григор Лилов към Конституционния съд: Без права сте - да ви е ясно!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383739-%D1%81%D0%BE%D0%BD%D1%8F-%D0%BC%D0%BE%D0%BC%D1%87%D0%B8%D0%BB%D0%BE%D0%B2%D0%B0-%D0%BE%D1%81%D0%B2%D0%B5%D0%BD-%D0%BA%D0%B8%D1%87-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%BD%D1%8F%D0%BC%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D1%83%D1%81%D0%B5%D1%82%D0%B8-%D0%BE%D1%82-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "”Отличен 6” написаха председателите на Европейския парламент и Европейската комисия Антонио Таяни и Жан-Клод Юнкер на българското европредседателство. Комплиментите за него обаче не трябва да ни заблуждават, каза на конференция в София президентът Румен Радев. Според него състоянието на Европейския съюз е такова, че Брюксел може да си позволи само положителни оценки. ПР-експертът Соня Момчилова е на мнение, че вчерашното изказване на държавния глава е било уместно, безепитетно, точно, безпощадно и уместно. \"Ние дори министър си имахме за откриването, толкова бляскаво, толкова провинциално, да не кажа селяндурско. Ние тук, като една бедна фамилия, показахме как можем да не храним децата си, ама ще нахраним богатите роднини, няма да се посрамим пред чужденците\", каза Соня Момчилова в студиото на \"България сутрин\". По думите ѝ обикновеният човек няма какво да усети от това председателство освен кич, който не е оправдан, и мерки за сигурност. Момчилова допълни също, че президентът Румен Радев е говорил именно както трябва. \"Няма такова понятие неуспешно председателство. Има много похарчени пари на вятъра, има похарчени пари за глупости\", смята Момчилова.", "date": "2018.07.05", "title": "Соня Момчилова: Освен кич българинът няма какво да усети от председателството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383740-%E2%80%9D%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%8F%D1%82%E2%80%9D-%D1%87%D0%B8%D0%BD%D0%BE%D0%B2%D0%BD%D0%B8%D0%BA-%D0%B5-%D0%B2%D0%B5%D1%87%D0%BD%D0%BE-%D0%B6%D0%B8%D0%B2-%D0%B8-%D0%BD%D0%B0-%D1%81%D0%BB%D1%83%D0%B6%D0%B1%D0%B0", "text": "Пореден гаф на образователното министерство вкара в стрес и недоумение десетки ученици и най-вече техните родители. Министърът Красимир Вълчев ги утеши, че щял бил да накаже виновните за това безхаберие. Правилно. Как обаче ще бъдат наказани нехайните чиновници? Вероятно точно както реализираха намерението си за административна реформа, което брадяса и скоро ще стигне Христова възраст.   Чиновник да те наказва, е актуалният лаф и то не от вчера и днес, а по-отдавна. Просто напоследък социалните мрежи обнародват тутакси мърльотиите на администрацията, които тя  нон стоп твори, но преди можеше да ги замита незабелязано под килима, а сега будното око на \"Фейсбук\" например не спи.   И вчера, благодарение на будни родители, става ясно, че е допуснат гаф с класирането за 4 от софийските гимназии, нарочени от суетата за елитни. Малко преди това пък пак чиновниците, които издържаме уж за да работят се омазаха с гаф на матурата по български. Междувременно хиляди семейства тръпнеха за резултатите на отрочетата си - близо 10 000 у нас.   Знайно, че българинът все още се опитва да бди над образоването на потомците си. Е, вярно, че вече го прави като предимно плаща години наред за частни уроци, но все пак пък работи много, за да подхранва денонощно тази огромна и добре смазана машина в сивия сектор. Познавам такива хора. Всеки познава. Но тук думата ми не е за тях, а за стреса, на който бяха подложени и родители и деца заради нехайството на чиновниците от МОН.   До тук не се разбра как е допусната грешката. Вероятно вината ще бъде хвърлена върху машините - няма как да ги накажат, нито пък ще се оправдават по глупав и безсмислен начин. За разлика от служителите, които ги управляват и винаги с удоволствие са готови да изрецитират \"проблемът е техническа грешка\".   Ето така ще стане и сега, вЕрвайте ми, както казваше един бивш наш управник от царско потекло. Само преди дни всички видяхме как беше \"наказана\" една администраторка от социалната сфера, обичаща да се вози скъпарски за наша сметка. Командироваха я в социалните служби във Велико Търново, но не стана ясно с какъв луксозен транспорт.   Ей така си живеят и ги \"наказват\", местейки ги от хранилка на хранилка чиновниците у нас. Дори не съвсем като като в \"Постоянният делегат\" на Чудомир:   \"... — Ха казвай сега, как си, що си, какво правиш?  — Нищо — думам, — чиновник бях, но ме уволниха...\"", "date": "2018.07.05", "title": "”Постоянният” чиновник е вечно жив и на служба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383735-%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B2%D0%B4%D0%B8%D0%B3%D0%B0%D0%B9-%D1%81%D0%B5-%D0%BD%D0%B0%D1%80%D0%BE%D0%B4%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D0%B0-%D0%B8%D0%B7%D0%BC%D0%B5%D1%82%D0%B5%D0%BC-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8", "text": "  Скача токът, скача парното, скача природният газ, а ние мълчим.   Политиците ни си правят каквото си поискат, а ние се държим все едно нищо не е станало.   И затова ни се случва всичко това и ще продължава да се случва.   Ние сме малък, но за сметка на това много прост народ. Не искам да обидя българите, но е факт. И поговорките ни са такива: „Преклонена главица сабя не я сече!“. Само че колкото повече я прекланяме пустата му глава, толкова по-яростно ни я секат. И никой не се сеща, че поговорката не е вярна.   Не е случайно, че на протестите преди дни пред КЕВР стояха само стотина души и сал един седна на релсите.   Останалите си останаха вкъщи. Скрити, гледащи сеир, чакащи някой друг да им свърши работата.   Аз разбирам – газът скочил с 30 процента… Но само у нас! В световен мащаб няма никакво увеличение. Излизат сума ти икономисти по телевизията и никой не дава смислено обяснение защо е така. Шефът на КЕВР Иван Иванов приказва, приказва и нищо не се разбра от приказките му.   Политиците до един се крият и се оправдават, че КЕВР била надпартийна структура и не можели да я командват. Хайде де! Че тя от космоса ли е паднала, самоназначила ли се е, как така никой не може да й държи сметка? Нали политиците я назначават, не я избираме с референдум? – пита ядосаният актьор и общественик.   Моето мнение обаче е друго. Политиците до един са в комбина и печелят от увеличението на всичко. Дали са „Софийска вода“ на концесия на чужденци – не зная срещу колко пари и всички плащаме колкото ни кажат. На нас война не ни трябва. Спират водата на София за една седмица и сме се предали доброволно.   Дали са ни ТЕЦ-овете и ВЕЦ-овете, чужди фирми ни събират сметките за тока. Сложили са сума ти фирми – посредници по веригата за внос на газ. Защо не ги махнат? Защо не им поискат сметка? ​   Имаме политици, които са абсолютни подлоги на чужди правителства и са пълни боклуци като хора и като морал. Едни гледат на запад, други на изток. За мен това са национални предатели. И трябва да ги изметем!   А от „Топлофикация“ всички трябва да бъдат арестувани и пратени в затвора. Защо не проверят банковите сметки и имуществото на шефовете? Защото всеки е свързан с някой политик, с някоя партия!   Никъде по света няма такова нещо – да имаш празен апартамент, да не го ползваш, но да плащаш, защото през него минавали тръби. Навсякъде се плаща ползваната енергия. В цял свят. Само тук подаваната от ТЕЦ-а.   Политиците ни са продали България. Един ТЕЦ-овете, друг мините, трети златото, четвърти водата, пети сметките за тока, които непрекъснато се надписват, особено след като започнаха да ги отчитат електронно.   Но ние търпим.   Сега заради газа, ще поскъпне всичко. Ще продължаваме ли безропотно да плащаме? И с какво, след като ни излъгаха, че ще увеличат пенсиите и заплатите?   Народът трябва да се събуди. И да постави ясни условия на депутатите. Или да работят за България, или да се махат. Не ме интересува чие е правителството. Протестирал съм и срещу леви, и срещу десни, когато каузата е правилна.   А каузата е едно – България и оцеляването ни.   И понеже трудно оцеляваме, този път протести ще има!   Ако не намалят цените на газа и тока, хората ще излязат.   Ще застанат пред парламента и ще изметат хрантутниците оттам.   Аз пръв ще ги подкрепя!   В България трябва да има поне малка социална справедливост.   В момента има само политическа наглост и тя продължава.   Събудете се, хора, не виждате ли, че се опитват да ни досмачкат и унищожат, призова актьорът.   Ще го чуе ли някой?   Или ще спим, докато изпаднем в кома и България не бъде доразпродадена до последната керемида!    ", "date": "2018.07.05", "title": "Андрей Слабаков призова за Революция: Вдигай се народе български! Да изметем националните предатели"}
{"url": "http://www.classa.bg/%D1%81%D0%B2%D1%8F%D1%82/item/383727-%D0%BA%D0%B0%D1%84%D0%B5%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%83%D0%B4%D1%8A%D0%BB%D0%B6%D0%B8-%D0%B6%D0%B8%D0%B2%D0%BE%D1%82%D0%B0", "text": "Потреблението на кафе винаги поражда съмнения: дали е вредно за здравето? В отговор на това, едно проучване, публикувано в медицинското списание JAMA хвърля светлина върху този въпрос. То не само изключи горчивата напитка да причинява здравословни проблеми, но, напротив, смята, че може да удължи живота.   Изследванията на Националния институт по рака в Обединеното кралство включват около 500 000 участници на средна възраст от 57 години. През десетте години след началото на проучването, 14 225 участници загубиха живота си. При сравняването на данните специалистите заключават, че тези, които пият кафе, са по-малко предразположени да умрат.   Дори приемането на до осем дневни чаши кафе, независимо дали са инстантно, смляно или еспресо, се оказва обратно пропорционално свързано със смъртността.   В същото време, водещият автор на изследването, Ерика Лофтфийлд каза, че безкофеиновото кафе също оказва положително въздействие и предполага, че някои от компонентите на кафето, различни от кофеина, може да бъдат ключът към удължаване на живота.   Специалистката обаче предупреждава, че \"тези резултати идват от наблюдателно изследване и трябва да се интерпретират внимателно\". Следователно никой не трябва да започва да пие кафе в големи количества в търсене на вечен живот, а трябва да го консумира като част от здравословна и балансирана диета.", "date": "2018.07.05", "title": "Кафето може да удължи живота"}
{"url": "http://www.classa.bg/%D1%81%D0%B2%D1%8F%D1%82/item/383728-%D0%BD%D0%B0%D0%B9-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B0%D1%82%D0%B0-%D0%B8%D0%B7%D0%BD%D0%B5%D0%B2%D1%8F%D1%80%D0%B0", "text": "Младо момиче от Айова (САЩ) разкри изненадващо изневярата на партньора си, благодарение на услугата за доставка на храна по домовете. Тя е била временно във връзка от разстояние с приятеля си, заради неговите финални изпити. Кайла Спиър, на 23 години, решила да направи един романтичен жест поръчвайки на веригата Джими Джон сандвич за приятеля си, който твърдял, че е учил до много късно и беше я предупредил, че ще подремне.   \"Хей, храната вече е на път, моля, остави бакшиш\", написала Спиър в текстово съобщение. Но като не получила отговор, тя си представила, че приятелят й наистина е заспал след тежкия ден на учене.   След известно време младежът отговорил с кратко \"благодаря\". Но малко по-късно Спиър получила обаждане от хранителната верига. \"Вижте, по принцип не правим това, но мисля, че ще трябва да узнаете\", казал доставчикът и продължил: \"При доближаването до вратата можахме да надникнем вътре в апартамента, където приятелят ви бе по бельо и с гола жена върху него на дивана\".   След като разпитала за външния вид на човека, хванат \"на местопрестъплението\" и се уверила, че е това действително е бил приятелят й, Спиър му позвънила и попитала коя е жената. Той без притеснение излъгал за ситуацията.   Тогава тя решила веднага да прекрати тази връзка и благодарила в своя Twitter акаунт на хранителната верига за нейната честност. На свой ред, веригата Джими Джон предложила да участва в партито на Спиър за честване на раздялата, осигурявайки храната за случая.", "date": "2018.07.05", "title": "Най-невероятно разкритата изневяра"}
{"url": "http://www.classa.bg/%D1%81%D0%B2%D1%8F%D1%82/item/383729-%D0%B4%D0%B5%D0%B2%D0%B5%D1%82-%D0%B1%D0%B8%D0%B2%D1%88%D0%B8-%D0%B2%D0%BE%D0%B5%D0%BD%D0%BD%D0%B8-%D0%B1%D1%8F%D1%85%D0%B0-%D0%BE%D1%81%D1%8A%D0%B4%D0%B5%D0%BD%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%B5%D0%B2%D0%B5%D1%86%D0%B0-%D0%B2%D0%B8%D0%BA%D1%82%D0%BE%D1%80-%D1%85%D0%B0%D1%80%D0%B0", "text": "Прокурорът за нарушения на човешките права в Чили, Мигел Васкес Плаза, осъди девет пенсионирани военни офицери за тяхната роля в убийството на революционния певец и автор на песни Виктор Хара, съобщава вестник La Tercera. Виктор Хара беше революционен певец и един от най-представителните гласове на Чили, по времето на Салвадор Аленде. Малко след установяване на диктатурата на Пиночет, през септември 1973 г. певецът е бил арестуван, измъчван и убит с 44 куршума. Освен това в същата присъда военните бяха осъдени и за смъртта на бившия директор на жандармерията Литрре Кирога. И двете престъпления са станали през септември 1973 г., в началото на диктатурата на генерал Аугусто Пиночет.   Военните, отговорни за мъченията и убийството на Хара и Кирога са идентифицирани като Уго Санчес Мармонти, Раул Гонсалес Хофре, Едвин Димтер Бианки, Нелсън Хаас Маззей, Ернесто Бетке Вулф, Хуан Хара Кинтана, Ернан Чакон Сото и Патрисио Васкес Доносо.   Присъдите са за 15 години и един ден, за действията им като автори на двете убийства, с допълнително наказание от три години, заради отвличането на двете жертви.   Този вид прокурори са фигури, създадена от чилийските апелативни съдилища, за да могат да действат като първоинстанционни съдилища при някои разследвания, които имат обществен отзвук.", "date": "2018.07.05", "title": "Девет бивши военни бяха осъдени за убийството на певеца Виктор Хара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383730-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BE%D1%86%D0%B5%D0%BD%D0%B8-%D0%B2%D0%B8%D1%81%D0%BE%D0%BA%D0%BE-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Европредседателството беше полезно за престижа на страната, но не беше използвано за максимизиране на възможностите на тази лидерска позиция за половин година. Това мнение изрази пред БНР председателят на Партията на европейските социалисти Сергей Станишев. „България няма основания да се срамува от своето председателство. Има очевидни успехи. Трябва да кажем, че очакванията не бяха свръхвисоки заради това, че към нас винаги има едно съмнение дали можем да се справим. С това предизвикателство се справихме и преодоляхме тези подозрения\", каза Станишев. „Самият факт, че не е имало провали или тежки гафове е добре, но това само по себе си не може да бъде велик успех\", допълни той. Той открои като най-голямо постижение на председателството това, че за първи път от 10 години Западните Балкани са се превърнали в център на дискусията в ЕС и е била определена дата за начало на преговорите с Македония. Председателят на ПЕС обаче изрази съжаление, че не са били засегнати като теми Черноморският регион и Дунавската стратегия, а са били оставени на австрийското председателство. Сергей Станишев отчита като минус и липсата на темата за социална Европа, която по думите му е „основен инструмент за връщане на доверието в Европейския съюз\". „Развитието на това, което миналата година в Гьотеборг беше постигнато като прокламация на премиерите за социалния стълб не получи никакво уплътняване по същество. Това би било в интерес и на българските граждани, защото България остава една от най-бедните страни в ЕС.\" В момента в ЕС слабото място за взимането на решения е самият Европейски съвет, където заседават правителствата и премиерите и където „средата е много сложна\", смята Станишев: „Виждате каква истерия се надигна миналата седмица и какви нощни заседания се проведоха заради ситуацията около бежанците поради две прости причини. Първо в Италия има популистко правителство, което я превърна в свое знаме за печеленето на вътрешни точки и дивиденти. И второ – в Бавария наесен предстоят избори и Християн-социалният съюз превърна това в тема, която разклати германското правителство, за да укрепи своите позиции в една от провинциите на Германия. А реалността е следната – за половин година досега общо в целия ЕС са пристигнали 40 хиляди мигранти. Това по никакъв начин не може да се сравнява с 2015-а, когато влязоха милион и половина. Процесът вече се контролира.\" Лидерът на ПЕС подчерта още и недостатъчния напредък по Дъблинското споразумение.", "date": "2018.07.05", "title": "Станишев оцени високо европредседателството"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/383731-%D0%BA%D0%B8%D1%82%D0%B0%D0%B9-%D1%81%D1%80%D0%B8%D0%BD%D0%B0-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D0%BC%D0%B8%D0%BA%D1%80%D0%BE%D0%BD", "text": "Търговската война между САЩ и Китай придобива застрашителни размери. Под ударите попадат високотехнологични компании и от двете страни. Тази седмица китайски съд излезе с решение в полза на United Microelectronics Corp. (UMC) в патентния спор на тайванския производител на чипове с американската Micron Technology. В резултат на това Micron не може да продава своите продукти в Китай, информира technews.bg. Предварителната забрана обхваща 26 типа продукти, вкл. памети от тип DRAM и NAND, съобщи Блумбърг. Американският чипмейкър все още не е коментирал създалата се ситуация, но очевидно компанията е в слаба позиция, тъй като акциите й поевтиняха с 8% след съдебното решение. Micron обвинява UMC в това, че тайванският подизпълнител служи като канал за изтичане на интелектуална собственост към китайски фирми за DRAM памети, вкл. Fujian Jinhua Integrated Circuit Co. UMC, на свой ред, даде на съд Micron, твърдейки, че американците нарушават нейни патенти. Продажбите в Китай осигуряват над 50% от приходите на Micron. САЩ и Китай водят в момента търговска война, с въвеждане на мита и санкции от страна на администрацията на Доналд Тръмп, който се опитва да намали търговския дефицит с азиатската страна. Реципрочни мерки предприема и Пекин, а жертви на търговската война са високотехнологични компании, силно зависими от двата пазара.", "date": "2018.07.05", "title": "Китай срина акциите на Микрон"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383732-%D0%B5%D1%81-%D1%81%D1%8A%D0%B1%D0%B8%D1%80%D0%B0-%D0%B0%D0%B2%D1%82%D0%BE%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BD%D0%B0-%D1%81%D0%B0%D1%89", "text": "ЕС планира да организира международни преговори с участието на най-големите автомобилни производители за изготвянето на компромисен план, който да осуети въвеждането на мита от страна на администрацията на президента на САЩ Доналд Тръмп за вноса на автомобили, съобщава Financial Times, позовавайки се анонимни дипломатически източници. Намеренията са в преговорите да участват не само европейските автомобилни концерни, но и компании от САЩ, Южна Корея и Япония. Главната цел на ЕС е компромисен вариант за избягване на тотално въвеждане на мита от 25 % за внасяните в САЩ автомобили. Източникът от Европейската комисия е посочил, че планираните от Тръмп мита са в противоречие с правилата за международна търговия и ще окажат негативно влияние не само на европейската и американската икономики, но и в световен мащаб. „ЕС няма да спести усилия тези мита да бъдат избегнати\", казал източникът. Плановете на Тръмп да наложи 25-процентни мита на вносните автомобили предизвикват остри реакции не само в Европа, но и в самите САЩ, отбелязва Financial Times. Според Алианса на автомобилните производители, обединяващ компании от САЩ и от целия свят, митата ще повишат цените на продаваните в САЩ автомобили средно с 5,8 хиляди долара. Това според анализа се равнява на увеличение на данъчното бреме с 45 милиарда долара. Търговската камара на САЩ публикува изслудване, в което се казва, че десет американски щата, които ще пострадат от митата на Тръмп, седем са го подкрепили на президентските избори – Луизиана, Тексас, Алабама, Охайо, Южна Каролина, Мичиган и Пенсилвания. Според анализа митата ще нанесат щети на икономиката на Пенсилвания за 1,7 милиарда долара, а на Южна Каролина – за 3 милиарда.", "date": "2018.07.05", "title": "ЕС събира автопроизводителите за противодействие на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383733-6-%D0%BC%D0%BB%D0%BD-%D0%B4%D0%BE%D0%BD%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%B3%D1%80%D0%B0%D0%B4%D1%83%D1%88%D0%BA%D0%B8%D1%82%D0%B5", "text": "Правителството одобри днес допълнителни разходи в размер на 5,76 млн. лева за покупка на противоградови ракети във връзка с усложнената метеорологична обстановка в страната. Допълнителните средства са по бюджета на Министерство на земеделието, храните и горите за 2018 г., съобщи правителствената пресслужба. В началото на годината Изпълнителна агенция „Борба с градушките\" е разполагала с 3608 броя противоградови ракети – остатък от предходната 2017 г. Съгласно действащ договор през месец април 2018 г. са заявени и доставени за дозареждане 5000 броя ракети, като общата наличност към началото на активния сезон е 8608 броя. През месеците май и юни е извършена доставка на още 6 000 ракети. От началото на активния сезон по градозащита за 2018 г. – 24.04.2018 г., до 22.06.2018 г. са изстреляни 9785 ракети. Към настоящия момент изпълнителната агенция разполага с 4823 броя ракети, се посочва в съобщението на пресслужбата на МС.", "date": "2018.07.05", "title": "6 млн донпълнително за борБа с градушките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383734-%D1%81%D0%B2%D0%B5%D1%82%D0%BE%D1%81%D0%BB%D0%B0%D0%B2-%D0%BB%D0%B0%D0%B7%D0%B0%D1%80%D0%BE%D0%B2-%E2%80%9E%D1%86%D0%B8%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BD%D0%B5%D0%B3%D0%B0%D1%82%D0%B8%D0%B2%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC%E2%80%9D", "text": "«Целта е ясна – циганизация, отслабване на имунната система на държавата, промяна на генния код на нацията и изключително деструктивно въздействие върху държавите и държавните устои»   Светослав Лазаров е бивш главен секретар на МВР по времето на правителството на Пламен Орешарски. В момента е национален координатор на партия „Атака”. Отговаря и за комуникацията с външни структури.   Преди повече от година сигнализирахте за масова ислямизация в някои населени места в страната. Има ли такъв проблем днес?   Проблемът сега започва и нямам съмнения по този въпрос. Това е процес, който сега върви. Първо с циганизацията, която е изключително негативен проблем. Тя е докарана от същите тези глобалистки структури на Сорос и компания, които са финансирани от неправителствени организации.      Целта е ясна – циганизация, отслабване на имунната система на държавата, промяна на генния код на нацията и изключително деструктивно въздействие върху държавите и държавните устои. Целта са слаби държави, които да могат да бъдат командвани. Тайна ли е че България се циганизира? Това от една страна. И от друга страна вървят вторите процеси – ислямизация на циганското население. Аз си спомням, че първоначално в Стара Загора никой не ми вярваше, а после излязоха разни неща. Надявам се старозагорци да имат воля, а общинското ръководство да не се поддаде на провокации.   Миналата седмица беше гласуван вотът на недоверие към Правителството за провал в Сектор „Сигурност”. Според Вас основателен ли беше този вот?   Не е тайна, че в Сектор „Сигурност” има проблеми. И те не са от вчера и от днес. Те са системни и са следствие на процесите през последните 30 години. Вотът е механизъм, чрез който се делегира доверие. Реално обаче нямаше политически мотиви. Имаше криминални инциденти, с които политиците се замерят когато стане дума за МВР. Това не е нито конструктивно, нито позитивно. Не води до надграждане и до решаване на проблемите. По-скоро МВР се използва като една бърсалка за политически боричкания. Иначе проблемите са много и никой не ги крие. Важното е тези проблеми да се сложат на масата. Имаме стратегия за национална сигурност с визия до 2021 година. Мисля, че ще бъде много добре ако на базата на тази стратегия се изработи програма за решаване на проблемите в сектора и да се върви към политически баланс и правилните решения. Не беше уместно да се използва един трагичен инцидент като падналия хеликоптер. Още дори не са готови експертизите.   Беше изтъкнат и проблемът с битовата престъпност, който е един от основните за хората. Как може да бъде решен?   Този проблем се бори с финансов и човешки ресурс, и технически средства. Да имаме видео наблюдение в големи, малки и средни общини. През последната година, за пръв път от 4-5 години насам, имаме положителен баланс в кадровия състав на МВР. Назначени са около 1600 служители, а са напуснали 600-700. Имаме увеличен бюджет. Има проблеми в управлението в системата, които са наслоени с годините. Много служители след първоначалното назначение не минават курсове за преподготовка. Процесите са твърде динамични и не трябва да оставаме на едно ниво. Проблемите са много и единственият шанс за решаването им е съгласие между политическите сили.    Кой е основният проблем в системата на МВР?   Има системни проблеми в районните управления. На пръсти се броят управленията, които са окомплектовани и като човешки ресурс, и като обучение, и като технически средства. А проблемите са на терен.    ", "date": "2018.07.05", "title": "Светослав Лазаров: „Циганизацията е изключително негативен проблем”"}
{"url": "http://www.classa.bg/%D1%81%D0%B2%D1%8F%D1%82/item/383726-%D0%B0%D1%81%D0%BF%D0%B8%D1%80%D0%B8%D0%BD%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D1%81%D1%80%D0%B5%D1%89%D1%83-%D0%B1%D0%BE%D0%BB%D0%B5%D1%81%D1%82%D1%82%D0%B0-%D0%BD%D0%B0-%D0%B0%D0%BB%D1%86%D1%85%D0%B0%D0%B9%D0%BC%D0%B5%D1%80", "text": "Приемането на аспирин в малки дози може да има допълнителен ефект, освен облекчаване на болката и лечение на сърдечно-съдови заболявания. Изследователски екип, базиран в Чикаго (САЩ), откри, че той влияе върху ключов процес в развитието на болестта на Алцхаймер.   Точната причина за прогресията на Алцхаймер все още е неизвестна, но експертите знаят, че преобладаващ механизъм е влошаване премахването на токсичния бета-амилоид пептид в човешкия мозък, особено в региона на хипокампуса. Следователно активирането на клетъчния механизъм, отговорен за елиминирането на тези отпадъци от мозъка, се превръща в ключова стратегия за лечение или забавяне на прогресирането на заболяването.   Изследване на лабораторни мишки, показва, че едно от най-широко използваните лекарства в света – аспиринът - също е ефективен в този случай.   В модела с мишки, аспиринът е бил в състояние да намали индуцираната патология в амилоидни плаки, стимулирайки лизозомите – органели, отговорни за клетъчното хранене, които, наред с други функции, елиминират клетъчните отпадъци. Смята се, че по този начин хората ще могат да намалят риска и да потиснат ефекта от болестта на Алцхаймер.", "date": "2018.07.05", "title": "Аспиринът може да бъде ефективно лекарство срещу болестта на Алцхаймер"}
{"url": "http://www.classa.bg/%D1%81%D0%B2%D1%8F%D1%82/item/383725-%D0%BC%D0%B5%D1%81%D0%B8-%D0%B8-%D1%80%D0%BE%D0%BD%D0%B0%D0%BB%D0%B4%D0%BE-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0%D1%82-%D1%80%D0%B0%D0%B7%D0%B2%D0%BE%D0%B4%D0%B0-%D0%BD%D0%B0-%D1%80%D1%83%D1%81%D0%BA%D0%B0-%D0%B4%D0%B2%D0%BE%D0%B9%D0%BA%D0%B0,-%D0%B6%D0%B5%D0%BD%D0%B5%D0%BD%D0%B8-%D0%BE%D1%82-14-%D0%B3%D0%BE%D0%B4%D0%B8%D0%BD%D0%B8", "text": "В Русия, футболът прекъсна четиринадесетгодишен брак. В град Челябинск, мъж на име Арсен подаде молба за развод със съпругата си Людмила, след провеждане на интензивни дискусии за аржентинския играч Лионел Меси,   Мъжът, на 40 години, празнувал победата на Аржентина в двубоя с Нигерия, когато съпругата му, на 37 години, започнала да му се присмива. Това било последната капка, препълнила чашата за мъжа. Той казал, че откакто започнало Световното първенство, съпругата му го дразни, казвайки \"Меси играе зле, не успя да отбележи дори от дузпа срещу Исландия\" на 16 юни, когато Аржентина завърши 1-1 със северняците.   Тогава почитателят на Меси събрал нещата и си тръгнал от къщи. \"Не можех да се сдържа и й казах всичко, което мисля за нейното красавче Кристиано Роналдо, за португалския национален отбор и за клубовете, които тя обича. Прибрах си моите документи и я напуснах завинаги\", заяви Арсен. На следващия ден мъжът официално поискал развод пред гражданския регистър. Иронията на съдбата е, че двамата са се запознали в един бар по време на Световната купа през 2002 г., съвместно организирана от Южна Корея и Япония.", "date": "2018.07.05", "title": "Меси и Роналдо \"провокират\" развода на руска двойка, женени от 14 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383718-5-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "70 г. - Тит Флавий Веспасиан и предвожданите от него римски легиони пробиват средната стена на Йерусалим в Обсадата на Йерусалим.   1305 г. - Бертран де Го е избран за папа под името Климент V.   1817 г. - Фронтенак става първият параход пуснат на вода в Големите езера.   1851 г. - Романът Чичо Томовата колиба на Хариет Бичър Стоу започва да се публикува в подлистник във вестникк Национална ера.   1864 г. - Американска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1000 души са пленени.   1866 г. - Според изчисленията, планетата Плутон е достигнала своя най-голям афелий; следващият афелий ще бъде достигнат през август 2113 г.   1900 г. - Британски войници превземат Претория по време на Втората бурска война.   1942 г. - Втора световна война: САЩ обявяват война на Царство България в отговор на обявената символична война на САЩ.   1942 г. - Втора световна война: При Битката при Мидуей е потопен японския самолетоносач \"Акаги\".   1944 г. - Втора световна война: Над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г.   1947 г. - План Маршал: По време на реч в Харвардския университет държавният секретар на САЩ Джордж Маршал призовава за оказване на икономическа помощ на следвоенна Европа.   1963 г. - Британският военен министър Джон Профумо подава оставка заради сексуален скандал.   1967 г. - Започва Шестдневната война с атаката на израелските военновъздушни сили срещу цели в Египет, Йордания и Сирия.   1968 г. - Американският кандидат-президент Робърт Кенеди е смъртоносно прострелян в хотел „Амбасадор\" в Лос Анджелис от палестински емигрант и умира на следващия ден.   1975 г. - Суецкият канал отваря за първи път след Шестдневната война.   1977 г. - Извършва се военен преврат в Сейшели.   1984 г. - Министър-председателят на Индия Индира Ганди дава нареждане за нападение над Златния храм, свещеното място на сикхите.   2004 г. - Антоанета Стефанова става световна шампионка по шахмат за жени.   2006 г. - Сърбия обявява независимост от конфедерацията Сърбия и Черна гора.      ", "date": "2018.07.05", "title": "5 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383719-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BD%D0%B0-%D0%B3%D0%B5%D1%80%D0%B1-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B0%D0%BA%D1%86%D0%B8%D0%B7%D0%B8%D1%82%D0%B5-%D0%BD%D0%B0-%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8", "text": "ГЕРБ ще оттегли пореден законопроект по разпореждане на премиера Бойко Борисов - този път за рязкото увеличаване на акциза на т.нар. бездимни цигари.   Борисов обяви, че е разпоредил на Цветан Цветанов да изтегли текстовете, да се проведе обществено обсъждане и акцизните нива да се синхронизират с другите държави от ЕС.   В същото време, премиерът заплаши коалиционните си партньори от ВМРО (които се противопоставиха на поскъпването на акциза), че ще им \"удържи\" липсващите 30 млн. лв. от бъдещите искания за разходи за въоръжение или социална политика.     \"По темата за бездимните цигари се наслушах на глупости, и то големи глупости. Когато опозицията атакува, има смисъл, не я коментирам. Но в случая говорят и нашите коалиционни партньори. Само ще им кажа, че след 1-2 месеца почваме да гледаме бюджета и ще дойдат с големите си искания за въоръжение, за пенсии, за какво ли не. Отсега им казвам... Като дойдат Патриотите за бюджета, ще им извадя това. С най-приятелско чувство им го казвам. Председателството свърши, няма да оставям ГЕРБ да стават тупан. Много им стисках зъбите, достатъчно. Щом не искате да събирате пари в бюджета\", каза Борисов.   По думите му - единственият мотив на ГЕРБ за внезапното решение за вдигане на акциза на бездимните цигари в средата на годината е било нежеланието \"да дотираме цигари\".   \"Дали са с огън, без огън, с дим, без дим, няма значение. На кутията пише \"Вредни за здравето\". Загубата в бюджета е видна. Оказва се, че освен ГЕРБ друг за бюджета не мисли. Всички мислят колко разходи да направим - \"Дайте допълнително за самолети, за танкове, за пенсии, за заплати, за военни, за полицаи\", все едно държавната хазна е каса без дъно\", каза Борисов.   Той отрече законопроектът да е свързан с интереса на Делян Пеевски, който доскоро беше съсобственик в \"Булгартабак\".   \"Това, че имало облага за бизнесмен или депутат или друга политическа сила, това пък е огромна лъжа. Не жълта новина, не фалшива новина - няма нищо общо с това. За целта след като искате да дотираме цигари, след като искате да подаряваме пари от бюджета - защото не събираме от тези бездимни цигари като от другите - това е загуба за държавния бюджет. Ние ще дотираме чужди компании, които Патриотите подкрепят. И аз ги подкрепям вече. Разпоредил съм на Цветанов - или да изтеглят закона, да направят срещи с тези. Няма да се облагат с такива мита като другите цигари.    Те също са вредни, затова на тях пише \"вредни за вашето здраве\". Да видят как е в Европа - колкото е там, толкова и тук. В България всеки говори за реформа, но в момента, в който речем да направим нещо в полза на обществото... тези пари можеше да се дадат за други социални или други дейности, изведнъж започват \"Той, майка му, леля му\", беше коментарът на Борисов.", "date": "2018.07.05", "title": "Борисов разпореди на ГЕРБ изтегляне на проекта за акцизите на бездимните цигари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383720-%D1%81%D1%82%D1%80%D1%8F%D1%81%D0%BA%D0%B0%D1%89%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5", "text": "Смъртността в България е рекордно висока, здравноосигурените пациенти са принудени да доплащат недопустимо високи суми, а медицинският персонал се топи. Защо е така?  Стряскащи факти за българското здравеопазване:             По разходи за здравеопазване спрямо БВП България вече надминава повечето нови страни-членки на Европейския съюз. Но здравно-демографският статус на българската нация продължава да се влошава - въпреки нарасналото финансиране за здравната система. Каква е причината?   Силното застаряване и свързаното с него нарастване на смъртността поставят българите сред шестте най-бързо топящи се нации в света. По коефициент на обща смъртност страната отдавна заема тревожното второ място в света. А общата предвидима смъртност в България през последните години е два пъти по-висока от средните стойности за Европейския съюз, посочва доц. Христо Хинков, шеф на Националния център по обществено здраве и анализи. И обяснява, че смъртта е предвидима, ако в светлината на медицинските знания и технологии всички или повечето смъртни случаи могат да бъдат избегнати чрез качествено здравеопазване. Причините   Положението в България е толкова драматично най-вече заради свръхвисоката смъртност вследствие на мозъчни инсулти. Началникът на Клиниката по кардиология в ИСУЛ проф. Асен Гудев посочва в тази връзка, че поне 80% от инсултите в България биха могли да бъдат предотвратени, защото това фатално заболяване в голяма степен се дължи на липсата на превенция и мерки от страна на потърпевшите, на здравната система и на акцизното законодателство. България заема девето място сред 189 държави по употреба на алкохол на глава от населението и 12-то място по тютюнопушене, уточнява Христо Хинков, цитирайки данни от последните международни сравнителни анализи.   Софийският представител на Световната здравна организация доц. Михаил Околийски посочва и този непонятен факт: ежегодно на 100 000 българи се падат 33 000 постъпвания в близо 400-те болници в страната. Обяснението се оказва просто: близо 5-те милиарда лева, които данъкоплатците плащат за здравеопазването, очевидно се пилеят и в голямата си част не достигат нуждаещите се. Христо Хинков допълва, че през десетгодишния период на българското еврочленство парите от държавния бюджет за здравеопазване са нараснали над два пъти, но въпреки това дори здравноосигурените пациенти са принудени да доплащат половината от разходите за лекарства, консумативи, изследвания, консултации и прочие полагащи им се медицински услуги.   Мисията на Световната здравна организация, посетила наскоро София, е обяснила на правителството, че е абсолютно недопустимо доплащането да надвишава 15% от отделяните за здравната система средства. Мисията за пореден път е препоръчала много от дейностите, извършвани в българските болници, да бъдат прехвърлени в доболничната помощ, обяснява Михаил Околийски. Особено тревожно е, че явно се пренебрегва профилактиката на най-честите и опасни заболявания. Здравната каса като монополист заделя само 1,8% от бюджета си за изследвания, профилактични прегледи и насърчаване на здравословния начин на живот.   Христо Хинков изтъква и този сериозен проблем: над 50% от лекарите и 40% от останалия медицински персонал са в пенсионна или в предпенсионна възраст. А много млади лекари и медицински сестри заминават на работа в чужбина. Нарушена е и една важна пропорция: в България на един лекар се пада една медицинска сестра, докато в развитите страни това съотношение е средно 1 към 3. „Този факт влияе твърде негативно върху качеството на здравните услуги, особено за оперираните пациенти и за нуждаещите се от дългосрочни медицински грижи\", казва шефът на Националния център по обществено здраве.   \"Драстични диспропорции в заплащането\"   Хинков твърди още, че разликата в заплатите и бонусите между най-високо и най-ниско платените лекари в страната е почти 100 пъти. В отговор на въпрос на ДВ за влиянието на това шокиращо неравенство върху работата и перспективите на медиците в България, Хинков казва следното: „На среща при Националния омбудсман засегнах този сериозен проблем. Разликата от 100 пъти между най-ниското и най-високото възнаграждение е реална, макар и да търпи известно уточнение. Има данни от различни източници, че в някои водещи болници месечният доход на шефовете на клиники и на ръководителите достигат в някои случаи до 70 хиляди лева.    А има младши лекари, които не взимат и 1000 лева месечно. Идеята ми беше да обърна внимание на съсловната организация, че е нейно задължение да се стреми към някакво по-приемливо разпределение. Що се отнася до функционирането на здравната система, драстичните диспропорции в заплащането на медицинския персонал водят до емиграция или концентрация на лекари в големите градове, което пък оставя периферията без специалисти. Налице е стремеж към придобиване на атрактивни медицински специалности и занемаряване на такива, които не са комерсиални или са зависими от други специалисти\", обяснява Хинков.   Натрупаните проблеми, финансовите дефицити и разхищения, както и нежеланието за реформи в здравната система ежедневно поставят българските пациенти пред нови и нови изпитания, казва на свой ред д-р Стойчо Кацаров, шеф на Центъра за защита на правата в здравеопазването. Според него решението е да се приватизират държавните болници и да се увеличи финансирането на доболничната помощ (особено на профилактиката и превенцията) за сметка на болничното лечение. Не търпи отлагане и въвеждането на електронни здравни карти за всеки здравноосигурен гражданин. Само така могат да бъдат проследени и контролирани медицинските статуси на хората и изразходването на средства за тяхното здраве. Несъмнено мярката ще намали и злоупотребите с парите на данъкоплатците, заключават повечето експерти, изказали се на проведените през последните месеци три големи дискусионни форума по проблемите на влошаващия се здравно-демографски статус на българската нация.", "date": "2018.07.05", "title": "Стряскащи факти за българското здравеопазване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383721-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D0%B0%D0%B2%D0%B0-%E2%80%9C%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BB%D0%B8%D1%87%D0%BD%D0%BE%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0%E2%80%9D", "text": "    Българският министър – председател Бойко Борисов става “Европейска личност на годината”. На официална церемония в Сараево в четвъртък ще му бъде връчена престижната европейска награда “Златен плакет – Европейска личност на годината“, присъдена му от Европейската независима агенция за избор на най-успешните европейските мениджъри и личности.     Призът се дава на българския премиер за личното му ангажиране за икономическото сътрудничество в региона. Това е 38-ма Церемония по връчване на наградата, чиито носители досега са били най-изявените европейски лидери.   Преди награждаването Борисов ще се срещне с председателстващия Съвета на министрите на Босна и Херцеговина Денис Звиздич, след това българският премиер ще приветства международния бизнес форум в Сараево.   Ден по-рано, в сряда, министър-председателят ще бъде в Солун, където ще вземе участие в четиристранната среща на правителствените ръководители на България, Гърция, Румъния и Сърбия. В рамките на форума ще се проведе и четиристранна среща на министрите на транспорта на България, Гърция, Румъния и Сърбия.   Това ще бъде четвъртата среща на лидерите от България, Гърция, Румъния и Сърбия.   Темите на разговора ще обхванат развитието връзките в региона – интерконектора с Гърция, проекта “Солун-Кавала-Александруполис-Бургас-Варна-Русе”, както и проблемите на сигурността.     Борисов винаги е акцентирал върху необходимостта отношенията между страните на Балканите да се развиват така, че да се гарантират мирът, стабилността и просперитета в тази част на Европа.", "date": "2018.07.05", "title": "Бойко Борисов става “Европейска личност на годината”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383722-%D0%BC%D0%B2%D1%80-%D1%87%D0%B5%D1%81%D1%82%D0%B2%D0%B0-139-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D1%81%D0%B8", "text": "Ден преди празника главният секретар на МВР Младен Маринов заяви по този повод пред БНР, че все повече млади хора искат да работят във ведомството. Въпреки това, все още има свободни места за полицаи в страната. \"В последната година, година и половина, се обърна тенденцията в посока повече хора да постъпват в МВР, отколкото да напускат\", заяви Маринов. По повод празника от МВР ще покажат специализираната техника на отряда на баретите, Гранична полиция и Жандармерията. Това ще стане на паркинга на Националния стадион. В Борисовата градина екипи на пожарната ще демонстрират гасене на огън, а уменията си ще покажат още спецчасти и курсанти от академията на министерството.", "date": "2018.07.05", "title": "МВР чества 139 години от създаването си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383723-%D0%B1%D1%80%D1%8E%D0%BA%D1%81%D0%B5%D0%BB-%D1%81%D0%B5-%D1%81%D1%8A%D0%BC%D0%BD%D1%8F%D0%B2%D0%B0-%D0%B2-%D1%81%D0%B0%D0%B1%D0%BE%D1%82%D0%B0%D0%B6-%D0%BD%D0%B0-%D0%B6%D0%BF-%D1%82%D1%8A%D1%80%D0%B3%D0%BE%D0%B2%D0%B5%D1%82%D0%B5", "text": "В бюджета за 2019 г. няма да бъдат включвани нови инвестиционни проекти, които да бъдат финансирани с държавни заеми или с издаване на държавни гаранции, реши правителството вчера. Целта е да се постигнат параметрите на средносрочната бюджетна прогноза за 2019-2021 г., е основният мотив за решението.   Междувременно стана ясно, че ЕК има намерение да се противопостави на прехвърляне на пари от еврофондовете от железопътния сектор към други области. Това е заявил Аурелио Сесилио, представител на Генерална дирекция „Регионална и градска политика“ в ЕК, който е началник отдел „България, Хърватия, Словения“.   Поводът за предупреждението му е, че Европейската комисия най-после се е усъмнила, че България умишлено бави железопътни проекти с цел да прехвърли еврофондовете за други сектори, точно както стана през предишния програмен период. Тогава с част от парите за жп сектора бяха финансирани пътни магистрали и столичното метро.   Аурелио Сесилио  заявява, че ЕК има съмнения за нарочни саботажи на обществените поръчки за модернизация на железопътната инфраструктура, с цел да се пренасочат средства към пътна инфраструктура или други проекти. Той посочва, че няма видим напредък по големите жп проекти, като за жп линията „Елин Пелин – Костенец“, за който има одобрени 451 млн. евро финансиране от ЕК, липсва дори договаряне.   есилио напомня, че страната ни е закъсняла с решаването на проблема с обжалването на обществените поръчки. Това е дало повод на ЕК да се усъмни, че нарочно се злоупотребява с това право. По-лоши ли са от тези в останалите сектори. Или тези злоупотребяващи обжалвания имат една-единствена цел да забавят инвестициите в железопътния сектор и може би да допринесат един ден за прехвърляне на инвестиции в други области“, казва Аурелио Сесилио. Той посочва, че ЕК този път няма да допусне прехвърляне на еврофондове.", "date": "2018.07.05", "title": "Брюксел се съмнява в саботаж на жп търговете"}
{"url": "http://www.classa.bg/%D1%81%D0%B2%D1%8F%D1%82/item/383724-%D1%83%D0%B1%D0%B8%D1%85%D0%B0-%D1%81%D0%B8%D0%BD%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%81%D0%B8%D1%80%D0%B8%D1%8F", "text": "Синът на лидера на ислямска държава, Абу Бакр ал Багдади, е бил убит в град Хомс (Сирия), според информация от 3 юли на новинарски канал, свързан с терористичната група и цитиран от Ройтерс.   Информационната агенция е посочила, че става дума за Худайфах ал Бадри, който според сведенията е починал по време на операция срещу общността алауи и руснаците в Сирия, в топлоцентралата на сирийския град.   Що се отнася до самопровъзгласения халиф Абу Бакр ал Багдади, въпреки няколкото доклада за неговата смърт, американските антитерористични органи. са убедени, че той е жив и помага да се управлява дългосрочната стратегия за бойците на ислямската държава, които все още са в Източна Сирия. Така считат също и иракските специални служби.   През юни 2017 г. руското министерство на отбраната съобщи, че \"най-вероятно\" Ал Багдади е загинал при атака на руската авиация на 28 май в близост до сирийския град Рака.Тази информация обаче не беше потвърдена от директора на Службата за чуждестранно разузнаване Сергей Наришкин. В допълнение, иракското вътрешно министерство обяви, че Ал Багдади е жив и се крие в Сирия. Смъртта на лидера на ИД бе обявена няколко пъти от различни източници: през юни и декември 2016 г., през април 2015 г. и ноември 2014 г. През януари 2017 г. се съобщава, че Ал Багдади е бил ранен при въздушен удар и е бил в критично състояние. През октомври 2016 г. се каза, че лидерът на ИО е бил отровен. Нито един от тези доклади в крайна сметка не се оказа истина.", "date": "2018.07.05", "title": "Убиха сина на лидера на ислямска държава в Сирия"}
{"url": "http://www.classa.bg/%D1%81%D0%B2%D1%8F%D1%82/item/383716-%D0%B2%D1%83%D1%87%D0%B8%D1%87-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F%D1%85%D0%BC%D0%B5-%D0%B7%D0%B0-%D0%BE%D0%B1%D1%89%D0%B8-%D0%BF%D1%80%D0%BE%D0%B5%D0%BA%D1%82%D0%B8", "text": "Това заяви на пресконференция президентът на Сърбия Александър Вучич след края на четвъртия Съвет за   на България, Гърция и Румъния и президента на Сърбия. \"Нашето партньорство е важно защото ще работим заедно по много проекти. Разговаряхме за общи проекти за газопроводи, магистрали и свързаност\", допълни президентът на Сърбия. \"Нещо, за което не бяхме говорили са приходи свързани с транспорта.  В този сектор ще има икономическа печалба за жителите на всички четири страни\", каза още Вучич. ", "date": "2018.07.05", "title": "Вучич: Разговаряхме за общи проекти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383717-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B0%D1%82%D0%B0%D0%BD%D0%B0%D1%81%D0%B8%D0%B9-%D0%B0%D1%82%D0%BE%D0%BD%D1%81%D0%BA%D0%B8", "text": "    Преподобни Атанасий живял през Х век. Родил се в Трапезунд и при кръщението си бил наречен Аврамий. В ранно детство останал сирак. За възпитанието му се грижела една благочестива инокиня.   По-късно отишъл в Цариград. Там той се запознал и усъвършенствал в тогавашните науки. Още в детски години малкия Аврамий силно желаел да служи на Бога чрез иночески трудове.      Той станал ученик на преподобни Михаил Малейн и бил подстриган в монашество под името Атанасий. След време отишъл в  , където се отдал на труден аскетически живот, стараейки се да скрие от всички и своята ученост, и великите си дарования.    Но това се оказало невъзможно. Разчули се както големите му знания, така и неговия свет и добродетелен монашески живот. Мнозина започнали да му отдават почести. Уважавали го и видните за онова време сановници и пълководци на имерията Лъв и Никифор.   По-късно Никифор става византийски император. Той щедро подпомагал Атанасия в изграждането и разширяването на светогорските манастири и особено в изграждането на основания от Атанасия манастир, наричан сега  .   Благочестивият монах Атанасий получил от Бога дар да върши чудеса. С усърдна и гореща молитва към всеподателя Бога той извел изобилна вода до своята лавра. И досега този извор се нарича на неговото име.     Св. Атанасий Атонски завършил земния си път в края на Х век.", "date": "2018.07.05", "title": "Св. преподобни Атанасий Атонски"}
{"url": "http://www.classa.bg/%D1%81%D0%B2%D1%8F%D1%82/item/383715-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B5-%D1%84%D0%B0%D1%82%D0%B0%D0%BB%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%B3%D1%80%D0%B5%D1%88%D0%BA%D0%B0", "text": "Себастиан Курц иска да ни убеди, че може хем да се играе с националистическата карта, хем Европа да си остане цяла. Но допуска фундаментална политическа грешка, която може да се окаже съдбоносна             ЕС едва ли се намира в по-различна ситуация, отколкото останалият свят: Съюзът дълго време функционираше, воден от убеждението, че всички кризи могат да се решават с компромиси, които не уронват демократичните устои на общността. Сега обаче ЕС е принуден да забележи как предишните максими, смятани доскоро за непоклатими, са просто пометени от събитията и как самият той е изправен пред необходимостта отново да доказва своята идентичност. А насреща му се е изправил младият австрийски канцлер, убеден, че трябва да измести политиката на целия съюз надясно. С това обаче Себастиан Курц може фатално да се размине с истинската задача, която би трябвало да изпълни ротационният председател на ЕС през идните шест месеца.   Онзи, който поема кормилото на Европейския съвет, за да направлява действията на общността за половин година, е длъжен да умее и невъзможното: Независимо от собствените си партийни предпочитания, ротационният председател трябва да търси баланс между различните национални интереси, особености и политически цели. За целта той трябва поне за известно време да остави на заден план собствените си начинания.   Може ли Европа да бъде съхранена чрез национализъм?   По ирония на случайността тази роля сега се падна именно на Курц. Ред беше всъщност на британците, само че те се отказаха заради излизането на страната от ЕС. Австрия зае тяхното място, а управляващата във Виена коалиция с дяснопопулистката Партия на свободата по особен начин въплъщава тъкмо онова, което някои смятат за новия дух в Европа – отказът от либералната демокрация. Във всеки случай лидерът на тази партия Щрахе усърдно търси сближение със съмишленици в съседните страни. Проправя си път някакъв нов Интернационал на популистите, а канцлерът Курц старателно се прави, че не забелязва нищо, повтаряйки все едни и същи баналности за Европа.   С това той допуска фундаментална политическа грешка, пропилявайки доверието на европейците още от самото начало. Но Курц не е единственият, който играе в този отбор. Първото му грехопадение беше, че започна да се умилква около Виктор Орбан – човекът, който иска да изкара престъпници всички, които помагат на мигрантите в Унгария. В същия отбор попада и цялата консервативна Европейска народна партия, която от години тихомълком толерира авторитарния курс на Орбан, задоволявайки се да произнася лицемерни морални призиви.   Себастиан Курц пък иска да ни убеди, че може хем да се подхранва национализмът, хем Европа да си остане цяла. В крайна сметка малка Австрия извлича ползи тъкмо от благата на тази Европа. Само че едното изключва другото: Или във Виена ще се крещи \"Австрия първа!\", или канцлерът ще работи за общността. Същото важи и за Италия, където Матео Салвини затваря пристанищата на страната, но в същото време призовава ЕС към солидарност. А онова, което се разигра през последните дни в Берлин и Мюнхен, съмнително прилича на \"Германия над всичко\" и сякаш е продукт на същия мозъчен тръст. Онова, което се опитват да ни продават сега, е чиста политическа измама! Или национализъм, или Европа: правителствените и партийни лидери ще трябва да решат на коя страна застават. Лицемерният двоен курс само насърчава възхода на десните и разпръсква вируса на европейското разрушение. Тръмп и Путин са истинските проблеми на Европа   Австрийският канцлер поставя миграционната политика в центъра на своята работа през идните шест месеца. И действително има още какво да се върши в тази област, защото от години ЕС не може да се споразумее около разумни решения.     Само че най-важните теми на Европа понастоящем са разпадането на западната ценностна общност, търговските войни на Доналд Тръмп и очакваната му атака срещу НАТО. Можем да добавим и желанието на президента Путин да се меси в работата на европейците и неговата жажда за власт. Това са действителните заплахи за всички нас, а не онези близо 40.000 мигранти, които през тази година са стигнали до европейските брегове.    Европа няма нужда от „Проекта страх\", чрез който мигрантите да бъдат превръщани в изкупителни жертви за политическите пропуски на страните от ЕС, за недостатъчната справедливост и липсата на квоти за преразпределяне. Нямаме нужда от национални солови акции, защото те пречат да се намерят хуманни и честни решения на световния проблем с миграцията.   От историята на 20 век всички ние знаем какви са последиците, когато мнозинството подклажда омраза и страх към малцинствата. А немалък брой европейски политици сякаш отново изпитват желанието да надзърнат именно в тази бездна. Има ги и в Бавария. Те си играят с огъня и залагат на карта бъдещето на цяла Европа. А това лесно може да се окаже фатална историческа грешка.", "date": "2018.07.05", "title": "Това може да се окаже фатална историческа грешка"}
{"url": "http://www.classa.bg/%D1%81%D0%B2%D1%8F%D1%82/item/383710-%D1%86%D0%B8%D0%BF%D1%80%D0%B0%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B8%D0%BC%D0%B0%D1%82-%D0%BD%D0%B0%D1%88%D0%B0%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D1%88%D0%B5%D0%BD%D0%B3%D0%B5%D0%BD", "text": "\"През 2014 Юнкер заяви, че няма да има възможност за разширяване на ЕС. Тогава   придвижи процедурата на Берлин, която разглеждаше отношенията на Западните Балкани, но и изключвайки ги от диалога за разширение. 2017 бе трудна година за региона\", каза още той, предаде репортер на Novini.bg. \"През последната година по наша инициатива има промяна на курса на отрицателните събития на Балканите. През тази година имахме подписването на договора между България и Македония, и успешно българско председателство Това беше Балканско европредседателство. Благодаря на   за това. Идеята за Западните Балкани се открои, преди година това беше неминуемо. Дава се една нова перспектива\", допълни Ципрас.   \"Всички имаме чувството, че Сърбия е член на нашето европейско семейство, нещо което много скоро ще стане. България и Румъния имат нашата подкрепа за Шенген. И двете страни са изпълнили критериите си. Имахме разговори и за сесията 16 +1, която ще се състои в София. Разговаряхме за австрийското председателство и следващото румънско. Имахме разговори и за миграцията\", завърши  . ", "date": "2018.07.05", "title": "Ципрас: България и Румъния имат нашата подкрепа за Шенген"}
{"url": "http://www.classa.bg/%D1%81%D0%B2%D1%8F%D1%82/item/383711-%D0%B4%D0%B0-%D1%82%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%B2%D1%81%D1%8F%D0%BA%D0%BE-%D0%BC%D0%BE%D0%BC%D0%B8%D1%87%D0%B5-%D0%BE%D1%82-90-%D1%82%D0%B5", "text": "Повече от две десетилетия след като бяха на върха, Backstreet Boys продължават с опитите да се върнат на голямата сцена.   През май мъжете от бой бандата, които бяха \"момчета\" преди четвърт век, представиха сингъла \"Don’t Go Breaking My Heart\" - първият им нов запис от 5 години, а освен това обещаха и нов албум, както и световно турне. За носталгичното настроените фенове това може и да представлява някакъв интерес.   Но последните изяви на Backstreet Boys идват на фона на обвинения в сексуален тормоз, отправени към може би най-голямата звезда сред тях – Ник Картър, който е разследван от полицията.    Предполагаемата жертва - Мелиса Шуман, вече няколко месеца не спира с публичните нападки срещу него и всеки, който му помага да се върне на голямата сцена.   Самата Шуман навлиза в шоубизнеса като част от групата Dream. По-късно си изгражда кариера на актриса и комик. За пръв път тя сподели историята за посегателството през ноември в пост в блога си. Там описва инцидента като \"нещо, което ми се искаше да се преструвам, че никога не се е случвало, откакто навърших 18 години\".     Шуман разказва, че за пръв път е разговаряла с Ник Картър по телефона, докато участвала в снимките на видеоклип за песента ‘This Is Me Remix’ с групата й и тогавашния й шеф Пи Диди (Пъф Деди).  Картър се свързал с нея чрез лейбъла й, откъдето я информирали, че той има \"романтичен интерес\" към нея. По това време жената има друг партньор и разговорът й с Картът бил кратък. Няколко години по-късно обаче те се срещат отново след като са избрани да участват в телевизионен филм.   \"Първото ми впечатление за него беше, че е мил и харизматичен, така че когато попита дали искам да идем с него и негов приятел в неговия апартамент в Санта Моника в деня, в който нямахме снимки, се съгласих\", разказва Шуман.   Тя поканила съквартирантката си да дойде с нея. Картър, по това време 22-годишен, осигурил алкохола за партито. Всички изпили по един шот и отишли в хола, за да играят видеогри. Малко след това изпълнителят от Backstreet Boys отвел Шуман в офиса си и започнал да й показва някои от парчетата, по които работи.   \"Някак естествено започнахме да се целуваме. Той знаеше, че съм девствена и че имам по-консервативни религиозни християнски ценности. Не съм крила това в който и да е момент. Всички знаеха за това, включително моите агенти\", разказва Шуман.   По думите й след целувките, Картър я повел към банята в офиса му, затворил вратата и продължили да се целуват там. Поставил я на плота и започнал да разкопчава панталоните й. Тя му казала, че не иска да продължават, но той не обърнал внимание и продължил.   Тя твърди, че след като Картър я уверил, че \"няма да каже на никого\", той свалил панталоните й и й правил орален секс. Не спрял, въпреки нейната молба. Според Шуман Картър се е съблякъл и поискал от нея да върне оралната услуга с думите \"Аз го направих за теб, редно е и ти да го направиш за мен\".   Картър бил \"много разгневен\" от поведението й. Шуман обяснява, че той е бил много по-силен и голям от нея, поради което е нямало как да отвори вратата и да избяга. \"Така че когато той сложи ръката ми на неговия пенис, мисълта ми беше, че единственият начин да изляза, беше да го оставя да свърши това, което е започнал\", разказва някогашната певица.   Според нейния разказ след това Картър я завел в спалнята, хвърлил я върху леглото и се качил върху нея. Тя отново му казала, че е девствена и не иска да прави секс, но той бил  \" неумолим \" .   След изнасилването Картър неколкократно се обаждал на Шуман, но тя не му отговаряла. Надеждите й, че никога повече няма да го види се оказали напразни. Сключила договор с агента Кенет Креър, който се оказал и негов мениджър.   Тогава разбрала, че двамата са много близки. В този период Шуман дори записва дует с Картър, но те така и не се засекли в студиото. По думите й не могла да откаже да запише своята част от песента, защото \"нямало как\" да каже на мениджъра си, че най-добрият му приятел я е изнасилил.     Креър поискал от Картър да пее дуета на живо с Шуман по време на голямо шоу на лейбъла. Певецът от Backstreet Boys се съгласил, което по думите на певицата/актриса не било изненадващо – според нея той знаел, че така тя няма да може да го избягва. Прекарали времето зад кулисите в неловко мълчание.   Едва в тази част от блог поста си Шуман разкрива името на своя насилник.   Шуман изглежда е напълно наясно, че дори в ерата на #MeToo преживелите подобно нещо биват посрещнати с огромна доза скептицизъм, когато проговорят. Тя подчертава, че е говорила за изнасилването пред роднини, приятели и психотерапевта си. В крайна сметка казва на тогавашния си мениджър Нилс Ларсен, че иска да сподели историята си.   \"Той ме изслуша и каза, че ще проучи и ще се опита да ми намери добър адвокат, тъй като възнамерявах да заведа съдебен иск\", спомня си Шуман. По-късно мениджърът й казва, че Картър има \"най-добрия адвокат в страната\".   Тя обяснява, че не е имала парите, влиянието или достъпа на адвокат, който да се изправи срещу защитниците на изпълнителя. Убедили я, че в крайна сметка съдебният иск ще й навреди професионално. \"Бях концентрирана върху граденето на кариера и име по това време и не исках това, което той стори, допълнително да повлияе на живота и бъдещето ми\", разказва Шуман.   В крайна сметка тя решава да проговори публично след като изданието Radar публикува статия, озаглавена \"Ник Картър е бил разследван за сексуален тормоз на 20-годишна фенка на домашно парти\". Статията описва доклад от полицейско разследване от 2006-а.   Тогава не са били предявени обвинения и случаят е бил приключен същата година. Шуман твърди, че се е почувствала задължена да свидетелства в подкрепа на тази анонимна жена.   Картър отговаря на обвинението й с изявление, в което казва, че е  \" шокиран и натъжен \"  от казаното от нея.    \"Мелиса никога не ми е показвала или казвала по какъвто и да е начин, докато сме били заедно, или в който и да е момент след това, че нещо, което ние сме правили, не е по взаимно съгласие\", коментира членът на Backstreet Boys. Той твърди, че за пръв път чува обвиненията и не било присъщо за него да причини умишлено \"дискомфорт или вреда\" на някого.     През декември Шуман гостува в шоуто на д-р Оз, където разказва за случая. Там си спомня за разговор с мениджъра си, който й обяснил, че всички ще я нарекат \"алчна за слава\" и ще решат, че използва случилото се, за да нашуми името й.   \"Спомням си, че му казах: ‘И какво, това е всичко... ще му се размине?!’\", казва Шуман.   През февруари т.г. полицейското управление в Санта Моника потвърди, че е подадено оплакване \"срещу Картър за инцидент в началото на 2003 г.\". В Twitter Шуман посочва, че най-накрая е подала оплакване в полицията като поставя тагове #TimesUp и #MeToo.   Това не е първият случай, в който името на Ник Картър бива замесено в история с тормоз над жена. През юли 2004-а публикации в таблоиди показваха снимки на окървавена и покрита с белези Парис Хилтън. Твърдеше се, че те са дело именно на Картър, който по това време е нейно гадже.   Тези слухове също бяха отречени от него. Адвокатът на Картър – Марти Стингър, коментира по това време пред MTV, че белезите на Хилтън всъщност са били от садо-мазо фотосесия. Това е отречено от представител на младата Хилтън, но той така и не посочва откъде всъщност са белезите на клиентката му.   Backstreet Boys днес продължават изявите си, а същото важи и за Шуман, която редовно използва присъствието си в социалните медии, за да критикува сексуалния тормоз в Холивуд и да подкрепя жертвите му.", "date": "2018.07.05", "title": "Да те \"изнасили\" мечтата на всяко момиче от 90-те"}
{"url": "http://www.classa.bg/%D1%81%D0%B2%D1%8F%D1%82/item/383712-%D0%B3%D0%B5%D1%80%D0%BC%D0%B0%D0%BD%D0%BA%D0%B0%D1%82%D0%B0-%D0%B4%D0%B6%D0%B5%D0%BD%D0%B8%D1%84%D0%B5%D1%80-%D0%B2-%D1%81%D0%BB%D0%B5%D0%B4%D1%8F%D0%BB%D0%B0-%D0%B7%D0%B0-%D0%BC%D0%BE%D1%80%D0%B0%D0%BB%D0%B0-%D0%BD%D0%B0-%D0%B6%D0%B5%D0%BD%D0%B8%D1%82%D0%B5-%D0%B2-%D0%B8%D0%B4", "text": "Германката Дженифер В. работила като „пазителка на нравите\" в редиците на ИД. Задачата ѝ била да следи за морала на жените и да контролира дали спазват правилата за поведение на терористичната милиция.             За пръв път следствените органи в Германия са успели да съберат достатъчно доказателствен материал срещу германска привърженичка на ИД, завърнала се в Германия. Въз основа на това е издадена заповед за арест и миналата седмица 27-годишната Дженифер В. е била задържана в Мюнхен. Федералният прокурор на Германия Петер Франк има амбицията да привлича към наказателна отговорност все повече привърженички на терористичната организация \"Ислямска държава\". В повечето случаи обаче това е трудно, защото жените често са женени за бойци на ИД и възпитават децата си в духа на тяхната идеология без сами да участват във военни операции и престъпления.   Пазителка на морала   В случая с Дженифер В. следствието е събрало материали, които доказват, че между септември 2014 и началото на 2016 тя е участвала в улични патрули на ИД във Фалуджа и Мосул, където е трябвало да проверявала дали жените спазват правилата на терористичната милиция за поведение и облекло. Срещу това тя е получавала между 70 и 100 щатски долара месечно. Преди две години и половина заподозряната ислямистка е задържана от турските сили за сигурност при посещението ѝ в германското посолство в Анкара, откъдето е върната в Германия. Известно е също и това, че оттогава насам тя постоянно е декларирала желанието си да се върне обратно при джихадистите. От няколко дни насам Дженифер В. се намира в следствения арест.   В подобен случай, станал известен наскоро, прокуратурата претърпя провал. Федералният съд отказа да издаде заповед за арест срещу една германка от Хесен, която е живяла в Сирия заедно с боец на ИД. Това, че е била на територията на ИД и е живяла с джихадист, не е достатъчно основание за задържане, се казва в обосновката на съда. В случая с Дженифер В. обаче разследването постигна успех. \"Това е първата жена, за която успяхме да съберем достатъчно улики, позволяващи да се издаде заповед за задържане\", посочи говорителка на прокуратурата.     Федералният прокурор Петер Франк заяви в началото на годината, че ще бъде засилено съдебното преследване на жени, служили в ИД. Данните сочат, че 24 от общо 1000 нови разследвания на прокуратурата през 2017 г. са срещу предполагаеми ислямистки. През 2018 са започнати още 20 нови разследвания. Положението на ИД в Сирия явно е критично   Според информация в медиите, терористичната милиция инструктира в интернет чуждестранни джихадисти на различни езици за какво да внимават при изтеглянето си от Сирия. Списание \"Шпигел\" се позовава на вътрешна преписка на германските сили за сигурност, според която бойците биват предупреждавани да не използват фалшиви паспорти при завръщането си в Европа, а само редовни документи за самоличност или изобщо никакви. Инструктират ги също да не носят със себе си предмети, които биха могли да разкрият идентичността им. Въз основа на тези информации германските власти смятат, че \"реалното военно положение на ИД в Сирия се оценява като критично\", посочва \"Шпигел\". Все повече бойци на ИД бягат от местата на бойните действия.", "date": "2018.07.05", "title": "Германката Дженифер В. следяла за морала на жените в ИД"}
{"url": "http://www.classa.bg/%D1%81%D0%B2%D1%8F%D1%82/item/383713-%D0%BD%D0%B0-%D0%BD%D0%B8%D1%87%D0%B8%D1%8F-%D0%B7%D0%B5%D0%BC%D1%8F", "text": "Някои ги наричат \"наказателни лагери на ничия земя\". От тях мигрантите без право на убежище ще бъдат връщани обратно, още преди да са формално влезли на германска земя. Това ли е решението?             В понеделник вечерта, когато Ангела Меркел и Хорст Зеехофер най-сетне застанаха пред очакващите ги журналисти, двамата политици направиха опит да представят мъчително постигнатото решение в спора за бежанската политика като някакъв голям успех. И двамата се опитваха да излъчват оптимизъм, но техните измъчени и бледи лица, прегракналите им гласове и сенките под очите говореха за друго. Маратонските заседания от последните дни бяха оставили своите следи - и то не само видими. Прекалено много неща бяха заложени на карта. Вътрешният министър Зеехофер преди това беше заплашил, че ще подаде оставка. Това навярно щеше да доведе до разпадане на съюза между ХДС и ХСС, както и до сваляне на правителството в Берлин.   Решение по бързата процедура   На пръв поглед най-лошото е вече отминало, защото бе постигнат компромис. Лидерите на двете партии-посестрими се договориха за „нов граничен режим\" по границата с Австрия. Предвидено е бежанците да не бъдат връщани още от германската граница, за което настояваше Хорст Зеехофер. Вместо това те ще бъдат приемани в „транзитни центрове\", където по бързата процедура ще се проверява дали имат основание да искат убежище.      Ако кандидатът вече е подал молба за убежище в някоя друга страна от ЕС или е регистриран там, ще бъде връщан обратно в съответната държава. А мигранти, които пристигат в Германия от някоя друга страна-членка на ЕС, с която Германия няма споразумение за реадмисия – ще бъдат връщани обратно още от границите.   Преди това обаче Германия ще трябва да сключи със съответните страни споразумения, така че връщането на бежанците да става по взаимно приемлив и договорен начин.   Редица неизяснени въпроси   Хорст Зеехофер и Ангела Меркел: Спорът за бежанците едва не доведе до правителстена криза   Според Ангела Меркел, постигнатият компромис е спасил духа на партньорството в ЕС. За да успее въпросният план обаче канцлерката ще трябва да извърши истински дипломатически подвиг. Предстои да бъдат изяснени и някои твърде съществени юридически детайли. Миналата седмица, по време на срещата на върха в Брюксел, Ангела Меркел получи само необвързващи обещания. Италия, например, отказва да подписва каквито и да е споразумения за обратен прием на бежанци, а дали Австрия ще може да бъде склонена за същото – е повече от съмнително. Австрийският канцлер Себастиан Курц досега изразява категоричен отказ.   Ангела Меркел среща и засилена вътрешнополитическа съпротива. Председателката на Зелените Аналена Бербок нарече планираните транзитни центрове - „центрове за интерниране\". В Туитър тя написа, че ХДС и ХСС „се отказват от ценностния компас, по който се ориентира нашата страна\". Председателят на парламентарната фракция на Лявата партия Дитмар Барч смята постигнатия компромис за съмнителен в юридическо отношение. „Интересува ме как ще функционира на практика тази история с транзитните лагери. Самото понятие „транзитни лагери\" буди отрицателни асоциации\", заяви той.   „Наказателни лагери на ничия земя\"   Най-яростната критика идва от неправителствената организация, оказваща помощ на бежанци - Pro Asyl. Председателят ѝ Гюнтер Бургхард заяви, че планираните транзитни центрова в действителност са „наказателни лагери на ничия земя, в които ще бъдат затваряни хиляди, бягащи от войни, насилие и терор. Фактът, че ще бъдат задържани хора, които търсят закрила, според него, говори за загрубелите нрави на обществото.     Неправителствени организации говорят за \"центрове за интерниране\"   Засега не е известна и официалната позиция на германските социалдемократи към постигнатия от ХДС и ХСС компромис. През 2015 година ГСДП вече отхвърли веднъж идеята за транзитни центрове и то категорично. Сега обаче председателят на фракцията Карл Лаутербах обясни, че преди две години ситуацията е била коренно различна. Тогава са се обсъждали затворени центрове за много по-голям брой бежанци. „А сега очевидно става дума само за три гранично-пропускателни пункта и за не повече от няколкостотин мигранти\", заяви той.   Процедурата по летищата ще служи за образец   При създаването на транзитните центрове германският министър на вътрешните работи Хорст Зеехофер явно ще възприеме практиката, която вече се прилага по някои германските летища като Мюнхен или Дюселдорф. Властите там имат право да задържат кандидати за убежище, които пристигат от т.нар. сигурни трети страни.    В закона за предоставяне на убежище е записано, че „извънредната процедура, провеждана на летищата, се извършва преди въпросните мигранти да влязат в страната\". По същия начин би могло да се действа и в транзитните центрове, които предстои да бъдат изградени в близост до границите. Правото на редовна процедура по предоставяне на убежище възниква едва след като мигрантите са влезли на територията на определена страна от ЕС. В транзитните центрове обаче бежанците юридически ще се намират на ничия земя, макар и де факто да са на германска територия. Това ще даде право на германските власти с извънредни процудери да ускоряват вземането на решения, а и евентуалното връщане на бежанците.", "date": "2018.07.05", "title": "На \"ничия земя\""}
{"url": "http://www.classa.bg/%D1%81%D0%B2%D1%8F%D1%82/item/383714-%D0%BE%D1%80%D0%B1%D0%B0%D0%BD-%E2%80%93-%D0%BE%D0%B1%D0%B8%D1%87%D0%B0%D0%BD%D0%B8%D1%8F%D1%82-%D0%B8-%D0%BC%D1%80%D0%B0%D0%B7%D0%B5%D0%BD%D0%B8%D1%8F%D1%82", "text": "В Унгария има символичен брой бежанци, но премиерът Орбан не спира да громи мигрантите и да твърди, че са „троянският кон, чрез който навлиза тероризъм\". За мнозина консервативни политици  той е пример за подражание.               Виктор Орбан обича ясните думи и не иска бежанци в Европа. Показателно е негово патетично изявление за европейската миграционна политика от есента на 2015 година: \"Всеки европейски политик, който дава надежди на пришълците за по-добър живот и ги окуражава да изоставят всичко и да поемат към Европа, рискувайки живота си, е безотговорен. Ако Европа не си възвърне здравия разум, ще загине в една съдбовна битка\".     Виктор Орбан изрече тези думи в апогея на бежанската криза през септември 2015 година. В същото време разпореди да бъде издигната телена ограда по унгарската граница. Неговата цел бе да държи бежанците далеч от Унгария. От този момент нататък Орбан се прочу в Европа като човек, който води изключително твърд и конфронтационен курс в миграционната политика. Подстрекателят   Повечето унгарци не бяха изненадани от неговите думи. Виктор Орбан е съосновател и председател на партията ФИДЕС и управлява Унгария от 2010 година насам. От 1998 до 2002 година той също беше министър-председател на Унгария. А един от стълбовете на неговата политика е суровия курс срещу миграцията. В началото на политическата си кариера Орбан минаваше за либерал, но сега предупреждава за \"опасностите\", които създават бежанците в Европа. Миграцията за него се е превърнала в \"троянски кон на тероризма\". Той иска да запази етническата структура на Унгария непроменена и говори срещу „смесването на народностите\".   Орбан категорично отхвърля и предложенията за по-справедливо разпределяне на бежанците в Европа. В рамките на европейската политика Унгария трябваше да приеме 1.300 бежанци, но досега не е допуснала на своя територия нито един. Масовите протести, жалби и дори заведената процедура срещу Унгария за нарушаване на европейските договори, не промениха нищо в това отношение.   Виктор Орбан и неговата партия жънат постоянни вътрешнополитически успехи с тази политика. На 8 април в Унгария се проведоха парламентарни избори, спечелени отново категорично от ФИДЕС. Съюзът между ФИДЕС и Християндемократическата народна партия спечели почти две трети мнозинство в унгарския парламент. Пример за подражание и сред консерваторите в Германия   Изглежда, че стратегията на Орбан носи успехи не само в Унгария. Политици от левия партиен сектор критикуват остро унгарския премиер, но тезите му срещат одобрението на консервативните политици в Европа, включително и в Германия. През миналите години Орбан беше чест гост на конференциите на ХСС в Бавария. А председателят на ХСС Хорст Зеехофер през октомври 2016 се обърна към него с думите: \"Скъпи Виктор\". Самият Орбан описва своето отношение към ХСС като \"уникално братство по оръжие\".   Между реториката на Орбан срещу бежанците и реалностите в повечето европейски страни има огромно разминаване. В 28-те страни-членки на ЕС с над 500 милиона жители през декември миналата година са били регистрирани близо 2,3 милиона бежанци.   Зеехофер към Орбан: Скъпи Виктор!   Това отговаря на 0,45 процента от общото население. А в Унгария този процент е значително по-нисък. В създадените от Орбан транзитни зони по границата със Сърбия са подслонени няколкостотин души. По официални данни, през 2017 година в Унгария са били подадени 3.350 молби за убежище – повечето от които са на хора от Афганистан, Ирак и Сирия. Едва 1.000 от тях са получили субсидиарна защита – т.е. само право на временен престой.   Малък проблем - голяма реторика   Само 100 молби за убежище са получили положителен отговор. Тези хора получават право на пребиваване в страната и подсигурени медицински грижи. Те имат право да останат в продължение на един месец в бежански приют, след което обаче трябва сами да се грижат за прехраната си. На всеки 10.000 души население в Унгария в момента се падат по шестима бежанци. Само за сравнение: в Германия на всеки 10.000 души се падат по 117 бежанци. Въпреки малкия брой на бежанците в Унгария миграционната политика ще играе съществена роля и по време на официалното посещение на Орбан в Берлин. Унгарският премиер не одобрява политическата линия на Ангела Меркел. На пресконференция в Брюксел през 2017 година той заяви, че \"бежанците не са европейски, а германски проблем\" – макар да е повече от ясно, че това се разминава с действителността.", "date": "2018.07.05", "title": "Орбан – обичаният и мразеният"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383706-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D1%8E%D0%BB%D0%B8", "text": "ОВЕН ( 21 март - 20 април ) Трябва да бъдете по-малко честолюбиви, тогава хората ще бъдат привлечени към вас. Прекаленото перчене в работата, ще бъде излишно. Потопете се навътре във всичко ново и оригинално, за да се откроите сред тълпата. Благоприятен ден за отдих на открито, близо до вода. Само при шофиране на кола, трябва да бъдете изключително внимателни. ТЕЛЕЦ ( 21 април - 21 май )  Очаква ви изпълнение на дългогодишно желание, както и съдбоносна среща по време на пътуване. Възможно е да останете насаме, с някой ваш недоброжелател. Може да е колега или стар приятел. Пазете дистанция в процеса на общуване, за да не кажете нещо излишно. Вечерта е благоприятна за джогинг. БЛИЗНАЦИ ( 22 май - 21 Юни ) Днес ще имате толкова мисли в главата си, че няма да може да се концентрирате, нито върху работата, нито върху други важни въпроси. Опитайте се, да се концентрирате, уверено вървете напред и не се подавайте на желанията. Още повече че сега, ще имате достатъчно енергия, за да реализирате плановете си. В личната сфера, не се очакват нови перспективи.   РАК ( 22 юни - 23 юли ) Бъдете по-малко любопитни, към живота на другите. Има шанс да уредите своя собствен, така че се откажете от всичко непотребно и ненужно. Паричните ви разходи, ще бъдат значителни, но ще придобие нещо, за което отдавна мечтаете. Не са изключени също, авантюри и измами, така че пазете портфейла си. Днес, постиженията ви в спорта, ще бъдат много високи. ЛЪВ ( 24 юли - 23 август ) Днес може да попаднете под влиянието на абсолютно непознат човек и да поверите съдбата си в ръцете му. Защо трябва да споделяте това, което носите с вас от много години? В работата, нямате равни, но дългоочакваният подем в кариерата, уви, не се случва. Няма да е излишно, да учите, подобрите уменията си и да изберете друга професия. ДЕВА ( 24-ти август - 23 септември ) Днес мислете повече за себе си, работата и личния си живот, отколкото да обръщате внимание на недостойни хора. Благоприятно ще се развиват, консултации с юристи и процедури за укрепване на здравето. От алкохола, по-добре се откажете, особено ако имате стомашни проблеми. ВЕЗНИ( 24 септември - 23 октомври) Трябва да решите всички минали проблеми, в противен случай пътят към новите неприятности, ще се отвори твърде широко. Желаното финансово благополучие, ще се случи точно в момента, в който започнете, не да мърморите, а да викате за липсата на пари. Възможни са големи победи, печеливши сделки или неочаквани пари.   СКОРПИОН ( 24 октомври - 22 Ноември ) Унищожете стария ред на нещата, за да проправите пътя за нови победи. Дори за установените ви принципи, е време за промяна, те ви пречат да постигнете успех. И в любовните отношения също. Талантливите и амбициозни от вас, могат да започнат собствен бизнес. Ще се окаже, че имате толкова много почитатели, за които не сте предполагали.   СТРЕЛЕЦ ( 23 Ноември - 21 Декември ) Очакват ви срещи с дългогодишни приятели, забавления и пътувания. Време е да започнете нещо интересно и обещаващо. Денят е особено подходящ, за реализация на ярките ви идеи. От любовните интриги е по-добре да откажете, така че, след това да не се оплаквате от съдбата. КОЗИРОГ (22 Декември - 20 януари ) Бъдете предпазливи, при избора си на нови приятели и запознанства. Сред тях може да има користни хора, при това и от женски пол. Но за семейните, всичко ще бъде прекрасно. Най-накрая, дочакахте отпуската и може да помислите в коя страна да прекарате почивката си. Между другото, не се притеснявайте за парите. Вечерта ви чака печалба.  ВОДОЛЕЙ ( 21 януари -  19  февруари ) Ще разкриете в себе си таланти, за които по-рано не съм предполагали. Сега, ще може спокойно да се захванете с реализирането на блестящите си планове. Ако по-рано сами не сте си позволявали това, сега е възможно и необходимо. Основното нещо е, да сте много внимателни. Конкуренти и завистливи хора, има навсякъде.   РИБИ ( 20 февруари - 20 март ) Препоръчва се, да обърнете внимание на ситуацията у дома. Ако всички са дружелюбни и приятелски настроени, тогава сте на прав път. Е, също и на две стъпки от победата над рутината и липсата на пари. Днес може да направите това, за което мечтаете много отдавна. Искате да си купите нов дом или кола? Сега може без съмнение да харчите толкова, колкото искате.", "date": "2018.07.05", "title": "Дневен хороскоп 5 юли"}
{"url": "http://www.classa.bg/%D1%81%D0%B2%D1%8F%D1%82/item/383707-%D0%B1%D1%83%D0%BD%D1%82%D1%8A%D1%82-%D1%81%D1%80%D0%B5%D1%89%D1%83-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D1%80%D0%BE%D0%BB%D1%8F-%D0%BD%D0%B0-%D1%81%D0%BA%D0%B0%D1%80%D0%BB%D0%B5%D1%82-%D0%B9%D0%BE%D1%85%D0%B0%D0%BD%D1%81%D0%BE%D0%BD", "text": "На Скарлет Йохансон не й върви с подбора на роли, особено в ерата на ширещата се политкокретност и защита на правата и интересите на всякакви маргинализирани групи.   Миналата година игралната адаптация на анимето Ghost in the Shell забърка актрисата в скандал, поради факта, че тя беше избрана да играе персонаж от азиатски произход (макар и киборг). Йохансон и създателите на филма бяха засипани с обвинения в whitewashing – представата, че приоритетно се избират бели актьори, дори когато става дума за роли от други етноси или дори раси.     Година по-късно историята се повтаря, но този път съставките на скандала са дори още по-експлозивни. Вместо раса, акцентът пада върху сексуалност и полово самоопределяне.   Всичко започна с информацията, че Йохансон ще играе трансексуалната Данте \"Текс\" Гил във филма \"Rub and Tug\". Базираният на истински случай филм ще разкаже историята на Гил, която/който е родена като жена, но се самоопределя като мъж. През 80-те той/тя ръководи своднически бизнес, скрит зад стените на масажни студия. На режисьорския стол на продукцията сяда Рупърт Сандърс, който режисира и злополучният Ghost in the Shell.   Реакциите за избора на Йохансон, която още от миналата година е трън в очите на борците за социална справедливост, не закъсняха. И, както можеше да се очаква, повечето от тях не са особено положителни.   Основните критики са за това, че ролята не трябвало да бъде дадена на Йохансон – жена, която се определя с пола, с който се е родила, а на трансексуален мъж. Изглежда, за мнозина отново е налице проблем с представителността.   В нападките се включват не само представители на LGBT общността, но и Ейприл Рейн – онлайн инфлуенсър, станала популярна в социалните мрежи около друга кампания против дискриминацията - #OscarsSoWhite. Там акцентът беше върху това, че при наградите на филмовата Академия на САЩ се номинират предимно бели актьори и кинотворци.   Рейн обърна внимание на участието на Йохансон в Ghost in the Shell и как филмът се е провалил финансово, както и на това, че актрисата пак ще работи със същия режисьор по нов спорен проект.   Някои виждат проблема другаде – в това, че транссексуални актьори не получават други роли, освен на транссексуални персонажи, и че дори когато някаква подобна история достигне до екран, ролята отива в някое познато холивудско лице, което няма общо с тази магринализирана социална група.   Самата Скарлет Йохансон също коментира темата по начин, който още повече разгневи критиците й. Представител на актрисата е предал нейно съобщение до изданието Bustle.   \" Кажи им, че могат да потърсят представителите на Джефри Тамбър, Джаред Лето и Фелисити Хъфман за коментар \" , гласи казаното от актрисата.   Намекът е ясен – тримата изброени актьори (двама мъже и жена) са получавали признанието на критици и публика за своите превъплъщения в трансексуални роли. Може би Йохансон намеква, че не вижда проблем и самата тя да се опита да направи същото.   Кой/коя е Данте Гил?     Според статия от архивите на вестника Pittsburg Post-Gazzette от 80-те, Данте \"Текс\" Гил е бил/била \"жена с наднормено тегло от Брентууд, която се е обличала като мъж – в костюми и с вратовръзки, носила е косата си къса и с бакенбарди и е предпочитала да бъде наричана \"господин Гил\". Според адвоката й е била \"много корава\", обичала е да се забавлява и е пиела много. Освен това е можела да рецитира поезия до безкрайност...   В статията Гил е описана като лесбийка. Посочен е какъв е бил неговият/нейният бизнес – ръководенето на три студия за масажи в Питсбърг, които всъщност са били параван за проституция.   Според вестника Гил осигурява проститутки на мъже още от средата на 60-те години. Оцелява при няколко опита за покушение срещу своите бизнес партньори, но накрая попада в лапите на закона.   През 1984-а Гил се изправя пред съда по обвинение в данъчна измама. На следващата година е осъден/а на 13-години затвор. Съдия се съгласява да намали присъдата с три години, ако той/тя затвори масажните си студия в рамките на 24 часа. Така и става. Гил е освободен/освободена от затвора през 1987-а. Умира на 72-годишна възраст.   Скандалната Скарлет   Вълната от недоволство от страна на представители на LGBT общността достига до бреговете на залива \"Скарлет Йохансон\" година, след като той беше наводнен от гнева на други борци за представителност. Поводът, както споменахме, беше ролята й в игралната адаптация на японските манга и аниме Ghost in the Shell. Там Йохансон играе киборга майор Мотоко Кусанаги.   Режисьорът на анимето защити избора на актрисата, но дори това не укроти недоволните. Негативният шум около филма, а вероятно и хладният прием от страна на критиците, доведе до финансовия му крах в боксофиса. Изкарва 169 милиона долара в световен мащаб при бюджет около 110 милиона, което го превърна в един от най-големите провали на годината.   Реакциите срещу избора й за биографичния филм за Гил могат да причинят подобни щети и на \"Rub and Tug\". Но е странно как покрай цялата врява много по-често като проблем се изтъква това, че Йохансон се определя като жена, а не това, че няма никаква визуална прилика с трансексуалния мъж, когото трябва да изиграе.", "date": "2018.07.05", "title": "Бунтът срещу транссексуалната роля на Скарлет Йохансон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383708-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%B8-%D0%B4%D1%83%D1%85%D0%BE%D0%B2%D0%BD%D0%BE%D1%82%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BD%D0%B0-%D0%BD%D0%B0%D1%86%D0%B8%D1%8F%D1%82%D0%B0", "text": "От нарочно изследване на БАН научаваме, че понастоящем е модерно българчетата да се кръщават Даниелали, Кристиандра, Стефани-Грейс, Роберто-Йоан, Себастиан-Магнус или Арабелла Озара.   Удивително е как може да има мода в нещо, което се предполага, че ще се ползва неизменно в един и същи вид през следващите 70-80 години, каквото е личното име.   Аман от тази модерност!   Всъщност в модата на имената имало течения. Например имена на герои от филми и сериали. Учените отчитат, че бразилските сериали преди години са променили коренно картината на българската именна система. Днес, слава Богу, турските не са чак толкова влиятелни, освен сред някои по-специфични притежатели на български документи за самоличност.     Модерни били и патриотичните имена, които можем да разделим на две: средновековно-аристократични и възрожденско-битови.   При първите много популярни били ктиторите на Боянската църква Калоян и Десислава (нали знаете, че ул. „Калоян\" в София не е кръстена на цар Калоян, а на севастократор Калоян, чийто дворец е бил там, а пък Боянската църква е била негова частна собственост).   Аз не знам защо точно тези двама са толкова популярни, може би защото се говори често за тях и образите им се тиражират по търговски опаковки на различни стоки. Иначе ако питаш бащите и майките на всички Десислави коя е онази Десислава, на която са кръстени дъщерите им, сигурно ще пристъпват от крак на крак и ще гледат в земята.   Други средновековно-аристократични имена на мода в момента били Пресиян, Баян, Иван-Александър, Симеон, Асен и Крум. Все славни царе.   Да се чудиш защо този народ е против монархията! Същото е и за името Борис - повечето Борисовци идват от цар Борис III, а не от св. Цар Борис-Михаил Покръстител, на когото всъщност е кръстен и цар Борис III.   Фаворити в народно-битовата линия са Рая и Калина и Сиана, а за момчетата - Батул, Бончо, Делчо, Запрян, Милчо, Панчо и др. Ако тези деца бяха кръстени на баби и дядовци, щеше да е съвсем нормално и похвално, но тогава пък едва ли щяха да попаднат в списъка на „модерните\" имена. Тъй че очевидно става дума за патриотична приповдигнатост, която впрочем също е твърде модерна напоследък.   Но най-модерни, с най-силна тенденция на зачестяване са западните имена: „Айви, Вайлет, Дейзи, Джорджина, Джули, Енджи, Илайда, Илейн, Имани, Кейлин, Кейтлийн, Кийра, Маура, Мегън, Орнела, Прея, Риана, Тиама, Цезария и мн. др. И мъжките имена: Алегзандър, Анджело, Андрю, Анжел, Анри, Брайан, Браян, Викторио, Винченцо, Джордж, Джулиан, Джъстин, Доменик, Ейдриан, Жак, Жулиен, Ивън, Крисбраян, Кристиано, Кристоф, Лукас, Майкал, Максимус, Марсело, Матиас, Нейтън,Райън, Рей, Рикардо, Ричард, Робърт, Роже, Рой, Сантино, Себастиан, Стефано, Феликс, Фернандо, Франки, Франко и мн. др.\"   Защо, бе? Нали западът беше кофти, нали бяхме големи славянофили, нали щяхме да излизаме от Европейския, за да влизаме в Евразийския съюз...   Но като цяло дали децата се кръщават на персонажи от фирми, на славни български владетели или просто с „шикозни\" английски, френски и италиански имена, е все едно. Самият факт, че се кръщават както и да е, само защото това е „модерно\", говори за небивала простотия.   Много е важно, когато кръщаваш едно дете, да знаеш какво означава името, откъде идва и защо го избираш - за да сътвориш магия, за да се причастиш (да станеш част) към нещо, за да покажеш уважение към някого или да спазиш някаква традиция.   Обикновено децата се кръщават на родителите на своите родители, за да се покаже уважение към континуитета. Традицията обикновено казва първото момче да се кръсти на бащата на баща си, второто на бащата на майка си и т.н.   Когато обаче традицията отстъпи пред модерността, нещата се объркват и се очертават два подхода по отношение кръщаването с имената на предците:   1. Да не обидим никого. Кръщаваме детето с някакво идиотско новосъздадено име, което съдържа имената на всички роднини, които биха се засегнали - например Герголиана, Трифомир или нещо подобно.   2. Майната им на всички! Ние сме модерни и ще кръщаваме децата си както пожелаем (Девайла, Емелина, Катлея, Стония, Нивалин и т.н.). Светът започва от нас! Всичко дотук трябва да се зачеркне и забрави!   Това е много тъжно, защото не са нещо необичайно хората, които даже не знаят как се казват прабабите и прадядовците им, докато родословието на едно породисто германско овчарско куче, например, може да се проследи по дати и имена до 1895 г. Тъжна история. Но до това води модерността и прекалено високото самочувствие.   Кръщаването на баби и дядовци е двояко, защото от една страна така се показва уважение към тези хора, но от друга се почита общият небесен покровител.   Аз съм кръстен на дядо си Иван, но и на своя небесен покровител св. пророк Йоан Кръстител и Предтеча Господен. Той е покровител на дядо ми, на мен, на сина ми и на внучката ми. И на десетки други хора преди нас и след нас. Християните живеят в църква, а църквата се състои както от живите, така и от умрелите и в частност от светците.   За християните личното име е символ на общението с предците и светците. И като казвам „символ\", нямам предвид просто формален белег, както е прието да се разбира, а действително духовно, умопостигаемо, а не сетивно общение. При това положение етимологията на името не е толкова важна, макар че е добре да се знае - при името по-важна е личността на светеца, от когото е взето, отколкото значението му.   Иначе повечето християнски имена са с еврейски, гръцки (или еврейски през гръцки) и по-рядко латински произход. Някои локални светци (Борис, Тривелий, Енравота) са с имена от съответните езици.   Така е при християните. Неслучайно думата за кръщаване (даване на име) и Кръщение като тайнство е една и съща. Защото Кръщението като тайнство е духовно раждане за нов живот, каквото, предполага се, е и получаването на лично име.   Сигурен съм обаче, че за огромно съжаление, днес малцина подхождат към именуването на децата си по този начин, с тези мисли и мотиви.   Друг много продуктивен модел при именуването на децата е (или поне е бил) магическият. Той почива на схващането, че думите носят свойствата, природата (логоса) на предмета, който обозначават. Така човек, кръстен Здравко, се очаква да не боледува.   Божидар е такъв, който е подарен от Бога (на гръцки е Теодор, но при Тодоровците по-скоро се отдава почит на св. Теодор Тирон); Снежана е бяла и чиста като сняг, Огнян (Игнат на латински) е огнен и т.н. Има страшно много типични двусъставни славянски имена (Борислав, Светослав, Станимир и т.н.), които се използват и днес и които са обект на отделно изследване.   Има и чисто формален начин на именуване - Харизан (който е подарен), Найден (който е намерен), Белчо (който е бял).    При римляните този модел се усъвършенства до просто номериране - Примус, Секундус, Квинт, Септимий, та чак до Октавиан (осми) - името е често срещано, следователно многодетните семейства в древния Рим не са били изключение. Но това е при латинците.   При нас популярно име-номер е само Първан. Петкан е по-скоро на св. Петка (Параскева), а не защото е пето дете в семейството.   В думите има много сила, а още повече сила има в имената. И това не са празни приказки. Словото е логос, идея, то твори и разрушава. Има много начини и мотиви да избереш име на детето си. Но при всеки от тях, избирайки го, ти казваш нещо, разказваш нещо за себе си и за живота си.   Какво казваш за себе си, когато кръстиш детето си Индиана? Или Версаче? Нищо не казваш.    Или по-лошо - казваш. Казваш: „Аз съм...\" Хайде да не продължавам, че някой ще вземе да се докачи. Модните тенденции при именуването на децата, описани в изследването на БАН, не говорят добре за духовното състояние на нацията. Говорят, че все повече хора са необразовани, прости, арогантни и убедени в собствената си безценност.   Те не са виновни, защото когато са били деца, никой не си е направил труда да им обясни някои основни неща и да им даде прилично възпитание. Ако сега не се стегнем, утре техните деца, онези с изчанчените имена, също ще станат родители и ще трябва да дават имена на децата си. Какво ли ще е   тогава?   Не знам. Но мисля, че Картаген, каквото и да означава името му, трябва да бъде разрушен.", "date": "2018.07.05", "title": "Имената на децата и духовното състояние на нацията"}
{"url": "http://www.classa.bg/%D1%81%D0%B2%D1%8F%D1%82/item/383709-%D0%B7%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D0%B8%D1%81%D1%82%D0%B5%D1%80%D0%B8%D1%8F-%D1%89%D0%B5-%D0%BF%D1%80%D0%B8%D0%B4%D0%BE%D0%B1%D0%B8%D0%B5-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BC%D0%B0%D1%89%D0%B0%D0%B1%D0%B8-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F", "text": "Делегация от космическата администрация на Китай ще проведе с «Роскосмос» преговори за създаването на съвместна орбитална станция, сподели източник от ракетно-космическия отрасъл.   Визитата на делегацията в Москва се планира за края на тази седмица.   С китайските колеги ще се обсъжда въпросът за сътрудничеството в областта на пилотируемите програми», уточни източникът.     Според него, китайската страна, която в близките години планира да пристъпи към изграждането на многомодулна космическа станция, се интересува от руския опит при продължителните космически полети и изграждането на крупни космически обекти.   Освен това, Пекин няма редица критично важни технологии и е готов да продължи своето партньорство в замяна на тях.   СПОРАЗУМЕНИЕ ЗА СЪТРУДНИЧЕСТВО   По-рано «Роскосмос» и националната космическа администрация на Китай се договориха значително да разширят сътрудничеството в проектите за изучаване на Луната и създаването на съвместни орбитални групировки.   Изпълнителният директор на «Роскосмос» по бизнес въпросите Антон Жиганов заяви, че Русия разчита на сътрудничеството си с Китай при създаването на свръхтежка ракета.   Това бе потвърдено от генералния секретар на китайската национална космическа администрация Юйлун Тян.   Китайската орбитална станция  През 2011 година Китай стана третата страна след СССР и САЩ, която пусна своя орбитална станция.   «Тянгун-1» («Небесен дворец — 1»), която неотдавна излезе от орбита, е аналогична на станциите на СССР от серията «Алмаз» и «Салют», тя е предназначена за обработката на процесите на стиковка с космически кораби и тестиране на системите за автономно жизнеобезпечение на космонавтите.   «Тянгун-1» бе посетена от три експедиции — през 2011, 2012 и 2013 години.   През 2016 година връзката със станцията бе изгубена.   През 2016 година Китай пусна станцията «Тянгун-2». Както и първата, тя бе посещаема, а не постоянно обитаема.   През 2020 година Китай планира да започне изграждането на многомодулна станция.     Тя трябва да има три части и два стиковъчни възела за космически кораби или за добавяне на нови модули.", "date": "2018.07.05", "title": "Западната истерия ще придобие космически мащаби: Китай и Русия създават съвместна космическа станция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383704-%D1%84%D1%83%D1%82%D0%B1%D0%BE%D0%BB%D0%BD%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0,-%D0%B7%D0%B0-%D0%BA%D0%BE%D1%8F%D1%82%D0%BE", "text": "Красотата на половинката на английския национал Деле Али - Руби Мей, е известна на широката общественост и хората, които следят футбола на Острова. Чернокосата красавица обаче успя да покори цял свят по време на мача на Англия срещу Колумбия, който бе спечелен от тима на Гарет Саутгейт след дузпи.Руби бе на трибуните на мача, а камерите непрекъснато я показваха. Издокарана с екип на любимия си и слънчеви очила, красавицата прикова погледите на всички. А днес нейни снимки се появяват по медиите в цял свят.      ", "date": "2018.07.05", "title": "Футболната половинка, за която..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383705-%D0%B5%D0%B4%D1%80%D0%BE%D0%B3%D1%8A%D1%80%D0%B4%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%BF%D1%80%D0%B0%D0%B2%D0%B8", "text": "Сексуален скандал гръмна в средно училище в Хюстън, където 13-годишен ученик се влюбил в 24-годишната си учителка и накрая тя забременяла от него. По думите му била прекалено секси и не можел да й устои. Връзката им била разкрита, след като на бял свят се появил видеозапис от телефона на ученика.      От него станало ясно, че той и красивата Александра правели по няколко пъти секс всеки ден. Според полицията връзката на учителката започнала през Инстаграм и скоро отношенията между двамата прераснали в любов.      Александра признала, че била наистина много влюбена в момчето, а също така твърдяла, че родителите му знаели за отношенията им.      Два месеца след началото на разследването тя е зад решетките и предстои да се изправи пред съда. И двамата казват, че са готови да изтърпят всичко докрай, но все пак ще бъдат заедно някой ден.", "date": "2018.07.05", "title": "Едрогърда учителка прави..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383702-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B5-%D0%B8%D0%B7%D1%84%D1%83%D0%BA%D0%B0-%D1%81", "text": "Скандалната пловдивска изпълнителка Сузанита се похвали с лъскав подарък. И не става въпрос за бижу, а за чисто нов автомобил Порше Панамера. \"Моето ново бебче! Най-добрия подарък, благодаря ти\", гласи текстът към снимката, която се появи в Инстаграм профила на палавата Лолитка.      Няколко от последователите й обаче побързаха да й скастрят крилата и я нападнаха, като написаха, че няма да ги учуди, ако изпълнителката просто се е снимала в колата, без да е нейна собственост. Пловдивчанката не издава човекът, който й е подарил новата \"каляска\". Едно обаче е сигурно - тя ще може да го управлява чак, когато вземе книжка, пише trafficnews.bg.    Пловдивчанката няколко пъти показва, че е фенка на високите скорости и качва сторита, на които гаджето й кара с 300 км/ч по магистралата, което е в пъти повече от ограничението на скоростта по пътищата. Дали и този път тя ще отрече всички закони и ще седне зад волана, можем само да гадаем.", "date": "2018.07.05", "title": "Сузанита се изфука с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383703-%D1%82%D0%B0%D1%82%D0%BA%D0%BE-%D1%84%D0%B8%D0%BA%D0%B8-%D0%B7%D0%B0%D1%86%D0%B8%D0%BA%D0%BB%D0%B8", "text": "Звездата на Фики Стораро неочаквано започна да залязва, интересът към него драстично спада, а феновете му се топят като сняг, пише „Галерия\". Само допреди година всички прогнозираха, че синът на Тони Стораро ще надмине по популярност баща си, но драстично спадналият брой на ангажиментите на младия певец опровергават тази прогноза. През юли поканите за участия валят като пролетен дъжд. Не такава обаче е ситуацията при Фики, който през юни имал няколко участия, а три от тях били в дискотеките, които са към \"Пайнер\".      Четвъртият ангажимент бил в заведение, което пък се води като ведомствено на музикалната империя. Още по-куриозното е, че в момента в най-оборотните дискотеки не звучи нито една песен на Фики, докато дебютната на брат му Емрах, която е в дует с Емилия, се радва на небивал интерес. Заради творческата криза шефовете на Стораро обмисляли да намалят хонорара му, за да трупа повече участия. За момента Фики извисява глас за 5 бона на вечер, но управителите на заведения твърдели, че този хонорар е твърде висок и реалният му размер е 3 бона. Кариерата на Фики тръгна надолу след гафа с песента ls This Love, която излезе в края на 2016 година. След нея той не успя да изкара нито един тотален хит, а песните му станаха еднотипни.      Покрай Фики бе създадена голяма медийна истерия заради изградения му образ на плейбой и секссимвол. След като се ожени и стана баща, много от младите момичета спряха да се интересуват от него. Точно поради тази причина баща му Тони Стораро навремето дълго вре-ме криел, че е женен, за да задържи дамската аудитория. Дори когато става ясно обаче, че е женен с дете, това не му пречи да продължи да гради успешната си кариера.", "date": "2018.07.05", "title": "Татко Фики зацикли"}
