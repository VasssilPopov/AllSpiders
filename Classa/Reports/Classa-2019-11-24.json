{"url": "http://www.classa.bg/%D1%81%D0%B2%D1%8F%D1%82/item/402485-%D1%82%D1%80%D1%8A%D0%BC%D0%BF-%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BD%D0%B0-%D0%BF%D1%80%D0%B5%D1%81%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D0%B4%D0%B2%D0%B0-%D0%BB%D0%B8-%D0%B5-%D0%B2-%D0%B4%D0%BD%D0%B5%D0%B2%D0%BD%D0%B8%D1%8F-%D1%80%D0%B5%D0%B4", "text": "Бойко Борисов, министър-председател на България, страна, дълбоко засегната от широко разпространена корупция, трябва да посети президента Доналд Тръмп в Белия дом в понеделник. Липсата на свобода на пресата в България едва ли е в дневния ред на техните разговори. Българската политическа система е доминирана от Борисов и неговата партия. Борисов е на власт почти непрекъснато в България от десет години и няма сериозна политическа опозиция. Междувременно Русия, която продължава да разглежда Балканите като регион на стратегическа конкуренция със Запада, се предполага, че непряко финансира политически партии в цяла Европа. Липсата на свободни и независими медия в България днес е още едно обстоятелство, което подкопава демокрацията в този член на НАТО и Европейския съюз.     Тръмп, американският домакин на Борисов, често се нахвърля срещу легитимната американска преса. Когато прави това, президентът следва модела, използван от някои настоящи и бивши чуждестранни лидери – като Борисов – за да задушават истината и отчетността на правителствата в техните страни. Най-агресивният подход е този на Владимир Путин в Русия, който вероятно използва убийствата, сплашването и съдебните разправи, за да задушава политическата опозиция и пресата. Някои правителствени лидери в Европа – идват на ум България и Унгария – използват или дават ход на по-дискретно съчетание от мерки за манипулиране и сплашване на пресата. Най-добре съм запознат със ситуацията в България, където служих като посланик на САЩ. България днес предлага примери как правителствата и специалните интереси използват редица похвати, за да поставят медиите в подчинение. Консолидирането на медийната собственост във фактически монопол, контролиран от малка група български олигарси, е една от техниките. През 2002 г. националната преса в България, притежавана до голяма степен от международни медийни компании, беше сравнително независима и донякъде агресивна при отразяването на държавни злоупотреби. Днес независими международни медийни групи няма, заменени в повечето новинарски сектори от местни олигарси и „бизнесмени“, които използват медиите, за да влияят на правителството и съдебната система. Един човек – Делян Пеевски, член на българския парламент, е силният човек в частните български медии днес. Съобщава се, че държи 80 процента от пазара, включително голям дял от разпространението на печатни издания в страната. Финансирането на местния контрол върху медиите в България е в най-добрия случай неясно, но Пеевски и шепа други олигарси вероятно притежават или контролират почти всеки основен „частен“ всекидневник и телевизия в България. Пеевски и неговите съдружници използват своите издания в подкрепа на съществуващата структура на политическата власт, която ги защитава. Техните медийни издания дискредитират независими журналисти, политически противници, бизнес конкуренти и атакуват неправителствени организации и активисти, които изискват върховенство на закона, свобода на печата и защитават правата на човека. Тъй като информационните медии в България често са затруднени финансово, българското правителство, включително това на сегашния премиер Борисов, използва финансирането от ЕС и друго финансиране като средство за създаване на зависимост на обществените медии от финансирането от правителството. Заплашването на българските журналисти е често срещано. По принцип отделните журналисти се самоцензурират, защото знаят, че разследващата журналистика, водеща до разобличаване на престъпност и корупция, може да доведе до уволнението им от работа, изправяне пред съдебни обвинения в предубеден съд или претърпяване на физическо насилие. Някои забележително смели български журналисти поемат риска да огласят истината за корупцията в държавата и за големите престъпления, но няколко от тези честни национални и местни журналисти бяха заплашени и нападнати. Резултатът от потискането на независимата преса в България изкриви медийния сектор, разруши доверието на обществеността в пресата и създаде национална политическа среда с ниска държавна или наказателна отговорност, без сериозна опозиция, която да се противопостави на настоящото правителство. Спадът на свободата на печата в България е добре документиран от „Репортери без граници“, Европейския център за свобода на печата и медиите и други медийни наблюдатели. Но сериозният международен или вътрешен политически натиск върху българското правителство за подобряване на свободата на печата не успява да подобри ситуацията. Когато Доналд Тръмп използва силата на своята президентска позиция, за да атакува и унижава професионалната, независима преса, която поставя под въпрос правителствени решения и разкрива истината за корупцията и провалите на неговото хаотично управление, той по същество се прилага тактики за сплашване на пресата, подобни на някои от използваните в България и Русия. По същия начин, когато генералният прокурор на САЩ стане политически деец, който защитава президента от съдебни заплахи, върховенството на закона в САЩ е изложено на опасност. Когато висшите членове на Конгреса и националните електронни медии стават безусловни защитници на президента и насърчават теориите на конспирацията при търсенето на факти, общественият интерес от разкриването на истината не се обслужва. България, заедно с няколко други държави, които се стремят към пълна демокрация, са примери за това, какво може да се случи, когато програмите за компрометиране на независимата и настъпателна преса се окажат успешни. Свободата на печата в САЩ все още не е спаднала до това ниво, но не и благодарение на Доналд Дж. Тръмп, който изглежда би предпочел по-български модел.       .", "date": "2019.11.24", "title": "Тръмп и Бойко Борисов: Липсата на свобода на пресата в България едва ли е в дневния ред"}
{"url": "http://www.classa.bg/%D1%81%D0%B2%D1%8F%D1%82/item/402479-%D1%89%D0%B5-%D0%BE%D1%86%D0%B5%D0%BB%D0%B5%D0%B5-%D0%BB%D0%B8-%D0%B8-%D1%82%D0%BE%D0%B7%D0%B8-%D0%BF%D1%8A%D1%82-%D1%81%D0%B8%D0%BB%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0-%D0%B8%D0%B7%D1%80%D0%B0%D0%B5%D0%BB", "text": "Той се смята за жертва - обвиненията срещу него били \"несправедливи\". Бенямин Нетаняху е най-дълго управлявалият премиер на Израел. Инстинктът му за власт и десните коалиции успешно са го държали  на този пост. Досега.       \"Няма място за слабите. Слабите загиват, избиват ги и ги заличават от историята, докато силните, независимо дали са добри или лоши, оцеляват\" - заяви израелският премиер Бенямин Нетаняху миналата година. Самият той винаги се е стремил да бъде сред силните в света. Мнозина го наричат „Цар Биби“. Критиците и последователи му си служат с по-краткото прозвище “Биби” - монархът, силният човек на Израел. Нетаняху се харесва в този свой образ и от десетилетия се старае да го поддържа. В детството и младостта му обаче нещата са изглеждали другояче. \"Бенямин Нетаняху не е любим син и никога не получава признание от баща си\", разказва в интервю за \"Шпигел\" филмовият продуцент Дан Шадур, чийто филм за Нетаняху излезе по екраните в началото на тази година. Бащата - Бенцион Нетаняху е бил професор по еврейска история и радикален ционист, пламенен привърженик на идеята за Велик Израел. В свое интервю той казва: „Наклонността към конфликти е в природата на арабина, личността му не допуска компромиси. Той е изначалният враг. Винаги е в състояние на непрекъсната война.\" През 1960-те и 1970-те години, когато в Израел управляват леви партии, семейството на Нетаняху се чувства неразбрано и се премества в Съединените щати. Бенямин Нетаняху израства в американският щат Пенсилвания, следва и започва работа най-напред като бизнес консултант. Има двама братя - Йонатан, по-възрастният, когото бащата вижда като бъдещият лидер на Израел, умира през 1976 г. по време на освободителната операция в град Ентебе в Уганда. След смъртта му Бенямин Нетаняху за първи път се появява в публичното пространство. В средата на 80-те той става постоянен представител на Израел в Организацията на обединените нации. През 1988 г. се завръща в Израел - като красноречив, обигран и начетен човек, който впечатлява с харизмата и хумора си и говори перфектно английски. На сцената излиза нов вид политик. Най-младият министър-председател В Израел Нетаняху се присъединява към дясната консервативна партия “Ликуд” и по-късно става заместник-министър на вътрешните работи. След атентата срещу премиера Ицхак Рабин, убит от еврейски радикал на митинг в Тел Авив през 1995 г., насилието между израелци и палестинци ескалира. Нетаняху обвинява премиера Шимон Перес, че не е успял да овладее ситуацията и това му осигурява изборната победа. През 1996 г. Нетаняху става най-младият министър-председател в историята на Израел.       На изборите през 1999 г. Нетаняху не успява да задържи премиерския си пост. Десните го критикуват, че прави твърде много компромиси с мирните Договори от Осло и още тогава отправят към него обвинения в корупция. Така в края на века начело на страната застава Ехуд Барак от Работническата партия. Десет години по-късно Нетаняху отвръща на удара и се завръща като министър-председател на Израел. Речта му в университета Бар-Илан през 2009 г. се счита и до днес за малка революция. За първи и последен път Нетаняху заговаря за обособяването на две отделни държави с демилитаризирана палестинска държава като възможно решение на конфликта между Израел и Палестина. В следващите години обаче той не се застъпва повече за тази идея и отново се отклонява в дясно. Твърд десен курс Масовите сблъсъци с управляващата организация Хамас в Ивицата Газа допринасят за този обрат в позицията му. „Сблъсъците промениха драматично картината в Израел“, казва експертът Петер Линтл в интервю за ДВ. \"От отстъплението в Газа израелското общество научи един важен урок: ако се изтеглим, ще ни унищожат.\" Днес за по-голямата част от израелците това означава, че Израел не може да се оттегли от Западния бряг. „Най-вече за десните това означаваше, че цялата идея за две отделни държави просто вече не подлежеше на обсъждане“, обяснява Линтл. Премиерът Бенямин Нетаняху продължава да поддържа десен курс. През 2015 г. той е преизбран и формира коалиция само от десни партии - най-дясното правителство, което Израел някога е имал. Това означава, че на коалиционно равнище към Нетаняху се отправят, посочва Линтл. \"През последните четири години идеята за анексиране на част от Западния бряг се превърна в основна тема. Нетаняху трябваше да отговори на тези искания.\" Макар да отказва да включи анексирането на части от Западния бряг в програмата на своята партия, преди изборите Нетаняху обявява, че ако бъде преизбран, ще поиска анексиране на долината на Йордан, където живеят 60 000 палестинци. С промяната на курса той се стреми да си осигури гласовете на десните избиратели - и така да превърне партията си в най-силната политическа сила в страната, както и да получи мандат за съставяне на правителство. \"Страхът, че ще загуби гласове на десните партии накара Нетаняху да заеме твърдо десни позиции\", обяснява Линтл. През последните години Нетаняху пое този курс и в международен план, търсейки контакт с десните популисти в света. Сред тях са Жаир Болсонаро в Бразилия, Виктор Орбан в Унгария и неговият близък партньор, президентът на САЩ Доналд Тръмп, който с преместването на американското посолството в Йерусалим и прекратяването на ядреното споразумение с Иран осъществи най-голямото желание на Израел и допринесе за вътрешнополитическия успех на Натаняху. Към политическите ходове на Нетаняху се числи и сближаването със Саудитска Арабия, посочва Линтл. Според него, в международен план позициите на Израел са по-добри от когато и да било, макар в Европа да не са на това мнение. Страната се справя добре и в икономически план. При управлението на Нетаняху икономиката на Израел нараства с около три процента годишно. Освен това израелският премиер успя да предотврати въвличането на страната в големи военни конфликти - въпреки нестабилната ситуация в съседните държави, посочва още Линтл. Медийна жертва? „Лов на вещици“ от страна на медиите и левите партии - така мнозина виждат разследванията и обвиненията срещу Нетаняху в измама, злоупотреба с доверие и корупция. Нетаняху се възприема като жертва, като потискан човек, когото неизменно преследват и заплашват. Това е историята на живота му. Той почти никога не дава интервюта. Вместо това използва своите профили в социалните медии, за да разпространява информацията, която намира за подходяща и полезна. Чрез тях Нетаняху се опитва да наложи своя собствен наратив - разказа за силния, но несправедливо преследван човек. За него оставката е немислима. \"Силните - все едно дали добри или лоши - оцеляват\", каза Нетаняху преди година. Сега го заплашва затвор, а срещу него се надига и силен политически отпор. Тепърва предстои да видим дали винаги силният \"Цар Биби\" отново ще оцелее на политическата сцена.", "date": "2019.11.24", "title": "Ще оцелее ли и този път \"силният човек\" на Израел?"}
{"url": "http://www.classa.bg/%D1%81%D0%B2%D1%8F%D1%82/item/402480-%E2%80%9C%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D-%D0%B8%D0%B7%D0%B2%D0%B0%D0%B4%D0%B8-%D0%BD%D0%B0-%D0%BF%D0%BE%D0%B2%D1%8A%D1%80%D1%85%D0%BD%D0%BE%D1%81%D1%82%D1%82%D0%B0-%E2%80%9C%D0%B1%D0%BE%D1%80%D1%86%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BF%D1%83%D1%82%D0%B8%D0%BD%E2%80%9D", "text": "Сенатор Тед Круз призова за санкции срещу компаниите, участващи в изграждането на \"Северен поток 2\" - тъй като не може да се разреши газопроводът да \"подобри финансовото състояние на Русия\". Практически в прав текст се говори, че е необходимо Русия да се лиши от част от нейните приходи - и това е много по-честно, отколкото да се разсъждава за заплахата за Украйна или за вредата за околната среда, както наскоро направиха участниците във Вилнюсския „Форум Свободна Русия“. \r\n Фактът, че опитът за отслабване на Русия с помощта на санкции се провали стана ясен отдавна - въпреки някои щети от санкционната война, страната ни няма да промени политиката си. Англосаксоните обаче не могат да откажат натиска върху Русия - следователно те продължават да се борят, дори и в онези сектори на фронтовете, където няма шанс за победа. \r\n           Това е особено очевидно в ситуацията около “Северен поток 2”. Невъзможно е да се спре изграждането и стартирането му - този съвместен руско-европейски (предимно немски) проект е стратегически полезен както за Русия, така и за Европа. Отказът от него е невъзможен под какъвто и да е натиск - и американците успяха да се убедят в това повече от веднъж. Освен това, колкото повече притискат Европа и Германия, толкова повече германците натрупват недоволство от политиката на САЩ като такава - защото виждат, че Щатите се стремят да ограничат и без това непълния им суверенитет. В резултат Америка усложнява отношенията си с Европа, без да получава никакви ползи от нея. \r\n Опитите за спиране на „Северен поток 2“ обаче продължават. Така в сряда републиканският сенатор Тед Круз, изказвайки се на изслушване в Комитета за външни отношения на Сената, призова за санкции срещу участниците в проекта: \r\n „ \" \r\n Като се има предвид, че преди края на строителството остават няколко месеца и още шест месеца по-късно газопроводът ще бъде пуснат в експлоатация - Круз очевидно закъснява. Но не това е въпросът - основното е как той обяснява необходимостта от борба с газопровода. \r\n \r\n Под агресия, разбира се, имат предвид заплахата за Украйна и Европа като цяло - която, като стане зависима от руската енергия, ще стане по-податлива на икономическо „сдържане и изнудване“ от Москва. Не си струва дори да се уточнява, че Европа днес е силно зависима от руския газ - и това изобщо не пречи да се подчини не на руското, а на англосаксонското изнудване, тоест изискването за налагане на санкции срещу Русия. \r\n Важно е и друго: Круз директно признава, че основната точка на борбата срещу газопровода е желанието да се нанесе удар върху финансовото състояние на Русия. Тоест, да не се дава на Русия допълнителен доход. Това поне е честно. \r\n Защото по-голямата част от противниците на “Северен поток 2” на Запад говорят за нещо друго: че Украйна ще се лиши от доходи и като цяло ще се подложи на атака от руската армия, която ще може да я завладее; че Европа ще бъде зависима от Русия и слаба пред руската заплаха; че газопроводът ще навреди на екологичната ситуация в Балтийско море. Малцина се осмеляват да си го кажат премо: “Искаме да лишим Русия от пари”. Въпреки че, разбира се, се намират такива честни момчета не само в Сената на САЩ, както и сред нашите домашни „борци с режима“ и емигранти. \r\n На „Форум Свободна Русия“, който се проведе наскоро във Вилнюс (осмият поред - как лети времето) традиционно засрамваха Запада: докато е слаб, Путин е силен, не трябва да се правят отстъпки на тиранина и да се премахват санкциите и т.н. Но прозвуча нова нотка - екоактивистът Евгения Чирикова, която се премести в чужбина за постоянно пребиваване, се скара на Европа за подкрепата към “Северен поток 2”. \r\n И тя организира флаш моб: призова всички участници да провеждат акции и да публикуват снимки с хаштаг #StopNordStream2. Чирикова бе подкрепена от основателя на форума Гари Каспаров и други - в резултат социалните мрежи бяха напълнени със снимки. Хората позираха с плакат, на който тръба със знака NordStream2 преминава направо през Червения площад, а отгоре бе написано на английски „Спрете го!“. \r\n Да не би това да е много екологично? Чирикова обаче не можа да се удържи на обичайната „зелена“ роля - и каза, че тръбопроводът „храни режима на Путин“. Следователно, Европа трябва да се откаже от проекта, „удължаващ живота на режима на Путин с десетилетия“. \r\n Чирикова изглежда говори за същото, за което говори и Круз, само че сенаторът е все пак по-искрен. Той призовава Русия да се лиши от пари - а тя говори за руските власти. Но всичко, което се произвежда и добива в Русия и се изнася - от пшеница до петрол, от оръжие до диаманти - храни Русия като такава. \r\n Не властта, не Путин - а всички граждани на страната. Чрез данъците върху износа на суровини, най-малко, но и чрез заплатите на служителите на предприятията. Тоест хората, които призовават Русия да се лиши от определени приходи от износ, да ѝ наложат санкции, по същество искат да влошат живота на собствените си съграждани - бивши или настоящи. Тоест, те призовават да се навреди на собствената им родина - привидно заради „срива на режима“ и „победата на демокрацията“. \r\n Всичко това вече се е случвало - както желанието за поражение във войната за собствената страна, така и желанието „да се превърне империалистическата война в гражданска война“. Сега става въпрос само за икономическа война? Е, мотивите на „ходатайците“ са същите. \r\n Не е изненадващо, че след две бедствия в продължение на един век в Русия малцина са готови не само да подкрепят подобни призиви, но дори и да повярват в искрените намерения на онези, които говорят с тях. Чирикова или Каспаров водят напълно преднамерена борба със собствената си държава. Не с Путин, а просто с руския народ. Желанието да затруднят живота му - с гнусно очакване, че изведнъж тогава той ще стане и свали Путин. Изчислението е не само гнусно, но и глупаво - защото се основава на пълно игнориране на природата на руския народ. Той не прави нищо под натиск - още по-малко под натиск отвън. \r\n И още по-странно би било, ако хората дори не се вслушваха, а просто спокойно слушаха онези, които желаят лошо - в Русия има много малко мазохисти. Ето защо разсъжденията, подобни на сегашните във Вилнюс, могат да предизвикат само една реакция в Русия - презрение и отвращение. И то при онези, които все още са способни да се удивят на хората около Каспаров - повечето ги смятат за реални, без всякакви кавички, чуждестранни агенти. \r\n     \r\n\t \r\n", "date": "2019.11.24", "title": "“Северен поток 2” извади на повърхността “борците срещу Путин”"}
{"url": "http://www.classa.bg/%D1%81%D0%B2%D1%8F%D1%82/item/402481-el-mundo-%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F-%D1%82%D1%8A%D1%80%D1%81%D1%8F%D1%82-%C2%AB%D1%80%D1%83%D1%81%D0%BA%D0%B0-%D1%81%D0%BB%D0%B5%D0%B4%D0%B0%C2%BB", "text": "В Испания започнаха разследване за „възможната причастност на руските специални служби“ към събитията преди две години около референдума за независимост на Каталония, съобщава El Mundo. Вниманието на органите на реда привлече определена „елитна паравоенна група“, за която според испански вестник се подозира, че е отровила двойния агент Сергей Скрипал.        ", "date": "2019.11.24", "title": "El Mundo: В референдума за независимостта на Каталония търсят «руска следа»"}
{"url": "http://www.classa.bg/%D1%81%D0%B2%D1%8F%D1%82/item/402482-%D1%80%D1%83%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D0%BF%D1%80%D0%BE%D1%82%D0%B8%D0%B2-%D0%B8%D0%BD%D1%81%D1%83%D0%BB%D1%82", "text": "Учени от Новосибирск са създали уникално лекарство за лечение на заболявания на сърдечно-съдовата система, включително исхемичен инсулт, съобщава „Звезда”.  Новото лекарство съдържа пречистени клетки, които се използват за тестване на нова синтезирана молекула на полиаргинин.      Лекарството вече е преминало първите лабораторни изследвания на мишки, по време на които е имало подобрение на кръвния поток, предотвратяване на тъканна некроза и възстановяване на най-важните функции на организма. Според учените уникалността на лекарството се състои във факта, че то ще позволи доставяне на активни молекули до засегнатите области на тъканите без хирургическа намеса.   ", "date": "2019.11.24", "title": "Руски учени създадоха лекарство против инсулт"}
{"url": "http://www.classa.bg/%D1%81%D0%B2%D1%8F%D1%82/item/402483-%D0%B5%D0%BA-%D0%BB%D0%BE%D0%BD%D0%B4%D0%BE%D0%BD-%D0%BF%D1%80%D0%BE%D0%BF%D1%83%D1%81%D0%BD%D0%B0-%D0%BA%D1%80%D0%B0%D0%B9%D0%BD%D0%B8%D1%8F-%D1%81%D1%80%D0%BE%D0%BA-%D0%B4%D0%B0-%D0%B4%D0%B0%D0%B4%D0%B5-%D0%B7%D0%B0%D1%8F%D0%B2%D0%BA%D0%B0-%D0%B7%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80", "text": "Правителството в Лондон не отговори в определения краен срок - до полунощ - на писмото от Европейската комисия във връзка с това, че още не е номинирало кандидат за еврокомисар, каза говорителката на комисията Мина Андреева, съобщи БТА. \"Комисията ще анализира ситуацията и ще реши какви да са следващите й стъпки, ако има такива, когато сметне за подходящо\", каза тя.     На 14 ноември ЕК започна правна процедура срещу Великобритания, уведомявайки Лондон, че като не излъчва кандидат, нарушава законовите си задължения към Европейския съюз. Комисията заяви тогава, че очаква британския отговор. В хода на процедурата ЕК може да сезира за казуса Европейския съд. По принцип в ЕК трябва да има по един комисар от всяка от 28-те страни членки. Отказът на Лондон да предложи свой кандидат отлага встъпването в длъжност на новата комисия под председателството на Урсула фон дер Лайен. Британският премиер Борис Джонсън отказва да номинира еврокомисар с аргумента, че страната му напуска ЕС и че на 12 декември британците ще гласуват на общи избори.", "date": "2019.11.24", "title": "ЕК: Лондон пропусна крайния срок да даде заявка за еврокомисар"}
{"url": "http://www.classa.bg/%D1%81%D0%B2%D1%8F%D1%82/item/402484-%D0%BA%D0%BE%D0%B8-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D1%81%D0%BB%D1%83%D0%B6%D0%B1%D0%B8-%D0%BE%D0%BF%D0%B5%D1%80%D0%B8%D1%80%D0%B0%D1%82-%D0%B2-%D1%81%D1%8A%D1%80%D0%B1%D0%B8%D1%8F", "text": "Аферата „руски шпионин“ разкри, че Сърбия е интересна за много служби за разузнаване и сигурност, особено на водещите световни сили, а причините за това са много – от недовършените войни на Балканите до геополитическата позиция на Сърбия, която свързва Европа и Близкия изток. Записът, на който се вижда как руският агент подполковник Георгий Клебан подкупва сръбски офицер, според първоначални информации е бил публикуван от американска служба, което е още едно от доказателствата, че на територията на Сърбия се преплитат много чуждестранни интереси и влияния. Това потвърди и началникът на управлението за анализи на БИА /Агенцията за сигурност и информация/ Реля Желски, който подчерта, че аферата „руски шпионин“ не е единствен случай в Сърбия.     „Напротив, макар че това звучи като теория на конспирацията, на територията на Сърбия в момента действат голям брой системи за разузнаване и сигурност както на най-мощните страни в света като САЩ, Руската федерация, Великобритания и Китай, така и на страните от региона като Хърватия и Албания, но този списък не свършва тук“, казва Желски. Той изтъква, че Сърбия е страна, която се намира в много специфичен момент и в много сложна ситуация, а държавното й ръководство е под голям натиск да се откаже от определени стратегически направления и курсове, които следва. Политическият анализатор Душан Янич казва за „Блиц“, че разузнавателните служби на великите сили, но и на почти всички държави в региона работят на територията на Сърбия. „Тук имам предвид Румъния, България, но преди всичко Унгария, Италия и особено Турция, която има голямо влияние на Балканите. Франция също проявява голям интерес към разузнавателни данни за Сърбия, особено във връзка с въоръжаването и проблема с Косово“, казва Янич. Той посочва, че чуждестранните служби събират данни за сигурността и политиката. „Главна причина за шпионажа в Сърбия са недовършените войни. Тук преди всичко визирам Косово, но и /Северна/ Македония, Черна гора и особено Босна и Херцеговина. Сърбия сама по себе си е интересна, защото се въоръжава, а има и по-различна позиция в сравнение с периода до 2012 г.“, оценява Янич и добавя, че Сърбия има не толкова геополитическо значение, колкото важно географско положение. „Ние се намираме на Коридор 10, което е най-краткият път, свързващ Европа и Близкия изток, а там в момента всичко ври. Това положение на Сърбия е важно и по отношение на организираната престъпност и тероризма“, обяснява Янич. Изпълнителният директор на Белградския център за политика за сигурност Предраг Петрович казва, че работата на чуждестранни разузнавателни служби в повечето случаи не е незаконна. „Обичайно е големи държави, които имат политически и икономически интереси в други страни, да се опитват да защитят тези интереси и за тази цел използват и разузнавателни служби, както държавни, така и частни“, казва Петрович. Той отбелязва, че Сърбия в момента е интересна политически за великите сили заради опитите за решаване на косовския проблем и сблъсъка на интереси, които те имат по този въпрос, докато страните от региона желаят да знаят какво става в съседство.    ", "date": "2019.11.24", "title": "Кои чуждестранни служби оперират в Сърбия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402476-%D0%BE%D1%81%D0%B5%D0%BC-%D0%BE%D1%82-%D0%B3%D1%80%D1%83-%D0%B7%D0%B0%D0%BC%D0%B5%D1%81%D0%B5%D0%BD%D0%B8-%D0%B2-%D0%BE%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B0-%D0%B5%D0%BC%D0%B8%D0%BB%D0%B8%D1%8F%D0%BD-%D0%B3%D0%B5%D0%B1%D1%80%D0%B5%D0%B2", "text": "Осем служители от Главното управления на Генералния щаб на Русия (преди това ГРУ) може да са замесени в отравянето на българския бизнесмен Емилиян Гебрев, на сина му и на директора на неговата компания.    Това показват разследванията на The Insider, Bellingcat и \"Шпигел\". Припомняме ви, че случаят с отравянето е от април 2015 г. тримата се разболяват, но и тримата са на различни места. В тялото на бизнесмена е намерен агент, който принадлежи на \"Новичок\". Според разследващите, в групата, участваща в отравянето, са били Георги Горшков (Петър Борисов), Сергей Павлов (Сергей Лутенко), Николай Кононихин (Николай Ежов), Иван Лебедев (Иван Терентиев), Алексей Никитин (Алексей Калинин), Данила Степанов ( Данила Капралов) и Владимир Попов (Владимир Мойсеев). Те са били в България по различно време. Един от тях е посетил страната след отравянето - през май 2015 г. Освен това, по това време бизнесменът се е почувствал отново зле. Причините за отравянето на Гебрев все още не са установени.    ", "date": "2019.11.24", "title": "Осем от ГРУ замесени в отравянето на бизнесмена Емилиян Гебрев?"}
{"url": "http://www.classa.bg/%D1%81%D0%B2%D1%8F%D1%82/item/402477-%D1%84%D0%B8%D0%B4%D0%B5%D0%BB-%D0%BA%D0%B0%D1%81%D1%82%D1%80%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%B2-%D0%BA%D1%83%D0%B1%D0%B0-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8", "text": "Усмихнат или войнствен, замислен или наблюдателен, лидерът на кубинската революция Фидел Кастро продължава да присъства силно на острова три години след смъртта си.   Неговият лик може да се види по стените на голяма част от сградите в страната чак до най-източната точка, информира Франс прес. Така е не само в Хавана и Сантяго де Куба, двата най-големи кубински града, но и в селца като Сан Луис в източната част на Куба или Хатибонико - в централната, както и в Гунтанамо (източната), където се намира американска морска база, за чието премахване кубинското правителство настоява.     Освен това присъствие по стените, Фидел, който почина на 25 ноември 2016 година, продължава да бъде човекът, който разпалва страстите на острова. За едни той е благодетел, а за други - виновникът за злините на страната. \"Ние сме приемствеността\" гласи девизът на президента Мигел Диас-Канел, който е на власт от април 2018 година и не престава да цитиран Фидел Кастро в свои речи и в туитове. Новият държавен глава зачести обиколките си из острова, за да се среща с кубинци. Той бе определен на поста от Комунистическата партия, единствената разрешена на острова, и възприе стила на Фидел, но с една разлика - той иска да изгради образа на по-колективно ръководство. \"При Фидел имаше голяма централизация: той беше президент, премиер, главнокомандващ\", потвърждава политическият анализатор Карлос Алсугарай. Неговият брат \"Раул наследи това, но започна да децентрализира властта и днес се вижда усилие правителството да действа по-колективно\", допълва анализаторът, цитиран от АФП. Третата годишнина от смъртта на Фидел Кастро се отбелязва в момент на силно напрежение в отношенията между Куба и САЩ, които затегнаха ембаргото си, влязло в сила от 1962 година, обвинявайки кубинското правителство, че потиска народа и оказва военна подкрепа на венецуелския президент Николас Мадуро.", "date": "2019.11.24", "title": "Фидел Кастро продължава да присъства в Куба години след смъртта си"}
{"url": "http://www.classa.bg/%D1%81%D0%B2%D1%8F%D1%82/item/402478-%D0%BA%D0%B0%D0%BA-%D0%BC%D0%B0%D0%BA%D1%80%D0%BE%D0%BD-%D0%B8-%D0%BE%D1%80%D0%B1%D0%B0%D0%BD-%D0%BD%D0%B0%D0%BA%D0%B0%D1%80%D0%B0%D1%85%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D0%B8", "text": "Защо Макрон и Орбан са тръгнали да вбиват клинове в добре смазания европейски механизъм? Те са провокатори - лансират нови, объркващи идеи в един свят, който изглежда удобен  и функциониращ, пише Борис Калноки.       На осми ноември почетният председател на Християнсоциалния съюз Едмунд Щойбер получи в Будапеща престижен орден от унгарския президент Янош Адер. След това проведе частна среща за обмяна на мнения с министър-председателя Виктор Орбан. Планирано бе тя да трае час, но продължи повече от три часа. За какво са говорили двамата? \"Най-вече за европейската политика и за френския президент Еманюел Макрон\", каза Щойбер след разговора. \"Драстичните изявления на Макрон - че Европа трябва да разглежда себе си като световна сила или ще изчезне\" не били \"казвани в толкова остра форма от никого другиго\". Щойбер не скри, че споделя мнението на Макрон, макар федералната канцлерка Ангела Меркел да му опонира. И добави, че Орбан също гледа на нещата така - НАТО вече не е това, което беше. Има място за сериозни съмнения дали клаузата за солидарност би била изпълнена, ако Естония например бъде нападната от Русия. Според Щойбер, Европа трябва съвместно да развива отбранителната си политика и да разполага със собствена дееспособна армия. В това отношение Орбан на драго сърце би партнирал \"в рамките на възможностите на своята страна\". Унгария - търсач на нови територии във време на радикални промени Орбан и Макрон разговаряха по въпроса и лично, и подробно, когато френският президент прие на 11 октомври в Париж унгарския правителствен ръководител. След разговора Макрон заяви, че обсъждал с Орбан бъдещето на НАТО и на ЕС, при което двамата открили редица допирни точки. Още преди това, през септември, Макрон нарече Орбан \"вдъхновяващ\" - комплимент, с който Орбан на свой ред неведнъж е ласкал Макрон. По думите на Макрон, политическият дискурс на Орбан \"носи в себе си културна и цивилизационна жизнена сила\", при управлението на Орбан Унгария се е превърнала в един вид търсач на нови територии във време на радикални промени, като контрапункт на другите европейски страни. В Полша мнението за Макрон е различно. Полският министър-председателят Матеуш Моравецки окачестви анализа на Макрон, според който НАТО бил \"в мозъчна смърт\" , като \"опасен\". Той остро нападна Макрон, като заяви, че Франция икономисвала от отбраната и че било под въпрос дали изобщо е готова да изпълнява задълженията си. Моравецки се надява, че на страната все още може да се разчита в НАТО. Резкият тон не е случаен. Експлозивната критика на Макрон, че при евентуално нападение от страна на Русия срещу някоя от държавите от бившия Източен блок САЩ не биха оценили случая като \"задължителен за проявата на солидарност\", засяга ядрото на полската отбранителна политика. Варшава гледа на Русия като на истинска, конкретна опасност за полската сигурност, и по отношение на ЕС мисли точно така, както мисли Макрон за НАТО: при сериозна опасност на организацията не би могло да се разчита. Затова през последните години Полша инвестира много политическа енергия и много средства, за да обвърже американците. Правителството успя да извоюва разполагането на американски войски в Полша и поддържа тесни връзки със САЩ в политиката по сигурността. Според Макрон това е наивно. И може би наистина е наивно. Макрон и Орбан - носители на интелектуални импулси Забележително е, че Макрон и Орбан са се превърнали в носители на интелектуални импулси в дебатите за бъдещето на Европа. Шаблоните на миналото - за или против Европа, повече или по-малко европейска интеграция, повече ЕС или повече национална държава - вече не съответстват на комплексните и доста противоречиви мисли, формулирани от двамата.  - т.е. той е за \"по-малко Европа\". Това е решение, което отваря вратите за руското, китайското и турското влияние в региона - т.е. то е насочено към \"слаба Европа\". Страните от Вишеградската четворка (Полша, Унгария, Чехия и Словакия), определяни като скептично настроени към ЕС, са от своя страна страстни радетели за ново разширяване на Изток - т. е. те са за \"повече ЕС\". Чисто от собствен интерес - тъй като така политическата тежест на \"Изтока\" значително ще се увеличи. Макрон иска общ европейски финансов министър, преки данъци на ЕС, обща икономическа политика - с други думи, \"повече ЕС\". Орбан и Вишеградската четворка не искат нищо подобно - т.е. в това отношение те искат \"по-малко ЕС\". Всички искат повече европейски пари, например от новия данък върху финансовите трансакции - т. е. \"повече ЕС\". Макрон и Вишеградската четворка потъпкаха принципа на водещите кандидати при последните евроизбори - \"по-малко ЕС\". Спорът за повече или по-малко ЕС Макрон и Вишеградската четворка искат истинска европейска армия - \"повече ЕС\". Франция поради това, че самата тя иска да е сила и би могла да претендира за водеща роля в една европейска армия. Полша има интерес от това да има още един елемент за противопоставяне на Русия - но само ако НАТО не се разпадне. Унгария, Чехия и Словакия поддържат идеята, защото са твърде малки и почти не могат да си позволят дееспособна армия. Накратко, ако в Германия често се питат най-общо \"за\" или \"против\" ЕС или НАТО, Макрон и Орбан разделят въпроса на части: повече ЕС там, където има смисъл. Но не според интересите на Съюза, а само там, където това съответства на техните собствени интереси.Те са от различни лагери, затова и позициите им понякога си противоречат. Но неизменно става дума за собствения национален интерес. Германия стои нерешително и колебливо в средата. Тя очевидно разбира какво цели Макрон - според тенденцията във френската европейска политика от Шарл де Гол насам: Германия да бъде блокирана в политически план, икономиката й да бъде уязвена и по възможност да се попречи на германците да осъзнаят силата си и отново да поискат да вървят по свои пътища в Европа. Германия - както мислят в Източна Европа - наистина е силна. И объркана - накъде да се насочи със собствената си тежест? Наляво, да прегърне Франция и да тренира европейска \"солидарност\"? Или надясно, да провежда - аплодирана от източноевропейците -  класическа национална властова политика? Макрон и Орбан правят това, което в Германия най-много ненавиждат: те лансират нови, объркващи идеи в един свят, който изглежда удобен и функциониращ. Германия, както смятат във Франция и в Източна Европа, е влюбена в статуквото, но то вече не може да бъде опазено. Това предизвиква размисъл. Може да предизвика и главоболие.", "date": "2019.11.24", "title": "Как Макрон и Орбан накараха Германия да се замисли"}
{"url": "http://www.classa.bg/%D1%81%D0%B2%D1%8F%D1%82/item/402465-%D0%B3%D1%80%D1%8A%D1%86%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%E2%80%9E%D1%89%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%B2%D1%80%D0%B0%D1%82%D0%B0%D1%82%D0%B0-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D0%BA%D0%BE%D0%B8%D1%82%D0%BE-%D0%BD%D1%8F%D0%BC%D0%B0%D1%82-%D0%BF%D1%80%D0%B0%D0%B2%D0%BE-%D0%BD%D0%B0-%D1%83%D0%B1%D0%B5%D0%B6%D0%B8%D1%89%D0%B5%E2%80%9C", "text": "Гърция заяви, че ще разполага с повече гранични служители, за да „затвори вратата\" за мигранти, които нямат право да останат. Този ход е най-новият признак на засилваща се позиция срещу търсещите убежище, след нов скок в броя на пристигащите.   Премиерът Кириакос Мицотакис заяви пред парламента, че е одобрил назначаването на 400 охранители по сухопътната граница на Гърция с Турция и още 800 охранители за нейните острови, съобщава Ройтерс. Гърция също ще поднови своите морски операции за патрулиране.   В сряда, избраното през юли консервативно правителство, обяви планове да закрие пренаселените бежански лагери на островите и да ги замени с ограничителни центрове за задържане.   „Добре дошли в Гърция са само тези, които сме избрали. Тези, които не са добре дошли, ще бъдат върнати \", каза Мицотакис.", "date": "2019.11.24", "title": "Гръцкият премиер „ще затвори вратата за мигранти, които нямат право на убежище“"}
{"url": "http://www.classa.bg/%D1%81%D0%B2%D1%8F%D1%82/item/402466-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B8%D1%80%D0%B0%D0%BA-%D0%BD%D0%B0-%D0%BD%D0%B5%D0%BE%D0%B1%D1%8F%D0%B2%D0%B5%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5", "text": "Съобщава се, че вицепрезидентът на САЩ Майк Пенс е започнал неочаквано посещение в Ирак, пристигайки във въздушната база Ал Асад в западната провинция Анбар. Базата е домакин на американски войски, натоварени с обучението и подпомагането на иракските сили.   Очаква се вицепрезидентът да разговаря с премиера на Ирак Адил Абдул Мехди, според източник в кабинета на премиера, цитиран от АП и Ройтерс. „Ню Йорк Таймс\" съобщава обаче, че Пенс и Мехди са разговаряли по телефона, но не са се срещали лично. Правителството на САЩ засега не е направило официален коментар по въпроса.", "date": "2019.11.24", "title": "Майк Пенс пристига в Ирак на необявено посещение"}
{"url": "http://www.classa.bg/%D1%81%D0%B2%D1%8F%D1%82/item/402467-%E2%80%9E%D0%BA%D1%80%D1%8A%D1%81%D1%82%D0%BD%D0%B8%D0%BA%D1%8A%D1%82%E2%80%9C-%D0%BD%D0%B0-%D0%B8%D1%80%D0%B0%D0%BA%D1%81%D0%BA%D0%B0%D1%82%D0%B0-%D0%B8%D0%BD%D0%B2%D0%B0%D0%B7%D0%B8%D1%8F-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%82%D1%80%D1%8A%D0%BC%D0%BF,-%D1%87%D0%B5-%D0%BD%D0%B5-%D0%BC%D0%B8%D1%81%D0%BB%D0%B8-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B2-%D1%81%D0%B8%D1%80%D0%B8%D1%8F", "text": "Пол Уолфовиц, описван от Си Ен Ен като „сърцето и душата на войната в Ирак\" разкритикува президента Доналд Тръмп за „изоставянето на кюрдите, тъй като САЩ ще се нуждаят от тях следващия път, когато има война в Сирия. Тръмп е сляп, ако смята, че войните могат да \"свършат.\", каза той.   Той посочи в New York Times, че десетилетията премеждия в Близкия изток са създали в региона и някои приятели на САЩ - а именно , кюрдите. Изоставяйки ги, Тръмп ще направи бъдещето много по-трудно. Уолфовиц напомня на Тръмп, че тъй като кюрдските и арабските съюзници на САЩ бяха достатъчно благосклонни да служат като пушечно месо в борбата срещу Ислямска държава в Сирия и Ирак, САЩ загубиха само шест войници, в сравнение с 11 000 от подкрепяната от САЩ опозиция. По-малко войнственият ум би могъл да възприеме това като експлоатация, а не като съюз - но приятелството означава никога да не се налага да казвате „съжалявам, че превърнах вашата родина в огнище на сектантски конфликт.\" Когато настъпи следващата война - и Улфовиц ни уверява, че ще има следваща война - САЩ ще съжаляват, че са изоставили своите кюрдски приятели, защото всяка война, която Улфовиц е подкрепял в продължителната си кариера, завършва с „освободената страна превърната в прах\". Според Уолфовиц няма \"правилен\" начин да се напусне война. „Отдалечаването от [Близкия изток] има начин да изсмуче обратно Америка\", предупреждава той. „Вакуумът на властта, ще се развие - при липса на твърда американска ръка, която да насочва изостаналите местни политици – в действителен вакуум, способен да изсмуква американските войски през космоса. Единственият начин да се предотврати това е да се подкрепят американските „съюзници\" начело на тези страни и да се заобиколят с американски „съветници\", за да не правят грешката да слушат народа си\". Той критикува и бившия президент Барак Обама, че не подкрепи усилията на сирийската опозиция да свали президента Башар Асад, тъй като „малко подкрепа на правилното място, можеше да свали режима с малък риск за американците. \" Вулфовиц призна през 2013 г., че войната в Ирак е катастрофа, но настоя, че това е само защото той всъщност не е бил нейният „архитект\". Той искаше ръководството на Ирак от самото начало, вместо Пол Бремер да ръководи шоуто. За човек, който прекарва толкова много време, да спори за демокрацията, той е силно алергичен към самоуправление в близкоизточните народи., а правилен би бил според него колониалистичният модел за подкрепа на една група иракчани срещу останалите и всичко щеше да е страхотно.   Удивително е, че все още има сериозни политици, които изслушват човека, който през 2003 г. позорно обеща, че „иракският народ ще приветства [американските войски] като освободители\", отменяйки необходимостта от тежко присъствие на войски в страната. Нееднократните опити на Тръмп да напусне Сирия се разпадаха пред противопоставянето от силните интереси, които представлява Уолфовиц. Но дори ако Тръмп спре да се опитва да изтегли американците от региона, Уолфовиц ще бъде прав - тези войни ще продължат да се случват.", "date": "2019.11.24", "title": "„Кръстникът“ на иракската инвазия критикува Тръмп, че не мисли за следващата война в Сирия"}
{"url": "http://www.classa.bg/%D1%81%D0%B2%D1%8F%D1%82/item/402468-%D0%BF%D1%83%D1%82%D0%B8%D0%BD-%D0%BF%D0%BE%D0%B8%D1%81%D0%BA%D0%B0-%D0%B4%D1%80%D0%BE%D0%BD%D0%BE%D0%B2%D0%B5,-%D1%80%D0%BE%D0%B1%D0%BE%D1%82%D0%B8,-%D0%BB%D0%B0%D0%B7%D0%B5%D1%80%D0%B8,-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B8-%D0%BF%D0%BB%D0%B0%D0%BD%D0%B5%D1%80%D0%B8-%D0%B8-%D0%B2%D0%B8%D1%81%D0%BE%D0%BA%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%BE%D1%80%D1%8A%D0%B6%D0%B8%D1%8F", "text": "Руските военни ще навлязат в научната фантастика, след като Владимир Путин каза, че планът за увеличаване на въоръжените сили до 2033 г. трябва да се съсредоточи върху Изкуствения Интелект и оръжията, базирани на „нови физически принципи\". С въвеждането на цяла гама от най-съвременни оръжия през последните години „Русия бе в състояние да направи крачка напред в сравнение с другите световни военни сили\", заяви Путин по време на заседание на руския Съвет за сигурност.   Най-новите оръжия и оборудване, притежавани от въоръжените и военноморските сили на страната, понастоящем са над 68 процента, каза той и добави, че те трябва да бъдат увеличени до поне 70 процента и да се поддържат на това ниво. Програмата за развитие на руския военно-промишлен комплекс до 2033 г. ще бъде одобрена през следващата година, за да остане Русия пред своите конкуренти, заяви президентът. Акцентът в плана трябва да се постави върху „модерни високоточни оръжия и средства за аерокосмическа отбрана; активното използване на изкуствения интелект при производството на военен хардуер \", каза президентът. Трябва да се разшири линията от безпилотни разузнавателни и атакуващи самолети, лазерни и хиперзвукови системи, оръжия, базирани на нови физически принципи, както и роботизирани системи, способни да изпълняват различни задачи на бойното поле. Русия се нуждае тези футуристични оръжия, защото „светът е изправен пред сериозни предизвикателства и заплахи, докато военните технологии се развиват бързо, осигурявайки по-силна конкуренция в областта\", обясни Путин. „Оттеглянето на САЩ от договора INF под измислен претекст се превърна в значителен удар за системата за контрол на оръжията. Русия трябва да да бъде в състояние да прогнозира ефекта, който този ход ще окаже върху международната обстановка и съответно да коригира военния си потенциал.\" Натрупването на сили на НАТО в близост до руските граници и \"опитите за милитаризиране на космоса\" също са повод за сериозни опасения, заяви държавният глава. Русия вече успешно е тествала своя хиперзвуков планер „Авангард\", който се изстрелва от силози. Някои източници твърдят, че тази технология ще бъде пусната в експлоатация до края на годината. Хиперзвуковите ракети Кинжалl, които се изстрелват от самолети, също бяха показани на обществеността. Твърди се, че тези оръжия могат да преодолеят всяка съществуваща противовъздушна защита тъй като летят пет пъти по-бърза от скоростта на звука. В момента се работи по корабната хиперзвукова система Циркон.   Едно от оръжията, основано на нови физически принципи, е лазерната система Пересвет, която започна изпитания с военните миналата година. Хардуерът е силно класифициран, но експертите смятат, че той може да се използва като заглушаващо устройство или за неутрализиране на вражески цели, включително крилати ракети и спътници в орбита. Сглобяването на серийни изтребители от пето поколение Су-57 започна по-рано тази година. Най-модерният самолет активно използва ИИ и дори беше описан като \"летящ робот\". Преди няколко месеца пробна версия на Су-57 извърши грандиозен съвместен полет с новия руски тежък дрон \"Охотник\", който може да се използва за наблюдение и за атакуващи мисии.", "date": "2019.11.24", "title": "Путин поиска дронове, роботи, лазери, свръхзвукови планери и високотехнологични оръжия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402470-%D0%BD%D0%BE-%D0%BD%D0%B0%D0%BC%D0%B5%D1%80%D0%B8%D1%85%D0%BC%D0%B5-%D1%81%D0%B0%D0%BC%D0%BE-%D0%B5%D0%B4%D0%BD%D0%B0-%D1%82%D0%B8%D1%88%D0%B8%D0%BD%D0%B0", "text": "\" \"   Отново е ноември и отново има хора, които протестират с искане за оставка на Валери Симеонов. Постът, който те искат той да оваканти, е нов: заместник-председател на парламента. Причината за искането им си е старата: думите на Симеонов към майките на деца с увреждания отпреди година. Оптимизмът на няколкото десетки души, събрали се под дъжда пред Народното събрание и заричащи се за продължителни протести, е твърде голям. Тяхната победа над наглостта в политиката дойде миналата година, при това след една продължителна кампания, широка обществена подкрепа и една от най-големите кризи за кабинета \"Борисов 3\", приключила с оттеглянето на лидера на НФСБ от поста вицепремиер. Това да се случи втори път – без да има нова причина, а да се разчита на изказването на Симеонов отпреди 13 месеца – е малко вероятно. В крайна сметка той е част от управляващата коалиция и един от останалите лидери в мини-коалицията \"Обединени патриоти\". След като постът на зам.-председател е предвиден за ОП, а другият неин лидер – Красимир Каракачанов, е вицепремиер и министър на отбраната, не е толкова неочаквано, че Симеонов сяда на банката и вече ще гледа останалите депутати очи в очи.       Позицията на НФСБ е ясна, ВМРО се опитват да угодят на своя коалиционен партньор, а ГЕРБ в случая отново могат да представят казуса като вътрешен за парламентарната група на ОП, същевременно давайки мълчалива подкрепа за избора, за да е една от опорните колони на кабинета стабилна. Дори част от депутатите на опозиционната БСП гласуваха \"за\" избирането на Симеонов, въпреки че сега се опитват да го оправдаят като грешка с надеждата някой протестиращ (или подкрепящ протестиращите) да си каже \"Браво на тях!\". Не е лесно да си БСП... Имат ли право родителите на деца с увреждания, които сега протестират, да се чувстват обидени? Да, и никой не може да им го отнеме. Но има ли я онази обществена подкрепа от края на 2018 г.? С оглед на броя на протестиращите, за момента по-скоро не. Валери Симеонов никога не е бил особено добър в едно от нещата, за които най-ожесточено се е борил в политическата си кариера: тишината. Именно това го скара с майките на деца с увреждания преди година. Грешката може би е, че сега отново побърза да коментира новия протест срещу себе си като \"намеса в правилата и реда на парламента\". А тази реакция ще доведе до още една реакция, и до още една реакция... Що се отнася до политическия елит, скандалът с изказването на Валери Симеонов от миналата година беше приключен на 16 ноември 2018 г. - денят, в който той си подаде оставката като вицепремиер. Това беше неговото наказание и \"поета политическа отговорност\". В България традиционно е трудно политически скандал да \" убие \" нечия политическа кариера. Вместо това най-често всичко се разминава с шляпване през ръцете и вече любимата универсална панацея, която не е нищо повече от безполезно плацебо – оставката. След това се разчита на късата обществена памет и изгубването на интерес от страна на медиите, за да се намери нов пост на съгрешилия с думи или действия. Ако не беше така и реакциите за неуместни изказвания водеха до по-сериозни последствия – падания на правителства или реално пенсиониране от политическата сцена, трудно правителство в България щеше да изкара цял мандат, а партийният пейзаж щеше да е осеян с нови и нови проекти на опортюнисти, опитващи се да заемат местата на \"пенсиониралите се\". Да си спомним и думите на самия Симеонов от пресконференцията за оставката му миналата година: \"...не ми е детската мечта да съм вицепремиер и съм заел този пост единствено защото настояваха моите партньори да бъда като гарант на това управление, участвайки в него, като гарантирам и подкрепата на партията, която ръководя\". От управленска гледна точка е по-добре \" гарантът за това управление \" и за подкрепата на партията, която той ръководи, да бъде щастлив и кротък, отколкото да го оставят до края на мандата на резервните скамейки. Именно на резервните скамейки има риск Симеонов да натрупа огорчение от изолацията си от властта. От вицепремиерската си оставка насам той вече няколко пъти е отправял критики към ГЕРБ в полуопозиционен режим. Продължението на тези нагласи в един момент може да доведе до по-сериозно обръщане срещу доскорошните съюзници, за да бъдат натрупани политически дивиденти. Все пак, както е тръгнало, скоро НФСБ ще има нужда от такива. Все пак политическите кариери у нас умират на избори, а не покрай оставки. А ако могат да се правят изводи на база резултатите от евровота, НФСБ не е в изгодна позиция в момента. Коалицията \"Патриоти за Валери Симеонов (НФСБ и Средна европейска класа)\" събра едва 22 421 гласа или 1,15%. За сравнение партньорите им от ВМРО получиха гласовете на 143 830 души (7,36%). При този резултат и спорната на моменти фигура на Симеонов не е изключено ВМРО да опитат със самостоятелно явяване на парламентарните избори през 2021 г. Това би означавало сериозен крах за НФСБ и може би дори оставане извън Народното събрание. Тази опасност води до риска НФСБ да стане по-остра спрямо управлението, за да привлече част от вота на недоволните. А за да бъде предотвратено това, по-лесно е на партията да бъде даден пост, който да ги държи доволни. \" \"  ", "date": "2019.11.24", "title": "Но намерихме само една... тишина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402471-%D0%B2%D0%BE%D0%B5%D0%BD%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%80%D1%83%D1%81%D0%B8%D1%8F,-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%A6-%D0%BE%D1%82-%D1%80%D1%83%D1%81%D0%B8%D1%8F-%D0%B0%D0%BA%D0%BE-%D1%82%D0%BE%D0%B2%D0%B0-%D1%81%D0%B5-%D1%81%D0%BB%D1%83%D1%87%D0%B8-%D1%81-%D0%BD%D0%B0%D1%88-%D0%B2%D0%BE%D0%B5%D0%BD%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80,-%D1%82%D0%BE-%D1%82%D0%BE%D0%B9-%D0%BD%D0%B0-%D1%81%D0%B5%D0%BA%D1%83%D0%BD%D0%B4%D0%B0%D1%82%D0%B0-%D1%89%D0%B5-%D0%B1%D1%8A%D0%B4%D0%B5-%D0%B8%D0%B7%D0%BF%D1%80%D0%B0%D1%82%D0%B5%D0%BD-%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D1%81%D0%B8%D0%B1%D0%B8%D1%80", "text": "По дънки и с карирано сако като от магазин за втора употреба, на 17 октомври Красимир Каракачанов приема строя на парашутистите от 68-а бригада специални сили и ги поздравява с утрешния им боен празник.  Естествено реакция в българските медии няма, а подигравката на Каракачанов с една от най – елитните бригади на армията ни е пълна, но всички мълчат угоднически, защото който много говори в България, накрая се озовава или безработен или с арест от ГДБОП.       За сметка на това пък в Русия не спират да се подиграват на военния министър на България, като обясняват нагледно, че това облекло и това появяване ако се случи на който и да е в руската армия, ще бъде моментално изпратен в Сибир да служи там с белите мечки.       Медиите в Русия недоумяват как в страна членка на НАТО министър на отбраната приема строй на елитна дивизия по дънки и сако изглеждащ не смешно, а жалко пред строя на униформените военнослужещи.  И заключават, че едно време България е имала истински генерали начело на армията си, а днес си имат политици, които изпълняват поръчки на САЩ и военните им заводи.      ", "date": "2019.11.24", "title": "Военен министър на Русия, и на България… От Русия: Ако това се случи с наш военен министър, то той на секундата ще бъде изпратен на служба в Сибир"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/402472-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%B2-%E2%80%9E%D1%81%D1%80%D0%B5%D0%B1%D1%8A%D1%80%D0%BD%D0%B8%D1%8F-%D1%84%D0%BE%D0%BD%D0%B4%E2%80%9C-%D1%81%D0%B0-%D0%BD%D0%B0%D1%82%D1%80%D1%83%D0%BF%D0%B0%D0%BD%D0%B8-3,120-%D0%BC%D0%BB%D1%80%D0%B4-%D0%BB%D0%B2", "text": "Общият паричен ресурс, наличен към края на октомври в Държавния фонд за гарантиране устойчивост на държавната пенсионна система, по известен като Сребърния фонд, е в размер на  а 3,120 млрд. лв. От тях 3,067 млрд. лв. са оформени в годишни депозити в Българска народна банка (БНБ) с решения на Управителния съвет на фонда. Това става ясно от данни на Министерството на финансите (МФ), публикувани на сайта на ведомството. Трансферираните през октомври средства към гаранционния фонд от фонд „Пенсии“ в ДОО са в размер на 3,41 млн. лв. За първото тримесечие на годината сумата е 17,67 млн. лв., а за второто – 141,45 млн. лв. За третото тримесечие на 2019 г. сумата е 35,82 млн. лв. Общо за 2018 г. са трансферирани 136,54 млн. лв.         Според приетата дългосрочната инвестиционна политика и средносрочната стратегия за инвестиране на средствата на фонда за 2019-2021 г., натрупаните средства остават на депозит в БНБ поне до 2021 г., а най-вероятно и до 2040 г. Резервните пари за пенсии, които трябва да гарантират стабилност на пенсионната система, ще се управляват все така консервативно, както и към момента. Както и предшествениците си, финансовият министър Владислав Горанов прецени в началото на октомври миналата година (когато документът бе приет), че това е най-безопасната стратегия. В края на октомври тази година министрите решиха да не правят промени във въпросната стратегия, въпреки че законът им дава възможност за корекции. Освен това настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. Бизнесът от години настоява постъпленията в Сребърния фонд да „се подкрепят“ с допълнителни източници, но към момента няма движение в тази посока. Според Лидия Шулева, бивш вицепремиер и бивш социален министър, основател на консултантска къща „Бизнес интелект\", Сребърният фонд не би имал особено значима роля в бъдещето на пенсионната система у нас. „При създаването си Сребърният фонд даваше основания да се смята, че   в пенсионната система на фона на демографската криза. Към момента липсите на Националния осигурителния институт вече възлизат на около 4 млрд. лв.“, коментира Шулева в ефира на   преди месец. Единствената функция на Сребърния фонд засега е да подкрепя фискалния резерв, посочи още тя. „Опцията демографския срив да се компенсира и да се подкрепи пенсионната система остава единствено чрез бюджета през данъците“, допълни бившият вицепремиер. Според нея решението Сребърният фонд да се прехвърли във фискалния резерв е конюнктурно.    ", "date": "2019.11.24", "title": "До края на октомври в „Сребърния фонд“ са натрупани 3,120 млрд. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402473-%D0%B0%D1%80%D1%82%D0%B5%D0%BA%D1%81-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D1%81%D1%8A%D0%B4-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%81%D1%82%D1%80%D0%BE%D0%B5%D0%B6-%D0%BD%D0%B0-%D1%81%D0%B3%D1%80%D0%B0%D0%B4%D0%B0%D1%82%D0%B0-%E2%80%9E%D0%B7%D0%BB%D0%B0%D1%82%D0%B5%D0%BD-%D0%B2%D0%B5%D0%BA", "text": "“Припомняме, че с решение от 30 юли 2019 г. Софийският административен съд потвърди валидността на Разрешението за строеж на многофункционалната сграда „Златен век“ и отмени заповедта на ДНСК за спирането на строежа”, пояснява в свое видео фирма \"Артекс\".     “Нека не забравяме, че първичната стихия на разрухата е обратната страна на любовта и творчеството. Дали не бива всеки управленец преди да влезе във властта, да е успял да съгради нещо с ръцете си? За да не се раждат в ума му мисли за разрушение, а Съзиданието в него да го подтиква към по-възвишени чувства и цели. Вярваме, че резултатите от нашите усилия са много по-трайни от десетки управленски мандати и подкрепата на обществото ни задължава да продължим да се борим за едно по-светло бъдеще и по-добра и независима бизнес среда в България”.", "date": "2019.11.24", "title": "Артекс\": Софийският съд потвърди строеж на сградата „Златен век\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402474-%D0%B0%D0%BD%D0%B8-%D0%B2%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B0-%D0%BA%D0%B0%D0%BA%D0%B2%D0%BE-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D1%81%D0%B2%D1%8A%D1%80%D0%B7%D0%B2%D0%B0-%D0%B4%D0%B2%D0%B0%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D1%81%D1%80%D0%B5%D1%89%D1%83-%D1%82%D1%80%D0%B5%D1%82%D0%B8", "text": "Б   - Само 35% от българите се чувстват щастливи срещу средно 62% в ЕС, зад нас са само латвийците (31%), а сме и последни в ЕС по удовлетвореност от живота според Евростат. Има ли връзка между двете, г-жо Владимирова? - Искам да направя уговорката, че въпросите в този разговор са философско-икономическо-социологически, така че моите отговори няма да са толкова психологически, колкото емпирични. Колкото до философския въпрос за връзката между щастие и удовлетвореност от живота, мога да кажа, че щастието би трябвало да е най-силно в началото на живота, базирано на младостта, здравето и енергичността, а удовлетворението - в края, когато се обърнеш назад и видиш какво оставяш след себе си. Хората, които участват в такива проучвания, обикновено са в средата на жизнения път и е нормално да ги смесват. И да - по-лесно е да прецениш моментната си житейска позиция, отколкото да оцениш цялостното си справяне с живота. Във всеки случай тези резултати определено затвърждават впечатлението, че не сме големи оптимисти: смятам, че българинът е обезверен, а обезвереният не може да се чувства щастлив и удовлетворен. - Световни учени обвързват щастието на отделни нации с брутния вътрешен продукт на съответната страна. Според проучване от края на 2018 г. по поръчка на наше списание в българския индекс на щастието са областите удовлетвореност от работата, степен на включване в местната общност, лично благосъстояние, управление, стандарт на живот, достъп до култура, изкуство, образование, качество на околната среда. Доколко усещането за щастие на отделния човек може да бъде обвързвано така глобално? - Аз към проучванията \"по поръчка\" винаги съм малко скептична, защото обикновено те \"подлагат\" за бъдещо управление на впечатленията на някакви потребители, ползватели, избиратели... Няма да фантазирам къде може да се цели това \"глобално\" заключение. Ще кажа само, че усещането за щастие (избягвам понятието \"индекс\" умишлено) зависи преди всичко от базовите ценности на личността. А те са доста по-широки понятия като любов, здраве, свобода, вътрешна хармония... И да - зависят и от брутния вътрешен продукт, но за щастие, не по-малко се влияят от възпитателния стил и личен пример в семейството, регионалните културни особености, в които е израснал човек, от хората, които е срещнал по време на жизнения си път... Неслучайно в Индия хората са спокойни въпреки нерегулираното си движение, а бедността приемат като карма и за тях не е причина да са нещастни... - Виждате ли паралел между усещането ни за щастие и българската история - 500 години под османско владичество, после зависимост от Русия, включително и допреди 30 г. (ако не и сега), геополитически винаги сме били между Ориента и Запада. Винаги малки, зависими, подчиняващи се на някой голям брат, безпомощни, сами. Това не влияе ли на самочувствието ни като нация, а оттам - и на чувството ни за щастие? - Честно казано, колелото на историята се върти доста по-бързо през последните 50-ина години, отколкото споменатите 500.Териториалните демаркационни линии също вече са доста размити. А като погледнем от позиция на време и пространство, нациите също се смесват. И ако исторически сме били \"малки, зависими, безпомощни...\" като нация, то сега вече сме сами и изгубени в личен план. Съществува интензивно усещане за самота сред четирите различни поколения на демографската сцена в страната ни, взаимно отхвърлящи и отблъскващи се с различните си ценности и \"езици\". Има липса на реална свързаност на фона на илюзорната близост в интернет. Всичко това пречи на усещането за щастие на човешката личност, коята е социална и емоционална освен биологична и консуматорска... - Според проучване на родни социолози повечето българи са в хармония със себе си, но казват, че са зле, за пред хората, вероятно за да не завиждат. Дали? - Да се оплакваш и да бъдеш подценяван, докато си напълниш хралупата, е напълно в наш стил. Пък после да излезеш и да блеснеш, а народът да те гледа \"стреснат, трогнат, очарован\"... Това ако е хармония, благодаря! Но криенето на успехите и радостите си е направо \"задължително\". Защо ли? Защото самооценката по нашите ширини все още инфантилно се основава на сравнението - защо точно той, а не аз? Така, вместо да се концентрираш върху своята формула за щастие, прекарваш времето си в кроежи за разваляне на чуждата Нали знаете какво свързва най-много двама българи - омразата към трети. Утешава някак, свързва и \"хармонизира\" приятелството, насочва го един вид. Това е формула за нещастие! - Прави ли ни нещастни чуждият успех? Питам, защото виждам най-често искрена радост от успехи на спортисти, артисти, наши учени и талантливи деца в чужбина и обратното - подозрение и злост, когато става дума за материален успех, натрупани имоти, пари, успешен бизнес.  - Възхищението пред постижението на спортистите е ясно: надбяга ли ги - надбяга ги, наби ли го - наби го. Няма как да дадеш друг прочит (макар че и тук има ентусиасти. Учените и талантите - обикновено навън ги оценяват, а ние към чужденците си имаме комплекс най-малкото \"за да не се изложим\" и да им \"натрием носа\"... Обаче за бизнес и материални успехи - моля, моля, знаем как стават тия работи... Та защо най-големите жестове на благотворителност са все анонимни? Само от скромност ли? Ако някой има висок стандарт, се изолира. А иначе сме народът на лотариите и хазарта в малките населени места. - Любопитен щрих изскача от социологическо проучване - в скалата на щастието българинът на първо място посочва децата и осигуряването на  тяхното благополучие. Второто място е за здравето, а третото - за отношенията с родата. Парите и материалната осигуреност са едва на 5-о място, следвани от любовта, добрия секс, приятелите и удоволствието от работата. Според вас има ли нещо, което да се е променило до днес?* - Мисля, че по отношение на първо и трето място има известна промяна. Редовно консултирам хора, които са осигурили \"благополучие\" на децата си, а те не работят (малко им е заплатата на фона на стандарта от мама и тате), не създават семейства (няма партньори с достатъчно високо ниво в каквото и отношение да се сетите) и родителите съвсем логично се чудят как ще продължи това \"благополучие\" след смъртта им. Така че представата за \"осигуряване на благополучие\" започва да се променя. А за отношенията с родата споменах по-горе. Трудно е да намериш хармония сред строителите на Вавилонската кула. Родата все по-често е определяна като източник на проблеми и е замествана от тежък индивидуализъм. Всичко това се отразява и на любовта и приятелството и какво остана - здраве (разбирай ядене и фитнес), пари и секс. Лошо звучи, ама е масово. - Според друго проучване от края на 2018 г. най-щастливи у нас са хората в 4-членни домакинства, докато индексът на щастието пада при самотните и при домакинства с 5 и повече членове. - Четиричленното домакинство е устойчива и самодостатъчна единица в периоди на сътресения. Знаеш с кого, за какво и накъде вървиш. Затваряш вратата и се чувстваш сигурен в своята малка крепост - роли, отговорност, ритъм - има яснота. А самотата е плашеща, като избит електрон си Що се отнася до обслужването на по-голяма конфигурация, по-рисково и нестабилно е... - Попадна ми проучване на холандски, германски и австралийски учени, които доказват, че чувството на щастие и удовлетвореност от живота зависи от емоционалната уравновесеност на партньора, с когото живеем, също - от семейството, когато е приоритет пред материалните ценности и кариерата, както и от отношението между работа и почивка - тоест затрупаните с работа са по-щастливи от онези, които работят по-малко. Доколко можем да го отнесем и към българите?* - Това с емоционалното равновесие го виждаме на всяка крачка. Когато работя корпоративна психология, виждам колко по-важна е устойчивостта на личността дори от професионалните компетенции. Логично е в един свят, който се променя шеметно както геополитически, така и перцептивно с дигитализацията, да търсим остров, на който да живеем бавно и пълноценно. А това са партньорът, до когото се събуждаш, семейството, което те познава и приема без фотошоп, и продуктът, който излиза от ръцете и главата ти... Все още масово българите се оплакват от работата и я приемат като робство, на работа се говори за маса, а на маса - за работа... Но дори да се случва по-бавно, при нас тенденцията трудът да носи смисъл и щастие също настъпва, защото усещането за безполезност и непригодност плаши. - В крайна сметка какво може да извади българите от групата на \"киселите\" нации? - О, нали не очаквате такава гениална рецепта от обикновен човек като мен? Аз се опитвам да дам своя скромен принос в работата с деца, и то в дългосрочен план. Надявам се с проекта на екипа ни за детските градини да насочим вниманието на педагози и родители към отделянето на време и усилия за човешки контакт с малките. С проекта за интернет радио в четвърти и пети клас да насочим вниманието на децата към познанието, което може да им даде интернет, вместо сурогатно запълване на самотата. С проекта за превенция на агресията при подрастващи да им помогнем да познават емоциите и поведението както на себе си, така и на околните и да търсят сътрудничество, вместо конфронтация... \"Киселите\" нации не се неутрализират с \"основа\" от брутен вътрешен продукт, а с усилия да отгледаш здрави, добри и трудолюбиви хора. С такива малки стъпки си представям да вървим към простото човешко щастие...   CV      ", "date": "2019.11.24", "title": "Ани Владимирова: Какво най-много свързва двама българи? Омразата срещу трети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402475-%D0%BE%D1%81%D1%82%D1%80%D0%B8-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D0%B4%D0%B2%D0%B0%D0%BC%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8", "text": "Председателят на парламентарната комисия за Косово Милован Дрецун поиска извинение от министър Захариева и заяви, че български външен министър не може да дава уроци на сръбски депутат, нито нито пък да определя какво може да казва.   Двама представители на сръбските власти направиха остри изказвания срещу България в отговор на изказване на външния ни министър Екатерина Захариева по повод твърдения, че на територията на Сърбия действа голяма мрежа от български разузнавачи. Министърът на отбраната Александър Вулин и депутатът Милован Дрецун заговориха в един тон срещу София, съобщи БНР.  \"България умее да допуска друг да й избира приятелите й и враговете й. Като независима държава Сърбия сама решава за себе си и сама избира приятелите си\", каза Вулин, цитиран от сръбската агенция Танюг. Вулин се счита за най-близкият министър на президента Александър Вучич.  Само ден след като председателят на парламентарната комисия за Косово Милован Дрецун заяви, че на територията на Сърбия действа голяма мрежа от български разузнавачи той отправи нова нападка чрез сръбската редакция на руската медия \"Спутник\". Дрецун поиска извинение от министър Захариева, тъй като нейното изказване застрашава конституционното право на позиция на депутат на сръбската Скупщина, заявява Дрецун и допълва, че български външен министър не може да дава уроци на сръбски депутат, нито пък да определя какво може да казва.  Според сръбския депутат българската реакция показва нервност. На въпроси на репортер от \"Спутник\" той твърди, че вместо външното ни министерство да реагира на изнесената информация от президента Александър Вучич, че българско военно аташе се занимава с неразрешени действия, то реагира на казаното от самия него.  „Когато говоря за присъствие на разузнавателни агенти, имам предвид разбира се Косово и Метохия\", казва Дрецун и поставя въпроса колко членове на българските разузнавателни служби са маскирани зад структурите на КФОР и временната администрация на ООН в Косово. Според Милован Дрецун, депутат от Сръбската прогресивна партия на президента Вучич, реакцията на София показва, че е ударил в десетката с изказванията си.   \r\n  ", "date": "2019.11.24", "title": "Остри изказвания срещу България от двама представители на сръбските власти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402456-%D1%81%D0%BF%D0%B8%D0%BF%D0%B0%D1%85%D0%B0-%D0%B0%D0%BD%D0%B4%D1%80%D0%B5%D0%B0-%D0%B2-%D0%B3%D0%BE%D0%BB%D1%8F%D0%BC%D0%B0-%D0%BB%D1%8A%D0%B6%D0%B0", "text": "Андреа вече стана смешна с обработените снимки, на които до такава степен се променя, че дори собствените й родители не могат да я познаят. Тежи й, че вече не е онова привлекателно момиче от началото на музикалната й кариера, затова се опитва чрез фотошоп поне в социалните мрежи да поддържа този имидж.    Появи се папарашка снимка на чалга дивата, която показва нагледно как лъже виртуалните си приятели. Щракнали са Андреа на плажа, докато нейна приятелка й прави фотосесия. Малко по-късно в Инстаграм публикува и кадър, но далеч от реалността.    Ясно се вижда, че Андреа е качила доста килограми. Тя обаче се опитва да замаже положението, като специален човек се занимава с обработването на всяка нейна снимка. Мощният хейт обаче не се отразява на Андреа, която и без друго е с клатещ се здравословен стату, и сега е решила да се вкара в норма.    Андреа загърби музикалната си кариера, но сега е готова да се върне и да прави пак проекти. За целта обаче иска да свали излишните килограми и си е дала няколко месеца за постигане на целта, след което ще гръмне с голям хит, който вече била записала и чакал своята премиера", "date": "2019.11.24", "title": "Спипаха Андреа в голяма лъжа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402457-%D0%BA%D0%B0%D0%BA%D0%B2%D0%BE-%D0%BC%D0%B5-%D0%B2%D0%B1%D0%B5%D1%81%D1%8F%D0%B2%D0%B0-%D0%B2-%D1%82%D1%83%D0%BD%D0%B8%D1%81", "text": "В отношенията си с Тунис преминах от пълно разочарование към голяма любов. Не успях веднага да го видя правилно, пише известна руска блогърка. Най-вече заради огромната концентрация на араби в нашия хотел. Усещането, че сме се катапултирали някъде в бедуинско село, не ни напусна много дълго време.   Тогава свикнах с тях и започнаха новите ни отношения с Тунис - голяма любов. Но както няма идеални хора, така няма и държави и градове без недостатък. Що се отнася до Тунис и други арабски страни, където бяхме, най-безумното за мен е, че всички искат да ви измамят.     Във всеки магазин или на пазара туристите се възприемат като торби с пари и се опитват да пробутат евтини стоки за големи пари! В най-добрия случай те ще ви поискат цена 5 пъти по-голяма от адекватната. Имахме случаи, когато имаше 10-кратно увеличение! Разбира се, че можете и трябва да се пазарите, но аз лично не обичам да правя това. Далеч съм от този стил на пазаруване. Но знам, че хората, които получават удоволствие от това, са готови да се пазарят с дни.   Дори в град в обикновен пазар, където местните купуват, когато видят турист, те определено ще надуят цената с коефициент по 2. Ако сте турист, трябва да бъдете измамени априори.       Имахме такъв случай в Тунис. Седнахме на плажа и гледахме последните лъчи на слънцето. И тогава местен арабин се появи при нас. Знаете от онези, които се разхождат по плажа с тави и продават всякакви глупости. Той започна да се черпи сина ни с някакви ядки. Явно разбрах, че днес сме последния му шанс и той просто трябва да продаде стоките си на нас. Радостният ни син започна да си взема от ядките. Тогава този арабин извади плодове на кактус и предложи да опитаме. Започнае да чисти един за нас. Спомням си, че сестра ми ми разказа за тези кактуси и какъв невероятен вкус имат. Затова имаше голямо изкушение да опитам. И наистина кактусът се оказа доста вкусен и необичаен. Не приличаше на нищо, познато на нас.  Решихме да купим няколко кактуса от него, все пак, кога ще ядем такива екзотични неща в живота си. Но когато той назова цената, изгубих дар слово.. 70 динара! 70! Това е почти 44 лева! За кактус и ядки (той и тях се опита да ги пробута)! Да, след това открихме същия този кактус да расте безплатно извън хотела.      Утайката от него остана много неприятна. Знаеш ли, когато те се опитват да те измамят така открито, няма много хубави неща да се кажат. Ако той беше назовал цена поне 40 динара, нямаше да остане такова впечатление. Трябва да знаете мярката, но те не знаят тази мярка. Е, поне не те хващат за ръцете, както в Египет. Там като цяло от досадните търговци трябва да се пазиш. Но от арабина с кактусите му имаше не само неприятен послевкус. Все още има десетки кактусови шипове в пръстите ни! Микроскопични, едва забележими за окото, но това не става по-малко неприятно. Оказва се, че той ни е продал кактуси не само на приказна цена, но и не обелени от тръните. Тъй като това беше първият ни опит с плодове от кактус, ние не знаехме за такава особеност и, че те трябва да ги продават вече изчистени от тръните. В стаята, премахвайки бодли от пръстите с пинсети, многократно си спомняхме онзи арабин. И далеч не с приятни думи.    Ето такива са парични отношения с туристите в Тунис. И така всички те са много мили и отзивчиви, стига това да не засяга парите. Разбира се, разбирам, че те си изкарват прехраната, колкото могат. Но такива цени са направо грабеж. По принцип не искам да купувам нищо от тях повече. И това е само един случай, иначе са на всяка стъпка. Ако опиша всичко, дори можете да напишете малка книга. Но въпреки това, аз наистина обичам Тунис и съм готов да се връщам там отново и отново.", "date": "2019.11.24", "title": "Какво ме вбесява в Тунис"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402458-%D0%BD%D1%8F%D0%BA%D0%BE%D0%B8-%D1%81%D1%8A%D0%B2%D0%B5%D1%82%D0%B8-%D1%81%D1%80%D0%B5%D1%89%D1%83-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA", "text": "Експертите съветват концентрираният алкохол да се приема в „компанията\" на ферментирали храни, тъй като те съдържат ензими, необходими за нормалното функциониране на организма. Внимавайте, обаче, ако решите да замезвате с кисели краставички. Основният компонент при тяхното приготовление е оцетът, който дразни лигавицата на стомашно-чревния тракт и ако прекалите с тяхната консумация, заедно с алкохола, можете да си докарате възпаление. Необходимо е при прекомерна консумация на алкохол да се пие повече вода – тя е катализатор за окисляването. В противен случай организмът е застрашен от дехидратация.      Алкохолът, както твървят експертите, натоварва сърцето, черния дроб и бъбреците. Киселото зеле се препоръчва като най-доброто средство в борбата с махмурлука. В него се съдържат витамини и минерали, които отмиват алкохола. Разходката на чист въздух също ще ви помогне да се почувствате по-добре. Притокът на кислород ще ви освежи. Прохладният душ също има благоприятен ефект, тъй като засилва циркулацията на кръвта в кожата. Трябва да бъдете внимателни, ако решите да пиете сок от портокал или грейпфрут заради съдържащата се в тях киселина. Алкохолът се разгражда до оцет, който в малки дози е жизненоважен, но излишъкът от киселини в човешкото тяло е нежелателен.", "date": "2019.11.24", "title": "Някои съвети срещу махмурлук"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402459-%D0%BC%D0%BE%D0%BC%D1%87%D0%B5-%D0%BF%D0%B0%D0%B4%D0%BD%D0%B0-%D0%B2-%D0%BA%D0%B0%D0%B7%D0%B0%D0%BD-%D1%81%D1%8A%D1%81-%D1%81%D1%83%D0%BF%D0%B0", "text": "Тригодишно момче от село близо до индийския град Хайдерабад, щата Телангана, падна в казан с кипяща сумбарска супа и умря от изгарянията, пише \"Дейли мейл\". В неделя, 17 ноември, момчето на име Суреш било с баща си на празник на село. Детето играело близо до мястото, където се приготвя храната, и паднало във врящ казан със самбар. Момчето получило сериозни изгаряния, било отведено в болницата. Във вторник, 19 ноември, Суреш починал. Бащата на починалия съобщи за инцидента в полицията. Служителите на реда провеждат разследване.", "date": "2019.11.24", "title": "Момче падна в казан със супа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402460-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BD%D0%BE%D0%B5%D0%BC%D0%B2%D1%80%D0%B8", "text": "Пазете здравето си, което може да е разклатено, поради физическо натоварване. Бъдете внимателни, по време на занимания със спортни и активни игри на открито. Минала работа, ще ви донесе не лоши доходи. Просто не харчете веднага всички пари, защото скоро ще ви потрябват за ваканция и дълго пътуване. Днес е възможно, да срещнете случайно на улицата бивш любим. Може би, чувствата ви не са угаснали? В работата ще ви пречат тези, които са твърде мързеливи, за да свършат нещо. Със здравето, бъдете внимателни, особено ако не се чувствате добре. Вечерта е препоръчително, да си легнете по-рано и да не се претоварвате с храна. Направете си дневен график и го разпределете до минута. Първият елемент трябва да е работата, за която небрежно сте забравили. След това обърнете внимание на финансовите въпроси. Само не очаквайте, парите сами да паднат на главата ви. Ще трябва да изплатите сами своите дългове, а също, сериозно да помислите за допълнителни доходи.   По положителен начин, ще се променят нещата в личния ви живот. Вие сте толкова щастливи, че в лицето на партньора си, сте придобили страстен и надежден приятел. Но в работата, ще има пълна липса на разбиране. Имайте предвид, че много от колегите ви, ще са особено придирчиви към вас. Ще се опитват да ви извадят от равновесие, което ще забележи и шефът. Очаква ви, един щастлив ден. Няма да ви мързи, да свършите всичко, което сте планирали. Ако с хумор подходите към сложните ситуации в личния живот, лесно ще преодолеете всички препятствия. В любовта, необвързаните могат да очакват запознанство със симпатична особа. Вечерта прекарайте със семейството и най-близките си приятели. Не е нужно да сте мнителни или да измъчвате партньора си, за да разберете тайната на живота му. За какво ви са подобни вълнения? Отлично, ще се проведат преговори с чуждестранни партньори. Толкова уверено ще представите талантите си, че ще получите печеливш договор. От диетата и почивката не се отказвайте, дори ако имате много работа. Очаква ви успешен ден, ако сте организирани и решителни. Спокойно реагирайте на всичко, което говорят хората. Ако сте уверени в себе си, тогава няма да се случи нищо ужасно. По всякакъв възможен начин, насочвайте енергията си за добри дела, дори ако изкушенията да се промените и да се впуснете в приключения бъдат много. Днес в живота ви може да има всичко - радост и възмущение, успех и неуспех. За да останете във всяка ситуация себе си, не трябва да губите надежда в доброто и е нужно да останете спокойни. В любовта са възможни ярки промени. Ако все още сте сами, може да направите интересно запознанство. Но за това, бъдете възможно по-общителни, не срамежливи.   Трябва да не допускате агресивни спорове, които могат да се случат в процеса на активна комуникация с хората. Вие сте толкова изтощени, затова почивайте повече и излизайте на чист въздух. Незабавно организирайте пътуване сред природата с весела компания. Ще постигнете ефективност в работата, ако започне още от рано сутринта. Стремителните, но обмислени стъпки в творчеството, ще ви отворят много перспективни врати. За финансовите въпроси, не е най-добрия ден, но и без пари няма да останете. Вечерта, е възможна умора, както умствена, така и физическа. От спорт, по-добре се откажете. Днес са възможни, малки проблеми във финансовата сфера. По някакви необясними причини, може да не получите пари за минала работа. Натиска на един от вашите колеги, ще ви изкара от равновесие. Но, ще дадете на този човек такъв отпор, че след това дълго време, ще помни този конфликт. Ще покажете необикновена доброта и милост към човек, чиято симпатия отдавна търсите. Така че, не напразно сте се старали, ситуацията ще се развие във ваша полза. Незабравими преживявания, ще ви останат от срещата със стар приятел. В частен разговор, ще научите много ценни неща, които ще ви помогнат в работата.", "date": "2019.11.24", "title": "Дневен хороскоп 24 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402461-%D1%80%D0%B0%D1%81%D1%82%D0%B5%D0%B6,-%D0%BE%D1%85%D0%BE%D0%BB%D1%81%D1%82%D0%B2%D0%BE,-%D1%87%D1%80%D0%B5%D0%B2%D0%BE%D1%83%D0%B3%D0%BE%D0%B4%D0%B8%D0%B5,-%D0%B1%D0%B0%D0%BD%D0%BA%D0%B8-%D0%BA%D1%80%D0%B0%D0%B4%D1%86%D0%B8%E2%80%A6-%D0%BA%D0%BE%D0%B9-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%B7%D0%B0-%D0%BD%D0%B0%D0%B9-%D0%BE%D0%BC%D1%80%D0%B0%D0%B7%D0%B5%D0%BD", "text": "Може би ако се обяви конкурс за най-омразен човек в България, банкерът Левон Хампарцумян от раз ще „грабне приза“ (както казват спортните журналисти).  Тия дни се изказал по „Евроком”:  „По-добре е банките да печелят. Българската икономика от 2013 година расте. Това е дълъг период, който се усеща с един по-охолен живот.”  Винаги е доволно усмихнат като казва такива неща. Пуснах този цитат от Хампарцумян в страницата на e-vestnik във Фейсбук и веднага го обгърна народната любов. Как ли не го наричат… През 2012 според някакъв календар на маите трябваше да дойде краят на света. И медиите по света много клюкарстваха по темата. В. „24 часа“ решили да бъдат оригинални и попитали няколко известни личности какво ще хапнат в последния си ден преди края на света. Цигуларят Василев обяснил, че иска толумбичка с боза, писателят Михаил Вешим казал, че иска пиле с бира, без пилето. А банкерът Хампарцумян подходил съвсем сериозно по темата и представил 7-степенно меню, в което се съдържаха някои от най-скъпите ястия на планетата от няколко континента, ордьоври и прочее, незнам какво бяло вино, червено вино, шампанско, мадейра, коняк и т. н. (виж  ).     Извадих сложното му меню и го пуснах в e-vestnik. Препечатаха го няколко сайта и след няколко дни ми звъни някаква пиарка от „Уникредит Булбанк“, търси ме по име. „Написали сте, вика, грозно нещо за господин Хампарцумян в сайта еди-кой си” (не в моя). Текстът въобще не беше подписан с името ми, нямах никакъв принос, само изваден цитат и заглавие, а тя ме обявява за автор… Тя, горката, го видяла препечатано в друг сайт, и търси мен, защото „разследвала“, стигнала до първоизточника и издателя, и ми се кара, че излязло в друг сайт… Беше тежка блондинка – дори по гласа си личеше. Сигурно част от охолния живот на г-н банкера. Викам й – „А защо не звъннахте в „24 часа“ те първи са го публикували, авторът е вашият шеф?”  „Не може да пишете такива неща, точно сега почина майката на г-н Хампарцумян”, вика пиарката. Изкара ме едва ли не виновен.  Въздържах се да й обяснявам, че лакомият й шеф трябва да бъде по-смирен… И после как да не описвам в статии как в банки като „Уникредит Булбанк“ и „Инвестбанк“ на Петя Славова, и др. крадат пари от клиентите. Не просто пари, милиони. Водят се дела в съда, банките бавят, крият документи. Ей сега от „Уникредит Булбанк” на делото на футболиста Мартин Петров, на когото са му откраднали 3,8 млн. от сметката, съобщават пред съда, че някои документи са унищожени и не могат да ги представят (виж  ). Човекът си иска парите, от банката му предлагат 10% компенсация. Банкерска наглост. (Впрочем, този случай по непотвърдени данни е една от причините да бъде освободен директорът Левон Хампарцумян от италианския мажоритарен собственик). А в банката на Петя Славова има ред такива случаи (виж  ,   и  ). Има и куриози – фирма осъдила банката за 1 млн., банката вместо да ги изплати по банков път, ги платила уж в брой на циганин, който с фалшиви документи се представя за управител на тази фирма (виж  ). И няма последствия, арестувани с тв репортажи и прочее, каквито циркове обича да разиграва българската прокуратура в други случаи. По повод на такива публикации нито веднъж не ми се е обадила пиарка от някоя банка, дори не ми отговарят на въпросите, като им ги пратя. ПП. Забелязах сега, че първоизточникът в „24 часа“ е изтрит, сигурно в услуга на чревоугодието.", "date": "2019.11.24", "title": "Растеж, охолство, чревоугодие, банки крадци… Кой ще спечели конкурса за най-омразен?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402462-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0", "text": "  В царуването на император Максимиан (IV в.) живяла в гр. Александрия една девойка от царски род на име Екатерина. Майка й била християнка, но скривала вярата си, понеже в това време жестоко гонели християните. Екатерина била девойка с рядка мъдрости красота. На 18 г. тя била вече изучила лекарската наука. Богати князе искали ръката на красивата Екатерина. Майка й и роднините й я уговаряли да се омъжи, но тя отказвала на всички, които искали ръката й и казвала на своите близки: \"Ако искате да се омъжа, намерете ми момък, който да бъде равен на мене по благородство, богатство, красота и ученост!\" Такъв момък нямало. Имало между царските синове момци знатни и богати, но по красота и мъдрост те не могли да се равняват на Екатерина. В околностите на града по него време се криел един пустинник, човек със светъл ум и праведен живот. Той бил духовен баща на Екатеринината майка. Майката завела при него едничката си дъщеря, за да й даде добри съвети. Като видял мъдростта на девойката, старецът решил да я обърне към познанието на истинския Бог и й казал: - Аз зная един чуден Момък, Който те превъзхожда във всичко: красотата му е по-светла от слънчевото сияние; премъдростта Му управлява целия свят; богатството му се дели постоянно, но от това не се намалява; благородството Му е неизказано; няма подобен Нему! Екатерина се смутила, изменила лице и запитала дали е истина това. - Истина е – отговорил старецът. – При това Той има такива съвършенства, които е невъзможно да се опишат. - А чий син е тоя момък, когото ти тъй хвалиш? – попитала девойката. - Той няма баща на земята – казал пустинникът. – Той се е родил по чудесен начин от пресвета и пречиста Дева, която заради великата си чистота и светост се удостоила да бъде майка на такъв син. Тя останала безсмъртна по душа и тяло и е възнесена на Небето, където ангелите й се покланят като на царица. Екатерина запитала, може ли да види чудесния Момък. Старецът й казал, че тя ще види Момъка, ако изпълни Неговите повели. Той й дал една икона на пресвета Богородица с божествения Младенец и й заповядал да я отнесе в къщи и да прекара нощта в молитва пред нея. \"Тук е изобразена Майката на оня Момък, за Когото ти говорих. Наричат я Дева Мария. Помоли й се с вяра, и аз се надявам, че тя ще изпълни желанието ти, и ти ще видиш лицето на нейния Син\", прибавил старецът. Екатерина послушала стареца. Във време на молитвата си от умора тя заспала и видяла чуден сън. Присънило й се, че небесната Царица стои пред нея и държи на ръце Младенеца, от Когото излизат като че ли слънчеви лъчи. Но напразно се стараела Екатерина да погледне Младенеца в лицето: Той отвръщал от нея своя светъл лик. Тогава Божията Майка започнала да моли Сина си да погледне девойката и хвалила нейната красота и мъдрост. Но Младенецът отговорил, че тя е безобразна, безумна и бедна, поради което той не иска да я погледне. - Не презирай Твоето създание – казала Божията Майка. – Кажи й какво трябва да прави, за да се наслаждава на Твоята слава и да види Твоето светло лице? - Нека отиде при стареца – отговорил Младенецът – и ще узнае от него какво трябва да прави. Ако тя изпълни това, ще Ме види и ще намери при Мене благодат. Чудният сън дълбоко поразил девойката. Щом се съмнало, тя отишла при стареца, паднала при нозете му и поискала неговата помощ и съвет. Старецът подробно й обяснил истинската вяра; говорил й за райското блаженство, за гибелта на грешниците. Учената и мъдра девойка скоро разбрала истината, повярвала от всичкото си сърце и приела от стареца св. Кръщение. Екатерина се върнала у дома си обновена по душа, дълго се молила, много плакала и отново заспала по време на молитвата. В съня си пак видяла Божията Майка, но сега лицето на божествения Младенец се обърнало към нея. Той кротко и милостиво погледнал девойката. - Угодна ли ти е сега тая девойка? – запитала Божията Майка. - Сега – отговорил Младенецът – тя е толкова богата и премъдра, колкото по-рано бе бедна и неразумна. Искам тя да бъде Моя нетленна невяста. Екатерина паднала на земята и казала: \"Аз съм недостойна, преславни Владико, да видя Твоето царство, но удостой ме да бъда Твоя рабиня!\" Пресветата Дева хванала дясната ръка на девойката. Младенецът й надянал чуден пръстен и й казал: \"Не търси земен годеник!\" Екатерина се събудила с неизяснима радост; на ръката си имала чуден пръстен. От тогава тя съвършено се изменила. Не мислела вече за нищо земно; душата й била пълна с божествена любов; тя мислела само за своя небесен Годеник. В това време в Александрия пристигнал беззаконият цар – гонител на християните. Той разпратил глашатаи по всички градове да свикат народа на езически празник. Скоро градът се напълнил с тълпи пришълци. Всеки донесъл каквото могъл за жертвоприношение и се започнало празненството. Екатерина много жалела за това безумие на царя и народа. Като взела със себе си няколко служители, тя отишла в езическия храм и застанала на прага. В храма се извършвало жертвоприношение. Всички се обърнали към нея, чудейки се на нейната красота. Царят я повикал. Тя му се поклонила и казала: - Не те ли е срам, царю, да се молиш на гнусни идоли! И вашите учени говорят, че боговете, на които вие се кланяте, били люде, и че тям за някакво славно дело поставили стълбове и статуи. Познайте истинния, безначалния и безкрайния Бог! Чрез Него царете царуват, светът стои. Той е слязъл на земята и Сам станал човек за нашето спасение. Той не обича жертви, не се радва на заколването на животни, но иска ние да живеем по неговите заповеди. Царят се разгневил, но заповядал да продължат жертвоприношението и казал, че после ще поговори с девойката. Когато празникът свършил, той заповядал да доведат при него Екатерина. С изумление гледал нейната красота и питал, коя е тя, как се наричат нейните родители и какво учение тя проповядва. - Името ми е Екатерина – отговорила девойката. – Аз съм дъщеря на княза, който царуваше преди тебе. Изучила съм всичката човешка мъдрост, но познах непълнотата на земното учение и станах невяста на Христа Бога, Който каза чрез пророците си: \"Ще погубя мъдростта на мъдреците и ще отхвърля разума на разумните\". Сама аз съм пепел и прах, но Бог ме надари с красота, за да познаят людете силата на Твореца, Който и на земния прах може да даде красота и мъдрост. А тия богове, които вие почитате, са нищожни и лъжливи и влекат душите ви в погибел. Царят се разгневил. \"Не хули боговете, които имат безсмъртна слава!\" – казал той. Екатерина отговорила: - Ако искаш да отърсиш мрака, който затъмнява твоя ум, ще познаеш суетата на своите богове и ще разбереш истинния Бог. Царят не искал да продължава спора с Екатерина и й казал: - Не подобава на царя да влиза в спор с жена. Но аз ще събера мъдрите философи. Нека те ти докажат твоите заблуждения. След това царят заповядал да пазят Екатерина, а в това време пратил да повикат мъдреците и учените, за да оспорят думите на девойката и да я изобличат в заблуждение. 50 мъдреци пристигнали в града. Един от тях особено се отличавал с остроумие и ученост. Много народ се събрал да слуша пренията за вярата. Пратили за девойката. Нейното сърце било твърдо и спокойно, понеже й се явил архангел Михаил и й казал, че Господ ще й даде сила да победи мъдреците, и че тя мнозина ще обърне в истинската вяра. Започнал спорът. Езическият мъдрец защищавал своите езически богове. После започнала да му отговаря девойката. Отначало тя доказвала лъжливостта на езическите богове с думи на философите и поетите, а след това обяснила ония места в техните съчинения, в които се вижда предчувствие и предсказание за живота и смъртта на Иисуса Христа. \"Той милва грешниците, казала тя, прощава греховете на каещите се.\" Той говори: \"Дойдете при Мене всички отрудени и обременени, и Аз ще ви успокоя. Повярвайте в Него и ще бъдете спасени!\" Мъдрецът слушал с удивление и накрай се признал победен. Всички други се отказали да продължат спора. Напразно царят се гневял, заплашвал със смърт и мъчения. Мъдреците започнали да проповядват истинския Бог, Комуто се покланяла Екатерина. Те приели мъченическа смърт и с радост чули от Екатерина, че мъчението ще бъде вместо кръщение и ще им отвори входа на Царството небесно. Царят обаче не се отказал от намерението си да убеди Екатерина. Нейната чудна красота му внушила грешна любов. Той предлагал дори половината си царство, стараел се да я прелъсти с дарове и с обещания за почести и слава. Но Екатерина отговорила, че дрехата на мъченица за нея е по-красива от царска багреница. Напразно царят я убеждавал чрез различни обещания и след това я заплашвал със страшна смърт. Тя казала, че нейните страдания ще доведат много люде до Бога и ще им отворят небесното царство. Тогава царят заповядал жестоко да я мъчат. Били я безжалостно, цялото й тяло се покрило с рани, а след това я затворили в тъмница. Дълго лежала в затвора светата мъченица. Искали да я уморят с глад, но Господ не я оставил. Едно чудно видение укрепило нейната вяра. Тя видяла своя небесен Годеник, обкръжен от ликове ангели. \"Не се бой, казал й Той, със своето търпение ти мнозина ще обърнеш към Мене!\" В това време царят по някаква работа напуснал града. Царица Августа, неговата жена, като слушала за красотата и мъдростта на Екатерина, отдавна желаела да я види. Тя открила това свое желание на Порфирий, стотник и царски приятел. Това желание особено се усилило, след като Августа видяла един чуден сън. Присънило й се, че Екатерина стои, обкръжена от прекрасни момци и девойки. Всички те били облечени в бели дрехи, озарени от чудно сияние. Екатерина повикала при себе си Августа, надянала й златен венец и казала, че Владиката Христос й праща тоя венец. Като разказала на Порфирий тоя сън, царицата прибавила, че тя няма да се успокои, докато не види девойката. Порфирий обещал да изпълни желанието й и сам я отвел нощем в тъмницата, където била затворена светицата. Подир тях вървели много войници. Светлото лице на Екатерина тъй поразило царицата, че тя паднала пред нозете й и извикала: \"Щастлива съм, че най-после те видях! Няма да съжалявам, ако за това изгубя дори живота си и царството си. Радвам се от душа и сърце, че виждам твоята светла красота. Блажена си ти и достойна да похвала, че си се привързала към такъв Господар и си получила от Него толкова чудни дарове!\" Екатерина й отговорила: - И ти си блажена, царице. Аз виждам над главата ти венец, поддържан от ръцете не ангели. Ти ще получиш тоя венец за малкото мъчения, които ще изтърпиш, и ще отидеш при истинския Цар във вечното царство. Царицата отговорила: - Боя се от мъчения, боя се от особено жестокия си съпруг\". - Иисус Христос ще бъде винаги с тебе – отговорила й Екатерина. – Малко ще пострада тялото ти, а там ще се успокоиш навеки. Порфирий, като слушал тези думи, запитал: - Какво дава Христос на оня, който вярва в Него? Аз искам да стана Негов войн и да вярвам в Него. - Не си ли чул или не си ли чел християнските писания? – запитала Екатерина. - Не – отговорил Порфирий. – Аз от младини съм се упражнявал във войски дела и не съм имал други грижи. Тогава св. Екатерина обяснила на всички присъстващи Христовото учение и казала, че не могат да се изкажат радостите, които преблагия и човеколюбив Господ приготвил на обичащите Го и изпълняващите Неговите заповеди. Царицата, Порфирий и войниците, които ги придружавали, повярвали в Христа и благоговейно се простили с девойката. Когато царят се върнал, той отново пратил за Екатерина. Сиянието на нейната красота го удивило. Той запитал как дългия затвор и глад не са изменили нейния вид, и и скал да накаже стражарите и вратарите. Но Екатерина казала, че не човешка ръка я пазела, Сам Бог. Царят пак се обърнал към нея с прелъстителни думи: \"Ти си по-красива и по-мъдра от нашата богиня Артемида. Не погубвай красотата си! Раздели с мене царството и земното веселие!\" - Не мисли за моята красота – казала девойката. – Това е прах и кал, които ще окапят като цвят и ще изчезнат като сън. Непреклонността на Екатерина отново възбудили яростта и злобата на царя. Той заповядал да донесат колело с остри зъбци и заплашил девойката, че ще я привърже към това страшно наказателно оръдие, ако не се поклони на боговете. Тия заплашвания не уплашили девойката. Тогава царят заповядал да я подложат на ужасни мъчения. Но едва те били почнали, и невидим Божи ангел счупил оръдието за мъчение и девойката се изправила невредима. Народът в изумление извикал: \"Велик е християнският Бог!\" Царица Августа, като чула за станалото, излязла от своя дворец и гръмко започнала да укорява царя, задето той смее да се бори с живия Бог и да мъчи Неговите рабо. Царят страшно се разгневил. Той обърнал яростта си срещу царицата, подложил я на мъки и я осъдил на смърт. - Рабиньо на истинския Бог – казала царицата на Екатерина преди смъртта си, - помоли се за мене! - Иди с мир – отговорил Екатерина, - за да царуваш вечно с Христа! На царицата отсекли главата с меч. Порфирий същата нощ заедно с повярвалите войници погребал честното тяло на царицата. След това те отишлш при царя и му заявили, че и те са християни, войници на истинския Бог. Всички те били смъртно наказани. На другия ден царят за последен път повикал девойката и й казал: - Заслужаваш строго наказание; ти прелъсти жена ми, ти погуби и мъжествения мойн и смути народа. Но аз ще ти простя, ако се поклониш на боговете, защото ми е жал да те предам на смърт. Аз с тебе ща разделя царството си. Ти ще живееш в богаство и удоволствия, които не е изпитвала още никоя царица. Но лукавите думи не могли да отлъчат светата девойка от любовта Христова. Виждайки, че усилията му са напусто, царят заповядал да я предадат на смърт. Когато я водели на мястото на наказанието, подир нея вървяло множество народ. Всички плачели и жалели за нея. Младите жени и девойки говорили: \"Защо погубваш своята младост и красота? Иди при царя и го послушай!\" - Не плачете за мене – отговорила св. девойка, - но се радвойте с мене! Днес аз ще видя Иисуса Христа, моя Творец и Спасител. Той е красота, слава и венец на мъчениците. Той ме вика към неизказани райски радости. Плачете по-добре за себе си, защото вашето неверие ще ви погуби! Пред смъртта си св. Екатерина се молела: \"Господи Иисусе Христе, благодаря Ти, че си поставил нозете ми върху камък на търпение и си им указал истинския път! Простри Твоите пречисти ръце, изранени на кръста, и приеми душата ми, която Ти принасям като жертва на моята любов! Спомни, Господи, човешката немощ и прости съгрешенията ми, извършени по незнание – да ги умие моята кръв, която аз проливам за Твоето име! Направи, Господи, тялото ми, което ще бъде посечено с меч, да остане невидимо за моите врагове и гонители! Погледни от Твоята висота, Господи, и на стоящите тук люде, просвети ги чрез светлината на Твоето познание! Прояви Твоята милост към ония, които ще се обърнат чрез моята смърт, да възпяват Твоето величие вовеки!\" Войник отсякъл главата на девойката. Това станало около 305 г. Преданието разказва, че св. ангели взели тялото й и го отнесли на Синайската планина.", "date": "2019.11.24", "title": "Св. великомъченица Екатерина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402469-24-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "642 г. - Теодор I е избран за папа.     1642 г. - Абел Тасман става първият европеец, открил остров Земя на Ван Димен, днес известен като Тасмания.     1859 г. - Британският естествоизпитател Чарлз Дарвин публикува Произход на видовете - научен труд, според който организмите постепенно еволюират с помощта на естествения отбор.     1861 г. - В Русия е създаден като държавна институция Министерски съвет.     1915 г. - България в Първата световна война: Шеста и Девета пехотна дивизия от Първа армия превземат столицата на Косово, Прищина.     1940 г. - Втората световна война: Словакия се присъединява към Тристранния пакт.     1943 г. - Втората световна война: Втора бомбардировка на София от британско-американската авиация.     1958 г. - Мали получава национална независимост.     1961 г. - Общото събрание на ООН излиза с декларация за забрана използването на ядрено оръжие.     1966 г. - Български самолет от Полет LZ101 на ТАБСО катастрофира край Братислава, загиват всичките 82 човека на борда.     1969 г. - СССР и САЩ ратифицират договора за неразпространение на ядреното оръжие.     1976 г. - При земетресение на територията на Турция загиват над 6 000 души.     2004 г. - Състои се премиерата на американския биографичен филм Александър.  ", "date": "2019.11.24", "title": "24 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/402463-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B0%D1%81%D1%82%D0%B5%D1%80%D0%BE%D0%B8%D0%B4,-%D0%BA%D0%BE%D0%B9%D1%82%D0%BE-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%BA%D1%8A%D0%BC-%D0%B7%D0%B5%D0%BC%D1%8F%D1%82%D0%B0", "text": "Руската космическа агенция Роскосмос обяви откриването на неизвестен досега астероид, който се приближава до Земята и чийто диаметър е съпоставим с този на метеора, избухнал при навлизане в атмосферата над руския град Челябинск през 2013 г., оставяйки 1500 ранени и почти 7000 повредени сгради.   Констатацията е станала на 6 ноември чрез оптоелектронния комплекс, разположен в селски район на провинция Амур, в руския Далечен Изток, по време на планирани наблюдения, част от протокола за наблюдение на рискови ситуации в околността на нашата планета.   Според анализите, небесното тяло е в хелиоцентрична орбита (около Слънцето) и е открито по време на най-голямото му доближаване до Земята, на разстояние от центъра й на 139 411 километра. Той се движи в период от 2,89 години, а диаметърът му се изчислява на между 10 и 15 метра.   Преглед в базата данни на Международния астрономически съюз потвърди, че това е нов астероид без други предварителни наблюдения и че той \"периодично се приближава към Земята\". Освен това на 8 ноември потвърждения за неговото присъствие са получени и от обсерваториите на Обединеното кралство и Уестфийлд (САЩ).", "date": "2019.11.24", "title": "Астрономите откриха неизвестен астероид, който се приближава към Земята"}
{"url": "http://www.classa.bg/%D1%81%D0%B2%D1%8F%D1%82/item/402464-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D1%85%D1%80%D0%B8%D1%81%D1%82%D0%BE%D1%81-%D0%B2-%D1%80%D0%B8%D0%BE-%D0%B4%D0%B5-%D0%B6%D0%B0%D0%BD%D0%B5%D0%B9%D1%80%D0%BE-%D0%BE%D0%B1%D0%BB%D0%B5%D1%87%D0%B5%D0%BD%D0%B0-%D0%B2-%D1%86%D0%B2%D0%B5%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D1%84%D0%BB%D0%B0%D0%BC%D0%B5%D0%BD%D0%B3%D0%BE-%D0%B7%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D0%BA%D0%BE%D0%BF%D0%B0-%D0%BB%D0%B8%D0%B1%D0%B5%D1%80%D1%82%D0%B0%D0%B4%D0%BE%D1%80%D0%B5%D1%81", "text": "Емблематичната статуя на Христос Изкупител в Рио де Жанейро беше озарена в събота с известните червени и черни ивици на ФК Фламенго. Отборът се готви да се изправи срещу аржентинския Ривър Плейт на финала на Copa Libertadores de América, на стадион \"Монументал\" в Лима. Това ще бъде първият финал в континенталния шампионат за бразилския отбор след 38 години „суша\".   За първи път в историята на турнира, титлата ще бъде решена в един мач и на неутрално поле. Очаква се това да бъде един от най-вълнуващите финали през последните години, тъй като той ще се играе от два отбора с изявена нападателна философия, които преминават през най-добрите моменти в своята история.", "date": "2019.11.24", "title": "Статуята на Христос в Рио де Жанейро облечена в цветовете на Фламенго за финала на Копа Либертадорес"}
