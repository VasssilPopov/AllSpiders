{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373470-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D1%81-%D1%80%D1%83%D0%BC%D1%8A%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B2-%D0%B5%D0%B2%D0%BA%D1%81%D0%B8%D0%BD%D0%BE%D0%B3%D1%80%D0%B0%D0%B4", "text": "След откриването на ГКПП Кайнарджа-Липница премиерът на България Бойко Борисов и премиерът на Румъния Михай Тудосе провеждат съвместно заседание в резиденция \"Евксиноград\".   По-късно към тях ще се присъединят министър-председателят на Гърция Алексис Ципрас и министър-председателя на Сърбия Александър Вучич, с които Борисов ще проведе четиристранна балканска среща на премиерите.   пленарното заседание на българската и румънската делегация в резиденция „Евксиноград“. Обсъдени бяха теми от двустранен интерес в сферата на икономиката и инфраструктурата.   Преди минути приключи пленарното заседание на българската и румънската делегация в резиденция „Евксиноград“. Обсъдени бяха теми от двустранен интерес в сферата на икономиката и инфраструктурата. Следва подписване на взаимни спогодби между двете държави, както и съвместни декларации. Те за в сферата на вътрешната сигурност, социалната политика, икономиката. \"Главните акценти на срещата днес бяха изграждане на инфраструктура както пътна, така и енергийна. Възложили сме задачи по въпроса на министрите.    Първият проект е на Русе, защото с дни има опашки, които пречат и на бизнеса и на туризма. Там имам 45 км. по врама линия до Букурещ. Съответно в момента проектираме пътя Русе-Велико Търново и оттам да стъпим на \"Хемус\". За отсечката от Никопол също е важно и сме възложили проучване колко би струвала жп линия и скоростен път в тази част, където Стара планина е висока.  Колегата предлага и тези 200 км. от Констанца до Варна и Бургас да се изградят и да има магистрала.    Оптимист съм, защото този път имаме ТОЛ система и концесионирането ще даде възможност за набиране на средства, с които да се изплащат таксите към евентуални инвеститори. И трите проекта имам финансова и търговска логика и не се бият един друг. Затова трябва всеки от тях да се стартира, без да се изчакват другите. Убеден съм, че трети мост ще даде голям тласък на бизнеса и на туризма.\", заяви премиерът Борисов.    \"Надявам се да бъде ползотворна срещата и довечера с президента Вучич и премиерът Ципрас, защото това, което правим с Румъния е в полза на всички - и коридор №8, и всички тези връзки е в полза на балканските връзки\", допълни премиерът.    \"Съгласен съм с всичко, което каза премиерът Борисов и това потвърждава, че се намираме във важен етап от нашите отношения. Ние сме много важни за ЕС и особено фактът, че в рамките на 6 месеца ще поемем председателството дава възможност да продължим работата по кохезионната политика. Още повече, че сме две държави на източната граница на ЕС.    Говорихме много за инфраструктурата и свързаността, но не като самоцел, а те да бъдат средствата да направят двете държави конкурентноспособни в ЕС и да представят инвестиционни възможности. Тези срещи трябва да са редовни и нещо нормално, намираме се на една река разстояние. Важно е министрите да работят близо и прагматично и да не изгубим още 20 години, през които бяхме в периферието на Европа и гледахме към центъра, а забравяхме да погледнем към нашите връзки. Следващата ни среща ще се състои само след месец в Румъния\", заяви премиерът Тудосе.   Той коментира въпросът за влизането на Румъния и България в Шенген и бе категоричен, че двете държави имат сигурни граници с добра охрана и осигуряват добра сигурност на ЕС, така че няма причина до година да не бъдат приети в Шенген.   Борисов заяви, че България е на трудно място по отношение на границите заради дългата сухопътна граница с Турция. \"Направихме ограда, вече имаме нулева миграция и с волята на Турция, разбира се. Сега в ЕС отчитат, че се справяме с миграцията и нямаме пропуски. Нашата политика е да подпомагаме максимално и Гърция по този въпрос. България пази и Румъния и достатъчно надеждно се справяме. Влезли сме заедно в ЕС, имаме пълно разбирателство по нашата обща европейска политика.  Шенген е политически въпрос, тъй като в ЕС има партии, които са опели това като ангажимент към избирателите си. Надявам се с повече дипломация да приключим тези преговори. Те са убедени, че ние се справяме дори много по-добре от други шенгенски държави с външни граници. Всички са признали, че се справяме най-добре и с това, което днес подписахме и за бедстващите кораби и сътрудничество в Черно море, само допълваме тази картина\", обяви Борисов и не пропусна да благодари и за 160-те млн. евро, отпуснати от ЕС за границите.   На въпрос на Ива Николова от ПИК TV за енергийното споразумение, което бе подписано, Борисов заяви, че Румъния подкрепя европейския газов хъб \"Балкан\". \"Не случайно първият работещ конектор на България беше изграден с Румания. Днес се разбрахме и при бедствия да си помагаме с енергийни системи, за да не бедства населението. Работим и по проект да дренираме река Дунав, като така решаваме и проблема с бурната река. Има и възможност за мост, но трябва да се избере едното от двете и сега взехме решение сега сериозно да се работи в съвместна група и да се реши какво е най-удачно за Русе, Никопол и Силистра\", обяви Борисов.    \"В Европа стават сериозни събития. Ето например референдума в Барселона и реакцията на Мадрид. Затова ето нашата основна линия ще е да има мир на Балканите. Да живеят хората спокойно, а не да влачат и убиват европейци и ние да не сме притеснени и да не въздигаме мира в основна ценност. А сега какво става - всеки ден атентати, един ден са в новините и отиваме на следващия. Мира и спокойствието не се оценяват, а трябва да се радваме, когато няма такива неща\", каза още той по повод атаките в Европа.   Борисов допълни на въпрос на ПИК ТV и какво касае споразумението за социалната политика. Премиерът обяси, че и България и Румъния са отчели голяма липса на работна ръка. \"Не е само в туризма, но и в селското стопанство и вече все повече сектори на икономиката. Безработицата в България е 5% и това са основно хора, които вече не искат да работят. Предизвикателството сега е да върнем българите от чужбина, като им осигурим по-високи заплати. Бизнесът трябва да вдигне заплатите, защото в един момент всички ще закъсат и без работна ръка няма как да се развиват\", посочи още министър-председателят на България.     Накрая Борисов благодари за гостоприемството на Варна и заяви, че провежданите там срещи на високо равнище са добра реклама за морската ни столица. \"На срещата в Талин се шегувахме, че и премиерите от Бенелюкса искат да дойдат във Варна след като тук дойдоха и Юнкер, и Макрон, и лидерите на Балканите сега\", пошегува се Борисов.    След брифинга Ива Николова съобщи, че в Евксиноград предстои официален обяд, на който се очаква да се присъединят и делегациите от Сърбия и Гърция, след което следобед започва срещата на лидерите на четирите държави, които ще обсъждат приоритетите по време на европредседателството на България. Следващите изявления на тримата премиери - на България, Румъния и Гърция, и президентът на Сърбия се окачват около 18 ч.                ", "date": "2017.10.03", "title": "Борисов с важен коментар след срещата с румънския премиер в \"Евксиноград\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373471-%D0%B4%D1%8A%D0%BB%D0%B1%D0%BE%D0%BA%D0%BE-%D0%B2-%D0%BD%D0%B0%D1%81-%D1%81%D1%82%D0%BE%D0%B8-%D0%BF%D0%BE-%D0%B5%D0%B4%D0%B8%D0%BD-%D0%B4%D0%B8%D0%B2-%D0%BF%D1%80%D0%B0%D0%B1%D1%8A%D0%BB%D0%B3%D0%B0%D1%80%D0%B8%D0%BD,-%D0%BA%D0%BE%D0%B9%D1%82%D0%BE-%D1%81%D0%B5%D0%B4%D0%B8,-%D0%B3%D0%B0%D0%BB%D0%B8-%D1%81%D0%B8-%D0%BC%D0%B5%D1%87%D0%B0-%D0%B8-%D1%81%D0%B0%D0%BC%D0%BE-%D1%87%D0%B0%D0%BA%D0%B0-%D0%BF%D0%BE%D0%B2%D0%BE%D0%B4,-%D0%B7%D0%B0-%D0%B4%D0%B0", "text": "Телевизионният водещ Слави Трифонов продължава да бъде много активен, след като започна дейно да публикува в социалните мрежи. Този път шоуменът направи любопитен коментар за българите.    Публикуваме го без редакторска намеса: Ние, българите, сме странни хора. Повече от 1100 години сме християни, но никой тук няма да отрече, че вътре в душите си си оставаме езичници. И това не е защото не усещаме религията. А защото обичаме живота.        Затова и нашите свещеници имат жени и деца. Затова на Коледа се радваме на Рождество Христово, но и с огромна радост колим прасето.    А на Великден хем обикаляме църквата, хем е също толкова важно да сме боядисали яйцата и да има агнешко на масата.    Никой не може да ме убеди, че дълбоко в християнската душа на всеки българин не стои по един див прабългарин, който седи, гали си меча и само чака повод, за да отпразнува живота по своя красив и първичен варварски начин.", "date": "2017.10.03", "title": "Дълбоко в нас стои по един див прабългарин, който седи, гали си меча и само чака повод, за да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373472-%D1%81%D0%B5%D0%BA%D1%81%D1%8A%D1%82-%D0%B2%D0%BE%D0%B4%D0%B8-%D0%B4%D0%BE", "text": "Сексуалните подвизи в леглото ни състаряват. До това заключение са достигнали екип от Федералния университет на Рио Гранди до Сул в Бразилия. Според учените организмът разполага с ограничено количество енергия, която използва за поддържането на метаболизма, регенерация и размножаване.      Колкото повече от нея се изразходва за възпроизводство, толкова по-малко енергия захранва механизмите, отговарящи за възстановяването на тъканите и органите.    В резултат организмът започва да старее.", "date": "2017.10.03", "title": "Сексът води до..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373473-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%83%D0%BB%D0%B8%D1%87%D0%B5%D0%BD-%D0%B2-%D1%81%D1%82%D1%80%D0%B0%D1%88%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D1%81-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C", "text": "В Истанбул е арестуван българин, който бил ключова фигура в канал за крадени луксозни автомобили в Западна Европа, които стигало до територии, контролирани от „Ислямска държава\". Турската полиция съобщи, че 40-годишният български гражданин Сергей М. е арестуван в Истанбул.     Той е бил изправен пред съда, а след налагане на постоянна мярка „Задържане под стража\" е преведен в затвора, уточнява 24rodopi.com. Българинът Сергей М., украинецът Александър Г. и молдовският гражданин Мансел Л. се опитвали да продадат крадени коли на граждани от страни в Близкия изток.    Според полицията, групата е крадяла луксозни коли в различни европейски страни, след което софтуерът им и номерата на шаситата се сменяли в България с коли от същата марка.    По-късно возилата се прекарвали през българо-турската граница, а в Истанбул ги продавали на купувачи от Близкия изток. Репортери в Истанбул твърдят, че по тази схема терористичната организация ИДИЛ е получила от различни престъпни групи, занимаващи се с кражби на автомобили, стотици возила от висок клас от европейски страни.    Заловената група в Истанбул е само част от тази мащабна схема, която действа на Балканите, както и в някои бивши съветски републики, твърдят истанбулски журналисти.", "date": "2017.10.03", "title": "Българин уличен в страшен бизнес с „Ислямска държава“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373464-%D0%B7%D0%B0%D1%89%D0%BE-%D1%88%D0%B5%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BA%D0%BE%D0%BA%D0%B0-%D0%BA%D0%BE%D0%BB%D0%B0-%D0%BD%D0%B5-%D0%B5-%D0%BA%D0%B0%D1%82%D0%BE-%D0%BA%D1%80%D1%8A%D1%81%D1%82%D0%B0-%D0%BD%D0%B0-%D0%BB%D0%B8%D0%B4%D1%8A%D0%BB", "text": "          Парадоксално, голяма част от прогресивната Фейсбук общност, която не просто подмина с насмешка фала на \"Лидъл\" с изличените кръстове, ами се втурна да ги брани самоотвержено с аргумента, че една частна търговска компания е свободна да прави ритуални маркетингови глупости в името на отвоюване на пазарен дял, сега не се сеща да приложи тази комерсиална логика, докато също така енергично напада Кока-Кола за новите шишета.     Само че в първия случай имахме грубо погазване на културни кодове - да махнеш кръстовете от църкви е като да сложиш сутиен на Венера Милоска и гащи на Давид на Микеланджело. Да не говорим каква обида се оказа, че нанасяш на вярващите, които възприеха злополучния рекламен ход като брутален акт на неуважение към изповядваната от тях религия.       \"Лидъл\" реагираха съвсем адекватно, поднесоха извинения и оттеглиха продукцията си. (За по-бавно забравящите сред нас някои въпроси останаха. Като например как си подбират маркетинг специалистите или какво налага премахването на религиозни символи от кутии за локум, след като продуктът е ориентиран към изповядващи една мирна и толерантна религия).     Странен паралел, като се има предвид, че редактирането на заобикалящата действителност и подмяна на историята са прийоми именно на комунистическата пропаганда. Да споменем само развода със задна дата на Йорданка Чанкова или изтриването от снимки на образите на неудобни съратници.   В кампанията на \"Кока-Кола\" със злощастните шишета, привлекли внезапно толкова хейт, също има пропуски. Плакатът с младежите в одеяния, претендиращи да са автентични народни носии, е покъртителен в своята самодейност и с право стана обект на нескончаеми подигравки. Авторите му направо вдигнаха за воле на видни ФБ зевзеци-майстори на колажи.     Да, 100% кампанията идва в точно този момент, защото се наблюдава тренд към \"завръщане\" към \"всичко българско и родно\" и тя, логично, се опитва да капитализира това.   Няма нищо нередно в тези й намерения, както вече уточнихме. Още повече, че дизайнът изглежда добър и е подходено професионално - консултирали са се с експерт по шевиците. Чуха се забележки към естетическите им достойнства, че изглеждали претрупани, но пък и шевиците не са точно елемент от минимализма.   Другото, доста по-стряскащо обвинение към компанията и кампанията е, че налива вода във воденицата на патрЕотите, защото благодарение на тях шевицата се е превърнала в националистически символ и \"Кока-Кола\" едва ли не са брандирали бутилките си с новата свастика.     Последното ми напомни един виц от Татово време. Един човек се явява пред съдия,  за да си сменя името. \"Как се казвате?\" - пита съдията. \"Тодор Лайнаров\", отвръща смутено човекът. “А как искате да се казвате?”. \"Ами, Иван Лайнаров, другарю съдия\". Та и нашата работа такава. Вместо да насочим усилията си към деглорифициране на развяването на потури и калпаци, за да го изобличим като нелеп и вреден маскарад, какъвто е, вместо да помислим за начини широката общественост да бъде образована за историята и традициите на народните ни занаяти, та поне да разпознават некадърната подмяна на символи, ние просто връчваме на някакви омразни политици монопола върху тях и се оттегляме в абаносовите си кули.     Но не и върху стъклената бутилка на Кока-Кола. Която, между другото, е поп-арт икона. Затова може само да ни радва изборът им да интерпретират някакъв наш културен код като шевицата върху й. И ще е жалко, ако никой не чуе и види тези шишета извън пределите на България. Защото марката не прави лимитирани серии всеки ден. И за всеки пазар.", "date": "2017.10.03", "title": "Защо шевицата на \"Кока-Кола\" не е като кръста на \"Лидъл\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373465-%D1%82%D0%B8-%D1%81%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D0%B7%D0%B0%D0%B1%D1%80%D0%B0%D0%BD%D0%B5%D0%BD-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D0%B7%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D0%BD%D0%B5%D0%BE%D0%BA%D0%BE%D0%BC%D1%81%D0%BE%D0%BC%D0%BE%D0%BB", "text": "Утре ще станеш, ще отвориш лаптопа си и ще разбереш, че са изтрили профила ти, защото си имал нещастието да мислиш извън онова, което е редно да мислиш!  Утре сутрин ще разбереш, че това, че се усъмни в свещената истина, поднесена ти от дузина подозрително еднакви хора с подозрително еднакви постове в мрежата ти е коствало забрана за съществуване!  Днес – във виртуалната реалност!  Утре – в истинската!         Днес се смееш, че приятелите ти са били докладвани – кой заради споделяне на текст на пънк песен от началото на 90-те, кой за статус, в който разказва как по време на ефир някой нарекъл водещия с една обидна дума, кой заради снимка на Хелмут Нютън, защото дузина феминистки са се събрали в мощна джендър неутрална ударна група, за да докладват художествената фотография като „порнография, сексизъм, сексуално унижение” и каквото още се сетиш.  Днес се смееш, че почитател на полиаморфните бракове ти е казал – „умри, боклук”, когато си се пошегувал с тая тема.  Но утре ще се събудиш и ще разбереш, че си бил осъден да млъкнеш!  При това без право да обжалваш!     Ти имаш право да бъдеш обиждан!  Ако се оплачеш, едни хора ще те нарекат „мрънкало”!  Ти имаш право да бъдеш съден по външния си вид – „дебел си, анорексик си, грозен си, урод си, плешив си, с дълга мазна коса си, не се къпеш”, но когато дори за миг си помислиш, че може да се пошегуваш, при това невинно с някой от хората с „либерални“ идеи, те ще се погрижат за теб.     Съвет от мен – издири скрижалите с правилата на либералите!  Лесно е – слушай всеки ден предаването от 10 часа по „Дарик” или следи сайтовете на БХК и ЛГБТИ.  Там пише какво е позволено да говориш и какво – не.  Следвай скрижалите, води се по „Десетте либерални заповеди” и никога няма да имаш проблеми от никакво естество.     Утре теб няма да те има виртуално!  Ще се събудиш, ще установиш, че добре организирани групи от представители на някакво виртуално ДС са ти разровили профила и са открили, че през 2011, по време на купон на Нова година ти си се снимал с дамски очила.  Това ще доведе до БАН, защото по този начин ти се подиграваш с либералната доктрина, джендър неутралната среда, полиаморната еуфория и румънския модел в празнуването на Нова година.     И хич не се ослушвай!  Затваряй си профила докато е време, събирай си нещата и бягай далече!  Някъде на село!  Докладчиците имат нужда от това да те няма, защото само човек, когото го няма, не може да създава проблеми.   Ти си следващият!   Проблемът с теб се състои в едно!   Ти пречиш!  Пречиш на една група хора да се чувства голяма, велика и всепомитаща!  Пречиш, защото тази група е формирана при демокрацията!  Но е зачената по времето на комсомола!  И е пила мляко по времето на ОФ!  И тя тоя либерализъм с НПО го е взела и без доклади във Фейсбук няма да го даде!      И така, както би казал вожда и учителя Димитров, ако беше представител на БХК – до окончателната победа на либерализма (или до окончателната забрана за идване у нас на Агенцията по лекарствата**).  Ти си следващия!  Аз вече съм на опит 3!  До края ми остават още 3 доклада!  А след това?  След това: доклад,  а след доклада  БАН  това е толкоз просто и логично…   И в края на този манифест искам да те успокоя малко, следващи приятелю!  Дигиталната среда е съставена от нули и единици!  Ако ти си единица…  Не се притеснявай от многото нули, които ще се залепят за теб.  Колкото повече нули отзад – толкова по – висока е твоята стойност!  ——", "date": "2017.10.03", "title": "Ти си следващият забранен във Фейсбук! (за либералния неокомсомол)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373466-%D0%BF%D1%8A%D1%80%D0%B2%D0%B8%D1%8F%D1%82-%D0%BC%D0%B0%D0%BD%D0%B4%D0%B0%D1%82-%D0%BD%D0%B0-%D0%B3%D0%B5%D1%80%D0%B1-%D0%B1%D0%B5%D1%88%D0%B5-%D0%BD%D0%B0%D0%B4%D0%B5%D0%B6%D0%B4%D0%B0,-%D0%B2%D1%82%D0%BE%D1%80%D0%B8%D1%8F%D1%82-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8%D0%B5,-%D1%82%D1%80%D0%B5%D1%82%D0%B8%D1%8F%D1%82-%D1%89%D0%B5-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Всичко, което Антон Тодоров е писал в книгите си „Шайка 1“ и „Шайка 2“ през 2013 година за Борисов, ГЕРБ и хората около вожда е истина. Това коментира бившият председател на Комисията по досиетата Методи Андреев в студиото на Би Ти Ви. \"Човек си задава въпроса дали ни управлява Граждани за европейско развитие на България или Граждани за евразийско развитие на България“, посочи Андреев.   По думите му първият мандат на ГЕРБ е бил надежда за много хора, вторият – разочарование, а третият ще е катастрофа за десноцентристките ценности на България.   „В миналото Народно събрание организирахме група за натиск – Мартин Димитров, Петър Славов и аз. Заедно с много други колеги предлагахме законопроекти, които не идваха точно от ГЕРБ, но направихме много сериозна промяна в Закона за досиетата, която превърна Комисията в много сериозен инструмент за осветяване на миналото. Цветан Цветан беше човекът от ГЕРБ, който искрено помагаше на тази наша дейност. От друга страна има друга голяма сила – на вожда. Тя показва коренно различна посока от това, което десните в ГЕРБ, Цветанов и групата за натиск правихме. От една страна ГЕРБ подкрепя това законодателство, в същото време пред очите на всички ни Бойко Борисов посочи за кандидат от ГЕРБ човек, който е бил обявен три пъти за агент – Георги Марков. Какъв е този сигнал?“, коментира Андреев.     Помолен да коментира идеята на БСП архивът на Комисията да бъде прехвърлен в Институт за историческа памет, достъпен за гражданите, Андреев каза: „БСП поне в това отношение винаги е била консервативна, те винаги са били за спирането на тази дейност. В миналия парламент пробутаха същия закон, който и сега. Тогава не казваха, че целта му е да закрие Комисията, а да се развие тя в Институт по национална памет. Това не е лоша идея, рано или късно Комисията ще прерасне в такъв институт, но има още работа. Когато една партия публично казва, че е против тази дейност, не върви да предлага законопроекти, които уж я доразвиват“.   Реално погледнато разликата между ГЕРБ и БСП е само по една точка – че ГЕРБ поне публично признават, че трябва да има такова законодателство, но и двете партии не искат да го прилагат, заяви гостът.   Това, което се вижда в конфликта ГЕРБ – Радев, Андреев коментира така: \"В крайна сметка това, което цели Радев, и това, което постига ГЕРБ, уж водейки битка с президента, е България да няма натовско въоръжение и да е троянският кон на Русия в Европа и НАТО. Това са борби и скандали за пред електората“.", "date": "2017.10.03", "title": "Първият мандат на ГЕРБ беше надежда, вторият-разочарование, третият ще е катастрофа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373467-%D0%BF%D1%80%D0%B5%D1%86%D0%B5%D0%B7%D0%B8%D1%80%D0%B0%D1%85%D0%B0-%D1%81%D1%82%D0%B0%D1%80%D0%BE%D1%82%D0%BE-%D0%B8-%D0%BF%D0%BE%D0%B2%D0%B4%D0%B8%D0%B3%D0%B0-%D0%BD%D0%BE%D0%B2%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BC%D0%B8%D1%80%D0%BE%D1%81%D0%BB%D0%B0%D0%B2-%D0%B1%D0%BE%D1%80%D1%88%D0%BE%D1%88", "text": "Специализирано звено „Антикорупция\" - СГП прецизира обвинението на бившия изпълнителен директор на „НДК- КСЦ\" ЕАД Мирослав Боршош за нецелево разходване на средства и му повдигна още две обвинения - за умишлена безстопанственост и сключване на неизгодни сделки.   Разследването е установило, че в периода от 23.08.2016 г. до 26.06.2017 г. Мирослав Боршош е разпоредил част от целевите средства - в размер на 3 431 146,06 лв. да бъдат изразходвани за заплащане на разходи, които не са свързани с дейностите, за които са били отпуснати.    С решение на Министерски съвет от 03.08.2017 г. е увеличен бюджетът на Националния дворец на културата със 17 млн. лв., като средствата са били с целево предназначение - за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година.   В хода на разследването са събрани доказателства и за още едно престъпление, извършено от Мирослав Боршош - умишлена безстопанственост, от която са последвали щети за НДК в общ размер на 389 624,82 лв. В периода 16.01.2015 г. - 24.01.2017 г. е сключил договори с адвокатски дружества при наличие на назначени 2- ма юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата.   Установено е още, че в периода 24.11.2014 г. - 23.12.2015 г. Мирослав Боршош съзнателно е сключил 15 неизгодни сделки, от които за НДК са настъпили значителни вреди в размер на 94 740 лв. Договорите са: 6 за PR-обслужване, при назначени в НДК 4-ма служители за тази дейност и 9 за процесуално представителство пред съдебни органи, при назначени 2-ма юрисконсулти.   Без промяна остава обвинението в безстопанственост, свързано със сключения договор за оперативен лизинг за отдаване под наем на лек автомобил м. \"Лексус\", от което за НДК са настъпили щети в размер на 28 399,61 лв.", "date": "2017.10.03", "title": "Прецезираха старото и повдига нови обвинения срещу Мирослав Боршош"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373468-%D0%BD%D0%BE%D0%B2%D0%B8%D1%8F%D1%82-%D0%B2%D0%B8%D1%81%D1%88-%D1%81%D1%8A%D0%B4%D0%B5%D0%B1%D0%B5%D0%BD-%D1%81%D1%8A%D0%B2%D0%B5%D1%82-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2%D1%81%D1%82%D1%8A%D0%BF%D0%B8-%D0%B2-%D0%B4%D0%BB%D1%8A%D0%B6%D0%BD%D0%BE%D1%81%D1%82", "text": "На официална церемония в Съдебната палата новите 22 членове на VIII състав на Висшия съдебен съвет официално встъпиха в длъжност, предава „Фокус\". На церемонията присъстваха  , която ще председателства заседанията на Съвета, зам.-председателят на парламента Явор Нотев, председателят на Комисията по правни въпроси Данаил Кирилов, народни представители, дипломати и магистрати.      Присъстваха и тримата членове, влизащи в състав на ВСС по право - главният прокурор Сотир Цацаров, председателят на ВКС Лозан Панов и председателят на ВАС Георги Колев. От името на президента Румен Радев, който също бе сред поканените на церемонията, но не присъстваше, бе прочетен поздравителен адрес, с който той отправи пожелания за продуктивна работа на новия ВСС.   Пред журналисти след церемонията бяха направени и първите коментари от встъпилите в длъжност членове на ВСС.   „Започваме нещо, което дай Боже да е по-успешно и да има повече разбирателства\", заяви след встъпването в длъжност Севдалин Мавров - член на Съдийската колегия от професионалната квота. На въпрос от кого зависи да има повече разбирателство в работата на новия състав на Съвета, той отговори: „Първо - от нас. Второ - зависи и от това да приказваме по-малко, а да вършим повече\".  Той обърна внимание и на предстоящата процедура по избор на председател на ВАС.  „Според мен би трябвало да започне отначало, само че нека да изчакаме, защото трябва да мине през всички етапи една процедура, за да се завърши от конкретен орган\", подчерта Мавров.   Тезата, че процедурата трябва да започне отначало застъпи и друг член на съдийската колегия от професионалната квота - Цветинка Пашкунова.   „Така мисля, защото е много трудно да гласуваме в нов състав, без да сме изслушали кандидатите. Просто да повторим, по предложението, едно повторно гласуване ми се струва, че няма да е достатъчно обективно\", заяви Пашкунова.   Боян Магдалинчев от парламентарната квота пожела на новия състав на Съвета да работи спокойно и без конфронтация, защото според него интересът на гражданите и магистратите го налагат.   „Има доста въпроси за разрешаване. Доста неща трябва да се гледат в рамките на този съвет. Най-вероятно ще има нов избор на председател на Върховния административен съд\", обясни Магдалинчев. На въпрос, свързан с твърденията, че той ще бъде навоят представляващ на ВСС, Магдалинчев отговори: „Не мога да ви кажа нищо. Съветът още не се е събирал. Не знам дали ще бъда номиниран, за първи път го чувам от медиите. Не мога да дам никакъв отговор на този етап\".   Предстои да се проведе първото заседание на Пленума на Съвета, на което трябва да бъде избран представляващ ВСС. На него предстои да бъде определена и работна група за изготвяне на проект на Правилник за организация на дейността на Висшия съдебен съвет и неговата администрация, както и да бъдат определени разпоредители по бюджета на съдебната власт.", "date": "2017.10.03", "title": "Новият Висш съдебен съвет официално встъпи в длъжност"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373469-%D0%BD%D0%BE%D1%80%D0%B2%D0%B5%D0%B6%D1%86%D0%B8-%D0%BA%D1%83%D0%BF%D0%B8%D1%85%D0%B0-%D1%80%D0%BE%D0%B4%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B0-%D1%81%D1%83%D0%BC%D0%B0", "text": "Hopвeжĸaтa ĸoмпaния LІNК Моbіlіtу Grоuр e пpиĸлючилa пpидoбивaнeтo нa бългapcĸaтa фиpмa зa cъoбщeниe Vоісесоm, пpeдaвa ЅееNеwѕ. Цeнaтa нa cдeлĸaтa e 3.82 милиoнa eвpo. Vоісесоm paзвивa дeйнocт в oблacттa нa ЅМЅ и глacoви ycлyги, ĸaтo имa дoгoвopи c тpитe мoбилни oпepaтopa y нac, пише money.bg. Cpeд гoлeмитe ĸлиeнти нa дpyжecтвoтo ca Аvоn, ДЗИ, \"Eвpoинc\" и дpyги.      \"Cтaвa cвидeтeли нa бъpзopacтящoтo тъpceнe нa ycлyги зa мoбилни cъoбщeния и мoбилни peшeния и вяpвaмe, чe бългapcĸият пaзap щe пpoдължи дa pacтe cилнo\", ĸaзвa Apилд Xюcтaд, изпълнитeлeн диpeĸтop нa LІNК, дoпълвaйĸи, чe пpидoбивaнeтo щe пoзвoли нa нopвeжĸaтa ĸoмпaния дa зaздpaви пoзициитe cи y нac. Vоісесоm e cъздaдeнa пpeз 2003 гoдинa, ĸaтo пpeз минaлaтa гoдинa пaзapният й дял в ceĸтopa дocтигa 40 нa cтo.    Πeчaлбaтa нa ĸoмпaниятa пpeди дaнъци и aмopтизaция e в paзмep нa 638 xиляди eвpo. LІNК, eднa oт вoдeщитe ĸoмпaнии нa мoбилния пaзap в Cĸaндинaвия, paзвивa дeйнocт в paзлични чacти нa Eвpoпa, ĸaтo имa oфиcи в Ocлo, Cтoĸxoлм, Maлмьo, Koпeнxaгeн, Maдpид, Xaмбypг, Pигa, Taлин и дpyги гpaдoвe.  ", "date": "2017.10.03", "title": "Норвежци купиха родна компания за колосална сума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373457-%D1%81%D0%B8%D0%B3%D0%BD%D0%B0%D0%BB%D0%B8%D1%82%D0%B5-%D0%B7%D0%B0-%D0%BD%D0%B5%D1%80%D0%B5%D0%B4%D0%BD%D0%BE%D1%81%D1%82%D0%B8-%E2%80%93-%D0%BD%D0%B0-%D0%BC%D0%BE%D0%B1%D0%B8%D0%BB%D0%BD%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0", "text": "Столичани ще могат да подават сигнали за неправилно паркиране, бездомни кучета или нерегламентирани сметища на нова мобилна платформа. Чрез сайта \"Гражданите.бг\" всеки сигнал ще бъде препращан към Столичната община. Към момента пет районни администрации са се включили в проекта - \"Слатина\", \"Красно село\", \"Люлин\", \"Витоша\" и \"Лозенец\". \"Предстои и останалите общини да станат част от платформата\", каза кметът на София Йорданка Фандъкова. \"Последната година са получени 28 359 сигнала. Проблемът е, че сигналите, които се получават, се изпращат до съответната структура, дирекция, инспекторат, районен кмет и след това започва един дълъг път на комуникация между различните служби. Точно това спестява платформата \"Гражданите\". В самата разработка включихме няколко структури. Ръководителите на инспекторите или на хората в различните сектори, които отговарят, ще могат да контролират работата на своите служители\", допълни тя.", "date": "2017.10.03", "title": "Сигналите за нередности – на мобилна платформа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373458-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2", "text": "Антикорупционното звено в прокуратурата предяви прецизно обвинение на Румен Овчаров - бивш министър на енергетиката, по делото, известно като делото за \"Мини Бобов дол\". Това съобщиха от прокуратурата. След изготвяне на съдебно-икономическата експертиза за \"Мини Бобов дол\" ЕАД са установени щети в размер на 8 940 231,47 лв. Разследването е установило, че Румен Овчаров въпреки задълженията си като министър на икономиката и енергетиката и принципал на \"Мини Бобов дол\" ЕАД не е упражнил достатъчно контрол върху работата на изпълнителния директор на дружеството. Изпълнителният директор не е предприел действия по събиране на вземания от договора за наем с \"Ораново\" ООД и не е извършил действия за подобряване на финансовото състояние на дружеството. Щетите, които са настъпили за \"Мини Бобов дол\" ЕАД, представляват неплатени наеми от договора с \"Ораново\" ООД, режийните разходи по производствената дейност и разликата между фактуриран наем и начислени амортизационни отчисления от \"Мини Бобов дол\" ЕАД. Внесена е конкретизация и по обвинението на Румен Овчаров за извършено от него престъпление по служба, извършено в периода 31 май 2006 г до 26 февруари 2007 г. при условията на продължавано престъпление.", "date": "2017.10.03", "title": "Обвинение за Румен Овчаров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373459-%D0%B8-%D0%B3%D0%BB%D0%BE%D0%B1%D0%B8%D1%82%D0%B5-%D0%BA%D1%8A%D0%BC-%D0%BA%D0%B0%D1%82-%D0%BE%D0%BD%D0%BB%D0%B0%D0%B9%D0%BD", "text": "Системата на МВР вече е свързана с над 2400 офиса на Изипей в цялата страна, както и с електронната система за онлайн плащания ePay.bg. Така бе осигурена възможността за онлайн плащания на глобите към КАТ, която МВР обяви в края на август. Нововъведението улеснява плащането на глобите, тъй като шофьорите могат да избират къде да платят, вместо да се редят на опашката в КАТ. Услугата ще спести както време, така и средства, заради ниските тарифи за превод през системите на двете дружества. Във всеки офис на Изипей касиерът може да провери задълженията само по номера на шофьорската книжка и ЕГН-то на шофьора, като има възможност да избере и кои точно задължения да се платят. Трансферът се отразява веднага в системата на КАТ. През ePay.bg плащането е възможно чрез въвеждане на данните от получения фиш, като вариантите са два. Шофьорът може да плати през профила си, ако е регистриран потребител, а ако не е – плащането става от директната форма с карта Visa или MasterCard.", "date": "2017.10.03", "title": "И глобите към КАТ - онлайн"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373460-%D0%BF%D0%B5%D1%82%D1%80%D0%BE%D0%BB%D1%8A%D1%82-%D1%81%D0%BF%D0%B0%D0%B4%D0%BD%D0%B0-%D1%81-1-%D0%B4%D0%BE%D0%BB%D0%B0%D1%80", "text": "По време на търговията в понеделник цените на петрола се понижават с над един долар за барел, парирайки част от рязкото поскъпване през последните седмици и месеци в резултат на по-силния долар на валутните пазари и след данни, показващи увеличаване на добивите на черното злато през септември от страна на ОПЕК. Последно проучване на агенция Ройтерс показва, че производството на петрол от страните - членки на ОПЕК е нараснало през септември с 50 хиляди барела на ден, като през последния месец картелът е изпълнил на едва 86% поетия ангажимент за съкращаване на добивите. В същия анализ се отчита, че някои страни като Саудитска Арабия и Ангола са поели най-голямата тежест при свиване на тяхното петролопроизводството, докато други държави като Обединените арабски емирства (ОАЕ), Еквадор и Ирак са изпълнили не повече от 30% от поетите ангажименти. Слабата дисциплина в рамките на ОПЕК по отношение изпълнението на действащото споразумение би трябвало да означава, че няма да се потвърдят очакванията за бързо намаляване на наличните складови запаси на петрол, отбелязва в свой анализ и банката Commerzbank. Трябва да се има предвид, че неотдавнашното рязко поскъпване на петролните фючърси се дължеше в най-голяма степен на подновен оптимизъм, че ОПЕК и останалите водещи производители като Русия ще продължават да полагат усилия за ребалансиране на пазара, елиминирайки около 2% от наличния излишък на добивания петрол в световен план. В същото време има сигнали за подновено нарастване на петролното производство в САЩ, след като в петък вечерта компанията за петролни услуги Baker Hughes отчете, че броят на действащите американски петролни сондажи се е повишил през последната седмица до 750 от 744 броя седмица по-рано. Това сякаш означава, че негативният ефект върху американската петролна индустрия от ураганите \"Харви\" и \"Ирма\" започва постепенно да отшумява. Всички това в комбинация с днешното поскъпване на щатския долара допринася за понижаване на ноемврийските фючърси на американския лек суров петрол с 2,54%, или с 1,30 долара, към 50,38 долара за барел, след като вече изтеклите октомврийски контракти на черното злато нараснаха с 2% през миналата седмица, със 7,7% в рамките на септември и с цели 10,5% през третото тримесечие (най-здрав тримесечен ценови растеж от второто тримесечие на 2016-а година). Днес декемврийските фючърси на петрол сорт брент се понижават с 1,78% към 55,78 долара за барел, след като изтеклите в петък контракти с доставка през ноември поскъпнаха с 1,1% през миналата седмица и с 8,8% през последния месец.. Само в рамките на третото тримесечие петролът сорт брент поскъпна с близо 20%, отбелязвайки най-солиден ценови растеж на тримесечна база от 2004-а година насам, като в края на септември беше достигнат ценови връх от 59,49 долара за барел.", "date": "2017.10.03", "title": "Петролът спадна  с 1 долар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373461-%D0%B2%D0%BE%D0%B9%D0%BD%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D0%BD%D1%8F%D0%BC%D0%B0-%D0%BF%D1%80%D0%B0%D0%B2%D0%B8%D0%BB%D0%B0", "text": "редставете си, че враг от чужбина е неутрализирал системата на обществено здравеопазване в района на голяма европейска столица. После продължава с атака срещу електрическата мрежа, намесва се в работата на метеорологичните услуги, манипулира имейлите на президента и атакува комуникационните системи на военните и полицията. Всичко това без да става от компютъра.     Много отдавна, в ерата преди Интернет, страната-мишена би се опитала да идентифицира произхода на атаката и би започнала въоръжен конфликт с извършителите, независимо дали става дума за държава или терористична организация. Това е отработена тактика, става въпрос за физическият свят, в който лесно може да се направи разграничение между артилерийски обстрел и полет на ято скорци.     Но примерите по-горе принадлежат на различен свят: безшумният свят на киберпространството. В това пространство, появило се много след сътворението на света, няма плът и кръв. Но благодарение на огромната дигитална революция тук се случва голяма част от живота ни.   .    Живеем в парадоксална епоха. Въпреки постоянните близкоизточни войни, в момента има по-малко въоръжени конфликти, отколкото в миналото и вероятно по-малко човеци загиват заради тях.   От друга страна, киберпространството става все по-конфликтно. Кибероръжията са все по-комплексни и съвършени. Можем ли да говорим за генерализирано състояние на кибервойна? Повечето експерти предричат, че няма да мине много време, преди някоя държава да отвърне на кибератака с традиционни конвенционални военни средства.   Тази нова област на междудържавни конфликти е много добре описана в Ramses 2018, годишният доклад за случващото се по света на Френския институт за международни отношения (IFRI). В него съавторите Жюлиен Носети и Никола Арпажиян разглежда това, което наричат \"тъмната страна на дигиталната революция.\"     Той вдъхна нов живот на пропагандата, масовото промиване на мозъци и манипулацията на новините. Не че тези неща преди не съществуваха, но интернет и социалните мрежи силно повлияха на способността им да оформят общественото мнение. Кражбата на документи все още съществува, но шпионският софтуер в повечето случаи е заменил Джеймс Бонд.   Хакването на имейлите на Демократическата партия в САЩ, случило се през 2016-та година, продължава да вреди на отношенията между Вашингтон и Москва. Същата година според New York Times стотици, ако не и хиляди фалшиви американски акаунти във Facebook, създадени от руснаци, са били използвани за разпространяване на лъжи за кандидат-президента Хилъри Клинтън.   Отново хакери се добраха до компютрите на държавната телеграфна агенция на Катар. При хакерската операция те редактират и променят изказвания на емира на Катар - Тамим бин Хамад ал Тани. Измислените твърдения после се използват като оправдание за кампанията на бойкот, организирана от Саудитска Арабия срещу Катар. Онлайн се разпространяват и фалшиви снимки на избити индийски мюсюлмани, които всъщност са жертви на земетресение в Тибет, отново целта на занятието е геополитическа. Предполага се, че това е дело на пакистански хакери?   . Естония, Грузия и Украйна вече са били мишена на такива атаки, както и други страни, които не са съобщавали публично за това.   През 2015 година групите от правителствени експерти към ООН по въпросите на киберсигурността наблюдават \"впечатляващо нарастване на броя злонамерени атаки срещу критични държавни инфраструктурни обекти.\"   Според експертите на IFRI, \"можем с лекота да сравним щетите, причинени от потенциална кибератака, с тези от конвенционален артилерийски обстрел.\" Най-силните армии в света без изключение разполагат с отряди за кибервойна.     Въпреки че съществуват международни конвенции за употребата на конвенционални, химически, биологически и ядрени оръжия, няма документи, засягащи разпространението на кибероръжия. Групите от правителствени експерти към ООН по темата нямат успех. Шпионският софтуер, нападателният софтуер и други цифрови \"бомби\" са леснодостъпни на пиратски уеб сайтове.   ООН са склонни да разширят хартата си така, че да включва киберпространството. Залозите са огромни: според IFRI, кибератаките биха могли да блокират инфраструктурата и сървърите, гарантиращи функционирането на цял регион или държава. И все пак \"международното законодателство за киберпространството все още е в ембрионална фаза,\" коментира Жюлиен Носети. Една от основните трудности е разнообразието от активно действащи страни в тази област, което затруднява сигурното идентифициране на произхода на атаките.   За да се направи първата стъпка към регулации, политическите лидери и интернет гигантите трябва да седнат на масата за преговори. Интернет компаниите са водещи играчи в киберпространството и съответно в киберконфликтите. Чрез техните финансови ресурси и милионите хора, зависещи от тях, тези компании притежават повече власт и влияние, отколкото имат много държави. Те трябва да участват в създаването на бъдещ кодекс за поведение в киберпространството.a", "date": "2017.10.03", "title": "Войната, в която няма правила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373462-%D0%B4%D0%B0%D0%BB%D0%B8-%D1%82%D0%BE%D0%B9-%D0%B7%D0%B0%D0%BA%D1%8A%D1%81%D0%BD%D1%8F,-%D0%B8%D0%BB%D0%B8-%D0%B2%D1%80%D0%B5%D0%BC%D0%B5%D1%82%D0%BE-%D0%B1%D1%8A%D1%80%D0%B7%D0%B0%D1%88%D0%B5", "text": "Така преминава световната слава: Божидар Димитров се видя в зенита на полета си и реши да \"пусне микрофона\", за да се влее в редовете на българското пенсионерство. Дали той закъсня, или времето бързаше? Дали някой най-после не го побутна с решителен тласък към изхода на НИМ - историята засега мълчи. Факт е обаче, че до преди седмици Димитров нямаше никакви планове да си тръгва - напук на дискретните намеци и директните натъртвания, че вечно царство без конкурс не съществува в уважаваща себе си демократична държава.     Дори да не сте разлиствали 70-те му книги на няколко езика (от пътеводител в Созопол, до 10-те лъжи на македонизма), няма начин да не сте чували поне една от безбройните му легенди - от шпионските игри на агент Кардам / Тервел / Телериг в архивата на Ватикана, та до подвизите му като гларус по Южното Черноморие през 70-те.         С твърде любезното съдействие (граничещо с нездрав воайоризъм) на медиите, той беше готов да да обезвреди вампир с голи ръце, да пренесе църква на гръб, да пердаши исляма по динковски, да накара бежанците да целуват кръста на границата, а накрая да им продаде по един мускал с \"чудотворна вода\" от Плиска на цената на вестник от \"Лафка\".   На принципа   успя да омагьоса дори National Geographic, за да платят изследването в Оксфорд на \"мощите\" на Св. Йоан Кръстител, изкопани на остров край родния му град. Естествено, изследването нито потвърди, нито отрече, че костите са част от 7-те глави, 15-те десници и 93-те зъба, за които всевъзможни музеи и храмове по света претендират да принадлежат на светеца.   Обаче вдигна ли се шум? Излезе ли ни име? Кихна ли Дянков пари за археология? Изпълни ли Ангелкова петилетката? Дадоха ли ни по телевизора?   Ах, Саломе, Саломе, ти, соросоидна блуднице...     Както казва самият лирически герой: \"Гледам се в огледалото и нищо, че искам да съм млад, красив и умен, вече съм само красив и умен\".     А ако вместо за агентурни сведения и разходни ордери беше канализирал мастило за историческо фентъзи, Ланистърите и Таргариените от Game of Thrones щяха да дишат прахта на багатурите, багатурките и извънбрачните им багатурчета.", "date": "2017.10.03", "title": "Дали той закъсня, или времето бързаше?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373463-%D0%B5%D0%B4%D0%B8%D0%BD-%D0%BC%D0%BB%D0%B0%D0%B4-%D0%BB%D0%B5%D0%BA%D0%B0%D1%80-%D0%B2%D0%B8-%D0%BE%D1%82%D0%B3%D0%BE%D0%B2%D0%B0%D1%80%D1%8F", "text": "Съвсем наскоро завърших медицина и имам желание да продължа професионалното си развитие в България. Обожавам България, винаги съм искал да живея тук и да помагам на българите, защото чувствам професията си по-скоро като задължение към народа, колкото като възможност за социални и финансови облаги. Като цяло съм човеколюбец и пръв мой приоритет е помощта.     Родителите ми приемат с недоволство моето желание да практикувам тук и непрестанно правят опити да ме убедят да замина. Имам роднини и много близки приятели в няколко различни държави - в ЕС и САЩ, които ще ми помогнат за прехвърлянето, намирането на работа и т.н. Успехът ми е отличен, изкараните практики доста, а часовете прекарани в чалготеките се равняват на около 0.     Но не искам и водя ежедневна война с много мои близки, за да ги убедя, че мястото ми е тук.   За щастие съм имал възможността да практикувам в няколко болници (и то не само в София) и съм видял състоянието на родното здравеопазване - от нелепи решения, летален непрофесионализъм, до чисто, истинско желание на много мои преподаватели и колеги да помогнат на хора в нужда.   Виждал съм как вадят пари от собствения си джоб, за да платят консумативите на бедни пациенти, без дори да им казват (\"то това не се плаща, спокойно\"). Виждал съм как на същите тези хора им плюят в лицето разни ядосани пациенти, а те с разбиране и смирение свеждат глава и мълчат, осъзнали болката на ядосания пациент. Случаи знам хиляди, няма нужда да изброяваме такива (нито аз, нито вие).     Ние ежедневно получаваме обиди, удари, скандали...защото някой друг не си бил свършил работата. Разбирате ли - аз познавам и учители, и полицаи, и пожарникари, които си вършат крайно неморално задълженията. Но това не означава, че ще се отнеса с вас като с боклук, още повече ако ваша цел е да ми помогнете.           Наскоро, след много кандидатури, молби, мотивационни писма и т.н. получих предложение за работа от държавна болница в специалност, близка до желаната от мен. Специалността е хирургична, не че това има особено значение. Пълен работен ден, дежурства, много отговорности. Заплатата, която ми предложиха е 500 лв. на месец нето. В София.     Защото след подигравателно ниската заплата, унижението да работя толкова долна и осквернена професия, каквато е лекарската в България, отношението на народа и омразата, която получавам, единственото, което ми остава е любовта към хората. Честно ви казвам, за малко не се разплаках, когато четох коментарите ви.", "date": "2017.10.03", "title": "Един млад лекар ви отговаря"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373454-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%8F%D0%B4%D1%80%D0%B5%D0%BD-%D1%80%D0%B5%D0%B0%D0%BA%D1%82%D0%BE%D1%80-%D0%BF%D1%80%D0%B8%D0%B7%D1%80%D0%B0%D0%BA-%D1%81-%D0%BC%D0%B0%D0%B3%D0%B8%D1%8F", "text": "След като дълги месеци се кълнеше, че реактор №2 за АЕЦ “Белене” ще бъде доставен у нас до края на септември, а това така и НЕ СЕ СЛУЧИ сега министър енерГЕПИка изведнъж започна да    Това ни съобщиха в събота (30/09/2017 г.) ограничен брой “медии”, които от своя страна се позовават на Дарик радио. Уж че в ефира на въпросното радио министърката е изрекла пророчеството си. Малък проблем е, че на интернет сайта на радиото такова съобщение НЯ-МА.     Двете “медии”, които разпространиха съобщението са от кръга на най-приближените и щедро спонсорирани от фондация “ “. Независимо от това смея да предположа, че радиото наистина е пускало в ефир такова изказване на министърката в събота, но по неизвестни за нас причини не е счело за нужно да го качи на сайта си.   Основание за последното ми дава едно друго, още по масово тиражирано, “медийно” съобщение, за депутатско питане към министъра, по повод същият реактор и съпътстващото го оборудване. То е депозирано в деловодството на НС ден по-рано (на 29/09/2017 г.) от двамата червени депутати Таско Ерменков и Иван Генов и изглежда ето така:         Според “медиите” разпространили този депутатски акт в него се питало  А сега пак погледнете автентичния въпрос!   За да разберете кретенското съдържание на въпроса ще ви напомня, че Ерменков е щатен офицер на Държавна сигурност, а Генов е най-верното псе на  . още от съвместните им студентски години. Ситуацията е още по-нелепа, защото и Ерменков (през КГБ, сега ФСБ) и Генов (два пъти бивш директор на АЕЦ “Козлодуй”) имат по-добри и надеждни източници на информация, за местонахождението и състоянието на реакторното оборудване, от министърката. И именно, понеже знаят истината, те и задават кретенския си въпрос, от който нищо няма да последва.   Съвсем естествено е на подобно питане министър енерГЕПИка да отговори, че тя ще “прогнозира”. А прогнозите си тя ще извършва чрез хвърляне на боб, гледане на кафе и по звездите, редене на карти и други магически методи.     а последен път министър енерГЕПИка заяви, че реакторът и съпътстващото го оборудване ще бъде доставено у нас до края на септември на 15-ти август, по време на “ “. За да изрече такова заявление тя е трябвало да знае, че желязото вече е напуснало завода край Санкт Петербург и се товари на кораба, най-малкото. Транспортировката на реактор №1, през зимата на 2017-та г., отне около 64 денонощия. Няма как реактор №2 да направи същото за 35?   Ако червените депутати бяха наистина загрижени за нашите пари, с които платихме желязото в края на 2016-та г., би следвало да питат, защо Теменужка Петкова е все още министър, а не е освободена и подведена под отговорност? Да, ама не! Целта е съвсем друга?    ", "date": "2017.10.03", "title": "Издирват ядрен реактор-призрак с магия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373455-%D0%B5%D0%B2%D1%80%D0%BE%D0%BF%D0%B0-%D1%83%D1%81%D0%B5%D1%89%D0%B0%D0%BD%D0%B5-%D0%B7%D0%B0-d%C3%A9j%C3%A0-vu-3-%D0%BE%D0%BA%D1%82%D0%BE%D0%BC%D0%B2%D1%80%D0%B8-2017", "text": " последните дни на юни 1914 г. в един отдалечен гарнизон по границата на Хабсбургската империя се получава телеграма. В нея с главни букви е написано:   „Според слуховете престолонаследникът убит в Сараево“. Невярващ на очите си, граф Батиани, имперски офицер, спонтанно преминава на родния си унгарски, когато започва да коментира със своите сънародници смъртта на ерцхерцог Франц Фердинанд, известен със симпатията си към славяните в империята. В отговор ротмистър Йелачих, словенец, изпълнен с неприязън към унгарците основно поради съмнения в тяхната лоялност към трона, настоява разговорът да продължи на разбираемия за всички немски. „Тогава ще го кажа и на немски – отстъпва графът. – Аз и моите съотечественици сме единодушни:     И макар историците да спорят дали краят на империята настъпва в резултат на естествена смърт, причинена от изтощението на институциите, или това е просто една от милионите жертви на Първата световна война, призракът на проваления Хабсбургски експеримент продължава да преследва европейските умове. Това се отнася и за Оскар Яси, свидетел (и историк) на края на монархията, който през 1929 г. пише, че „ако австро-унгарският експеримент беше успял, той щеше да реши най-фундаменталния проблем на днешна Европа… Възможно ли е хора от различни националности, които споделят различни идеали и традиции, да бъдат обединени по такъв начин, че всеки един от тях да продължи да води начина си на живот, а в същото време да ограничи своя национален суверенитет до такава степен, че да направи възможно мирното и ефективно сътрудничество между тези народи?“.   Както е добре известно, този въпрос никога не намира категоричен отговор. Историята, разказана от Рот, е показателна за това, че когато създадените от човека изкуствени политически и културни светове започнат да се рушат, те изчезват много бързо. Краят винаги идва като резултат от структурни дефекти, но е и внезапен и случаен като пътен инцидент – нежелана последица, акт на умопомрачение, конкретен миг със собствена динамика. Този край е едновременно неизбежен и необратим.   Дали днес не сме свидетели на подобен момент на разпад в Европа? Дали решението на Великобритания да напусне Съюза (в икономическо отношение това се равнява на излизането на двайсет малки страни – членки на ЕС) и възходът на евроскептичните партии на континента не са знаци за поредния провал на опита за изграждане на наднационална Европа? Не е ли Европейският съюз обречен на гибел също като Хабсбургската империя? Ян Зиелонка, професор по международни отношения в Оксфорд, много точно отбелязва, че „имаме много теории за европейската интеграция, но практически нито една за европейската дезинтеграция“.   И това не е случайно. Архитектите на европейския проект се самозаблуждаваха, че като избягват думата, която започва с „Д“, ще успеят да избегнат тя да стане действителност. Те виждаха европейската интеграция като бърз влак, който никога не спира и който няма задна скорост. Тяхната стратегия да превърнат интеграцията на Европейския съюз в необратим процес се състоеше в това да внушат, че дезинтеграцията е просто немислима. Има обаче и две други причини за липсата на теории за дезинтеграцията. На първо място това е проблемът с дефиницията: как дезинтеграцията да бъде различена от реформирането или реконфигурацията на Съюза? Дали излизането на група страни от еврозоната или от самия Съюз ще е равносилно на дезинтеграция? Дали упадъкът на глобалното влияние на ЕС и премахването на някои от големите постижения на европейската интеграция (например свободното движение на хора или институции като Съда на Европейския съюз) ще бъдат доказателства за дезинтеграция?   Дали появата на ЕС на две скорости ще означава дезинтеграция, или всичко това ще бъде просто една друга форма на интеграция? И дали ЕС ще бъде същият проект, ако съществуващите сега либерални демокрации се изродят в авторитарни режими? Иронията на сегашната ситуация е, че тъкмо когато политическите лидери и обществеността са парализирани от страха от дезинтеграция, Европа е по-интегрирана от когато и да било. Финансовата криза превърна идеята за банков съюз в реалност. Необходимостта от противодействие на терористичните заплахи принуди европейците да си сътрудничат повече от всякога в областта на сигурността.    A най-големият парадокс се състои в това, че тъкмо многобройните кризи, пред които ЕС е изправен днес, накараха обикновените германци да се заинтересуват от проблемите на гръцката и италианската икономика, а поляците и унгарците да се вглеждат внимателно в германската политика по отношение на бежанците. Страхът от дезинтеграция идва в момент, в който Европа повече от всякога открива своята екзистенциална свързаност.   По странен начин дори художествената литература не ни помага да си представим как би изглеждала една възможна дезинтеграция на ЕС. В книжарниците могат да се намерят десетки романи, които описват какво би се случило, ако нацистка Германия бе победила във Втората световна война. Или какво щеше да се случи, ако Съветите бяха спечелили Студената война или ако комунистическата революция беше победила в Ню Йорк вместо в Петроград. Но почти никой не е почувствал вдъхновение да опише разпадането на Европейския съюз. Единственото изключение в това отношение вероятно е Жозе Сарамаго. В романа си „Каменният сал“ той разказва как една река, която тече от Франция към Испания, изчезва, а след това целият Иберийски полуостров се отделя от Европа и започва да плава на Запад в Атлантическия океан.   Но дали отплаването на Иберийския полуостров е дезинтеграцията, от която се страхуваме? Джордж Оруел е прав, когато казва, че „за да видим това, което се случва под носа ни, трябва отчаяна борба“. Очевидното често е невидимо. Когато се събуди на 1 януари 1992 г., светът разбра, че Съветският съюз вече не съществува на географската карта.    Една от двете световни свръхсили се бе разпаднала без война, чуждо нашествие или друга катастрофа, ако се изключи фарсовият опит за преврат в Москва през август 1991 г. Разпадът се случи противно на очакванията, че Съветската империя е твърде голяма, за да се провали, твърде стабилна, за да се срине, прекалено добре въоръжена, за да бъде победена, и устояла на твърде много кризи, за да рухне от само себе си. Дори през 1990 г. група водещи американски експерти твърдяха, че „сензационните сценарии са вълнуващо четиво, но… в реалния свят съществуват различни стабилизиращи и омекотяващи фактори; обществата често преживяват кризи, някои от които сериозни и много опасни, ала те рядко се самоубиват“. В действителност обаче обществата понякога се самоубиват и дори го правят с известен ентусиазъм.   Подобно на времето преди един век, и днес европейците преживяват период на парализираща несигурност. Това е исторически момент, в който и политическите лидери, и обикновените граждани са разкъсвани между често безсмислена свръхактивност и фаталистична пасивност, момент, в който доскоро немислимото – разпадът на ЕС – започва да се приема за нещо неизбежно. Момент, в който теориите и хипотезите, ръководели само довчера нашите действия, започват да изглеждат не просто остарели, но и почти неразбираеми. Историята е доказала, че ако нещо изглежда абсурдно и ирационално, това все още не означава, че то не може да се случи. А носталгията по либералната Хабсбургска империя, която никога не изчезва в Централна Европа, е най-яркото доказателство, че понякога успяваме да оценим нещо едва когато вече сме го изгубили.   Европейският съюз винаги е бил идея в търсене на реалност, обещание за нещо по-добро от действителността, в която живеем. Ала днес се засилва тревогата, че онова, което някога крепеше единството на Съюза, вече го няма. Споделената памет за Втората световна война например вече е загубена: половината от всички петнайсет-шестнайсетгодишни германски гимназисти не знаят, че Хитлер е бил диктатор, а една трета дори вярват, че е бил защитник на човешките права.   Както показва сатиричният роман на Тимур Вермеш от 2011 г. „Той пак е тук“, въпросът вече не е дали е възможно Хитлер да се завърне; въпросът е дали, ако се завърне, ще го познаем. В Германия тиражът на романа надхвърли един милион екземпляра. И за пръв път след Втората световна война, на последните парламентарни избори (септември 2017), крайнодясна партия влезе в Бундестага, като спечели 13 процента от гласовете.   Обещаният от Франсис Фукуяма през 1989 г. „край на историята“ вероятно е настъпил в един превратен смисъл – историческият опит вече е без значение и малцина се интересуват от него. С разпадането на Съветския съюз изчезна и геополитическата мотивация за европейското единство. А Путинова Русия, колкото и да е агресивна и застрашителна, не може да запълни екзистенциалната празнота, появила се след краха на СССР. Опасността от съветския комунизъм е вече история, но европейците днес се чувстват по-несигурни, отколкото през последните дни на Студената война.    Проучвания показват, че мнозинството от британците, германците и французите вярват, че светът се приближава към голяма война, но новите външни заплахи, пред които се изправя ЕС, вместо да обединяват, разделят Стария континент. Наскоро направено проучване на „Галъп Интернешънъл“ показва, че в случай на голяма криза обществото в поне три от страните – членки на ЕС (България, Гърция и Словения), ще се обърне за помощ към Русия, а не към Запада.   Характерът на трансатлантическите отношения също преживява драматична промяна. Доналд Тръмп е първият американски президент, който не вярва, че запазването на Европейския съюз трябва да бъде стратегическа цел на американската външна политика. И Европа е изгубила увереността си, че може да разчита на военната и политическата подкрепа на САЩ.   Социалната държава, някога в сърцевината на следвоенния политически консенсус, също е поставена под въпрос. Европа застарява – средната възраст на континента през 2050 г. се очаква да достигне 52,3 години в сравнение с 37,7 години през 2003 г., а и никой вече не може да гарантира икономически просперитет и социална мобилност. Повечето европейци днес смятат, че животът на техните деца ще бъде по-труден, отколкото този на собственото им поколение; а както показа бежанската криза, имиграцията едва ли ще бъде решението на демографската слабост на Европа.   Според Волфганг Щреек, директор на института „Макс Планк“ и един от водещите германски социолози, европейският модел на социална държава е в криза още от 70-те години на ХХ в. След като капитализмът успя да се освободи от институциите и регулациите, наложени след Втората световна война, възхваляваната европейска „данъчна държава“ се е превърнала в „задлъжняла държава“. Вместо да разпределят събраните чрез данъци приходи от богатите към бедните, днес европейските правителства поддържат своето финансово състояние, като теглят заеми от бъдещите поколения под формата на дефицитно харчене. Избирателите постепенно губят възможност да регулират пазара, което подкопава самата основа на следвоенната социална държава.     През 2014 г. той беше диагностициран с нещо, което може да бъде определено като особена форма на „аутизъм“. Диагнозата беше изненадваща, но симптомите не можеха да бъдат сбъркани: нарушение на социалните взаимодействия, отслабване на комуникативните умения, ограничени интереси и повтарящи се стереотипни действия. В отношенията си с другите Съюзът демонстрира липса на интуиция и склонност към опасна наивност. Това особено пролича в контекста на украинската криза, когато Брюксел дълго се самозаблуждаваше, че Русия не може да има нищо против присъединяването на Киев към ЕС, а после се стъписа, когато Путин изпрати войски да анексират Крим. В пика на украинската криза след телефонен разговор с руския президент германският канцлер Ангела Меркел заключи, че Владимир Путин живее в „друг свят“.     След края на Студената война и разширяването на Европейския съюз Брюксел беше опиянен от собствения си социален и политически модел. В европейското обществено мнение се наложи убеждението, че глобализацията ще отслаби ролята на държавите като главен фактор в международните отношения и на национализма като главна движеща сила в световната политика. Европейците изтълкуваха собствения си опит на преодоляване на етническия национализъм след Втората световна война като израз на всеобща тенденция.   Както написа Марк Ленард в своята оптимистична книга „Защо Европа ще управлява ХХI век“, „Европа представлява съчетание между произтичащите от либерализма енергия и свобода и произтичащите от социалната демокрация стабилност и благоденствие.   Колкото по-богат става светът, колкото по-далече отива от едното задоволяване на насъщните нужди като прехрана и здраве, толкова повече европейският начин на живот ще става по-привлекателен“. Ала това, което довчера изглеждаше универсално приложимо, днес изглежда като изключение. Ако погледнем Китай, Индия и Русия, да не говорим за широкия мюсюлмански свят, ще видим, че етническият национализъм и религията си остават основни движещи сили на глобалната политика. Европейският постмодернизъм, постнационализъм и секуларизъм са характеристики, които отличават Стария континент от останалия свят, а не са предвестник на онова, което очаква всички. Бежанската криза показа, че национализмът, довчера възприеман за отмрял и погребан, се е завърнал в съвременна Европа, и то зареден с експлозивна разрушителност.     През последните години европейците започнаха да осъзнават, че макар политическият модел на ЕС да е достоен за възхищение, е малко вероятно той да се превърне в универсален модел, който ще се разпространи в останалия свят. Това е европейска версия на синдрома „Галапагос“, който преживяха японските технологични компании. Преди няколко години тези компании си дадоха сметка, че макар Япония да произвежда най-добрите мобилни телефони в света, те не могат да се наложат глобално, защото останалият свят не успява да се справи с технологичните иновации и да използва тези „перфектни“ устройства. Вместо да се превърнат в твърде големи, за да се провалят, японските телефони, разработени в условията на изолация от предизвикателствата на външния свят, се оказаха твърде съвършени, за да успеят. Днес Европа е изправена пред своя синдром „Галапагос“. Вероятно европейският модел е толкова напреднал и вкоренен в опита на разрушителния за Стария континент ХХ век, че за другите е невъзможно да го последват.   Тъкмо тази нова реалност ме накара да се опитам да анализирам сегашната криза в термините на „след Европа“. „След Европа“ не е синоним на дезинтеграция на ЕС, а означава, че Стария континент е загубил централното си място в глобалната политика и че самите европейци са загубили увереността си, че техните политически избори формират бъдещето на света.   „След Европа“ е знак, че европейският проект вече е загубил своята телеологична привлекателност и че идеята за „Съединени европейски щати“ е по-малко вдъхновяваща, отколкото във всеки друг момент през последните петдесет години. „След Европа“ означава, че Европа страда от криза на идентичността и че както християнското ѝ наследство, така и интелектуалните ѝ корени в Просвещението са подложени на ожесточени атаки. „След Европа“ не означава, че Европейският съюз е пред своя край, а по-скоро, че бъдещето на Европа е история с отворен финал.   Настоящата книга представлява размисъл за съдбата на Европа в стила на Антонио Грамши, който говори за „песимизъм на интелекта и оптимизъм на волята“.   ЕС, такъв, какъвто го познавахме през последните 20 години, вече не съществува. Европа е в процес на радикална трансформация. Ако разпадът на ЕС не бъде овладян, може да станем свидетели на това как една среда, доскоро изпълнена със съчувствие, толерантност и откритост, се изражда в среда, доминирана от агресивно тесногръдие. Кризата на ЕС може да предизвика срив на либералните демокрации в някои държави от периферията на Европа и дори изчезването на някои от европейските държави. Движенията за независимост на Шотландия и Каталуния са симптом за кризата на националните държави. Не е задължително да се стигне до война, но може да настъпят смут и бедност. Политическото, културното и икономическото сътрудничество няма да изчезнат, но вероятно ще изчезне мечтата за свободна и обединена Европа.   В същото време вярвам, че за да може Европейският съюз да възстанови своята легитимност, не е необходимо да съумее да разреши всички проблеми, пред които е изправен. Необходимо е обаче и след пет години европейците да продължават да имат правото свободно да пътуват в Европа, еврото да докаже способността си за оцеляване като обща валута, а гражданите да имат възможност да избират свободно своите правителства и да имат възможност да ги съдят в Европейския съд по правата на човека в Страсбург. „Кой тук говори за победа?“, пита великият немски поет Райнер Мария Рилке. „Въпросът е да устоиш.“ Но дори и това няма да е лесно.   Ако ЕС се разпадне, логиката на неговата фрагментация ще прилича на фалит на банка, а не на революция. Рискът е, че, уплашени от вероятността ЕС да се разпадне и изпълнени с желание да предотвратят това, мнозина европейски лидери и правителства могат да се впуснат в действия, които да предрешат провала на европейския проект. Ако дезинтеграцията наистина се случи, това ще стане не защото периферията е избягала, а защото центърът (Франция, Германия) се е разбунтувал. Желанието на Берлин и Париж да консолидират ядрото и да се дистанцират от периферията може да доведе до необратим разпад.   Амбицията на тази книга не е нито да спасява, нито да оплаква ЕС. Тя не е поредният трактат върху причините за европейската криза, нито е памфлет срещу корупцията и безсилието на европейските елити. Не е и книга, написана от евроскептик. Тя е само размисъл върху това как историческият опит на Източна Европа определя начина, по който ние преживяваме сегашната криза. Тя е размисъл за това как усещането за déjà vu – състоянието, в което човек се чувства убеден, че настоящето е повторение на предишен исторически момент или епизод – в огромна степен формира страховете ни.   В този смисъл Европа е разделена не само между лявото и дясното, Севера и Юга, големите и малките държави, между тези, които искат повече Европа, и тези, които искат по-малко (или изобщо не искат) Европа, а и между хора, познаващи дезинтеграцията от личен опит, и такива, които я познават само от учебниците. Това е разделението между източноевропейците, преживели срива на комунизма и разпадането на могъщия някога комунистически блок, и гражданите на Западна Европа, които останаха недокоснати от всички тези травматични събития.   Тъкмо опитът предопределя напълно различния прочит на днешната европейска криза от Будапеща и от Париж. Източноевропейците тълкуват събитията, обзети от безпокойство и дори ужас, докато западноевропейците настояват, че всичко ще се оправи. „Ако във Франция в началото на декември 1937 г. – пише историкът Бенджамин Ф. Мартин – човек затворел очи и се постараел, можел почти да повярва, че всичко е наред или поне, че не е по-зле от преди.“ За източноевропейците затварянето на очите и вярата, че всичко ще се оправи, са просто невъзможни.   Тази книга може да бъде прочетена и като размисъл на човек, завладян от усещането за déjà vu. През 1989 г., когато светът се обърна с главата надолу, бях последна година студент по философия в Софийския университет. И на мен, както казва за себе си руският музикант и певец Андрей Макаревич, „никога не ми беше хрумвало, че в Съветския съюз някога може да се промени каквото и да било. Още по-малко, че той може да изчезне“. Преживяването на внезапния и ненасилствен край на нещо, което бяхме убедени, че е вечно (докато то не престана да съществува), е определящ опит за моето поколение. Бяхме опиянени от възможностите, които внезапно изникнаха пред нас, и от новопридобитото чувство за лична свобода. Ала в същото време бяхме шокирани от осъзнаването на факта колко крехко е всичко политическо.   Преживяването на големи кризи ни учи на няколко важни неща. Най-ценен е урокът, че посоката на историята се определя от поредица незначителни събития в контекста на големите идеи. Както твърди в книгата си „Разпадане“ историчката Мари Eлиз Сарот, отварянето на граничните пунктове на Берлинската стена в нощта на 9 ноември 1989 г. „не беше резултат от решение на политическите ръководители на Източен Берлин, нито на договорка с правителството на Западна Германия… Не беше резултат от план, изработен от четирите велики сили, които все още имаха последната юридическа дума в разделения Берлин…    Отварянето на Стената е драматичен пример за изненада, момент, в който съществуващите структури неочаквано се сриват – буквално и фигуративно. Всичко това става в резултат на поредица от случайности, някои от които представляват толкова незначителни грешки, че в други случаи биха били приети за тривиални“11. В този смисъл краят на комунизма може да бъде обяснен не с „края на историята“ на Франсис Фукуяма, а с думите на Харолд Макмилан „събитията, момче, събитията“.   Опитът от разпадането на Съветския съюз в много отношения определя начина, по който източноевропейците възприемат събитията днес. Наблюдавайки политическата тревога в Европа, ние сме обзети от потискащото усещане, че сме виждали това и преди – с единствената разлика, че тогава ние не възприемахме света, който се разпадаше, като наш свят. А сега е нашият. Тогава се радвахме на промяната, сега тя ни ужасява.   Днес често срещано явление на Стария континент е кризата на Европейския съюз да бъде обяснявана или като резултат от фундаментални недостатъци на неговата институционална архитектура (като например въвеждането на единна валута при отсъствие на обща фискална политика), или като резултат от дефицит на демокрация. В своя анализ аз се придържам към друг подход. Според мен единственият начин за справяне с опасността от разпад е ясното осъзнаване, че бежанската криза по драстичен начин промени характера на демократичната политика на национално равнище, поради което това, на което ставаме свидетели в Европа, е не просто популистки бунт срещу елита, а въстание на избирателите срещу меритократичните елити. (Техен символ са експертите в Брюксел – енергични и компетентни, но изгубили връзка с обществата, които представляват и на които служат.)   Как бежанската криза промени европейските общества и защо гражданите на Европа изпитват толкова силна неприязън и недоверие към меритократичните елити, са двата въпроса, на които тази книга ще потърси отговор. (Бежанската криза показа, че европейците вече не мечтаят за някаква далечна утопия. Няма въображаема съвършена страна, където те искат да живеят. Сега европейците мечтаят за страна, която може да бъде наречена Нативия – далечен остров, на който без угризения и чувство за вина да бъдат изпращани нежеланите чужденци.)   Това е и книга за една революция. Новата революция през XXI в. е миграцията – не революцията на масите от ХХ в., а „бягащата през граници“ революция на индивиди и семейства. Тя не е вдъхновена от идеологически картини на светлото бъдеще, а от снимките в интернет на живота отвъд границата. За да успее, тази нова революция няма нужда от идеология, политически движения или водачи. За милиони хора по света прекосяването на границите на Европейския съюз е много повече човешка необходимост, отколкото въпрос на утопично бъдеще.   Все повече хора възприемат политическата промяна като смяна на страната, в която живеят, а не като смяна на нейното правителство. Проблемът с революцията на мигрантите, както и с всяка друга революция, е способността ѝ да вдъхновява контрареволюция. В този случай тя предизвика надигането на застрашените мнозинства и превръщането им във водеща сила на европейската политика. Тези разтревожени мнозинства се опасяват, че чужденците превземат страните им и заплашват начина им на живот. Те са убедени, че настоящата криза е предизвикана от световна конспирация, в която „безродните елити“ използват вълната от нискообразовани и фанатизирани емигранти, за да разрушат националните държави и да наложат своите икономически интереси.   В епохата на мигрантите демокрацията започва да действа като инструмент за изключване, а не за включване. Най-важната отличителна характеристика на много от десните популистки партии в Европа не е, че са национално-консервативни, а че са реакционни.   Както отбелязва Марк Лила, „устойчивата жизненост на реакционния дух дори при липсата на революционна политическа програма“ се дължи на чувството, че „модерният живот днес, независимо къде, е изложен на постоянни социални и технологични промени, което е психологическият еквивалент на перманентната революция“. А за реакционера „единственият разумен отговор на апокалипсиса е да предизвика друг с надеждата всичко да започне отначало“.   Увод към книгата на Иван Кръстев „След Европа” (Обсидиан). Тя бе издадена наскоро в САЩ, а също и в Германия, където стана бестселър №1 в класациите за политологична литература. Тя предстои да излезе във Франция, Русия, Полша, Дания, Сърбия и други европейски страни. Британските медии я определят като една от най-интересните книги през 2017 г., която разглежда предизвикателствата пред Европа днес.   Как бежанската криза промени европейските общества и защо гражданите на Европа изпитват толкова силна неприязън и недоверие към меритократичните елити, са двата въпроса, на които тази книга се опитва да отговори. Това е книга за една революция, но не революцията на масите от ХХ в., а миграцията – „бягащата през граници“ революция на XXI в. Това е книга за Европа във време, когато все повече хора възприемат политическата промяна като смяна на страната, в която живеят, а не като смяна на нейното правителство.   *   Как бежанската криза промени европейските общества и защо гражданите на Европа изпитват толкова силна неприязън и недоверие към меритократичните елити, са двата въпроса, на които тази книга се опитва да отговори. Това е книга за една революция, но не революцията на масите от ХХ в., а миграцията – „бягащата през граници“ революция на XXI в. Това е книга за Европа във време, когато все повече хора възприемат политическата промяна като смяна на страната, в която живеят, а не като смяна на нейното правителство.", "date": "2017.10.03", "title": "Европа: Усещане за déjà vu"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373456-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2-%D0%BD%D0%B0-%D1%81%D0%B0%D1%89", "text": "Търсенето на приемник на Джанет Йелън начело на Управлението за федерален резерв (УФР), мощната централна банка на САЩ набра скорост в края на (миналата) седмица, след като Доналд Тръмп се среща най-малко с двама потенциални кандидати и каза, че ще обяви решението си през октомври.   Президентът на САЩ ще вземе решение за шефа на УФР “до две - три седмици”, каза самият той в петък. Четиригодишният мандат на 71-годишната демократка Джанет Йелън, която бе назначена на поста от предишния държавен глава Барак Обама, приключва в началото на февруари.   Стопанинът на Белия дом има прерогативът да определи президента на УФР, който пък определя не само паричната политика на страната, но и контролира и регулира финансовия сектор. Номинацията след това трябва да бъде утвърдена от Сената.   Като се има предвид необходимото време за утвърждаването й, често в миналото президент на УФР е бивал номиниран през октомври, за да поеме мандата си в началото на февруари.    “Проведох четири срещи за президентския пост на УФР и ще взема решение след две до три седмици”, заяви Тръмп в разговор със журналисти в градините на Белия дом преди да отпътува за голфа си в Ню Джърси.   На фона на засилили се спекулации той се срещна в четвъртък, заедно с финансовия си министър Стивън Мнучин, с Кевин Уорш, бивш банкер в Morgan Stanley и бивш президент на УФП, подал оставка през 2011 година, потвърди за АФП служител на Белия дом. Не бе направено никакво уточнение за естеството на дискусиите между тримата мъже.    ", "date": "2017.10.03", "title": "Борбата за Федералния резерв на САЩ"}
{"url": "http://www.classa.bg/%D1%81%D0%B2%D1%8F%D1%82/item/373449-%D0%BD%D0%B0%D0%B9-%D0%BC%D0%B0%D0%BB%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2-%D0%BD%D0%B0%D1%82%D0%BE", "text": "Люксембург е една от трите официални столици на Европейския съюз и седалище на Съда на Европейските общности, най-висшият съдебен орган в ЕС. Има три официални езика, люксембургски, френски и немски. Повтарящите се нашествия от Германия, по време на Втората световна война, са довели до силна воля на страната за осъществяване на посредничество между Франция и Германия и до създаването на Европейския съюз. С площ от 2,586 квадратни километра (998 мили) кв.м., това е една от най-малките независими държави в Европа. Люксембург има население от 576 249, но е страната с най-висок темп на нарастване на населението. Като представителна демокрация с конституционен монарх, страната се ръководи от Велик херцог. Люксембург е страна с развита икономика и има едно от най-високите нива БВП на глава от населението в света. Люксембург разполага и със собствена малка армия, състояща се от пехотен батальон с по-малко от 1000 войници. Това е най-малката армия в рамките на НАТО.", "date": "2017.10.03", "title": "Най-малката армия в НАТО"}
{"url": "http://www.classa.bg/%D1%81%D0%B2%D1%8F%D1%82/item/373450-%D0%BE%D0%B1%D1%8F%D0%B2%D1%8F%D0%B2%D0%B0%D1%82-%D0%BE%D1%82%D0%BD%D0%BE%D0%B2%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0", "text": "Идващия 21 октомври ще бъде краят на света, според Дейвид Мейд, американски писател, който обича астрономията и библейската нумерология, публикува The Sun. Според автора, обаче, това няма да е внезапно: от тази дата Земята ще започне пътуване на унищожение от седем години, изпълнено с природни бедствия. Въпреки това, американецът напоследък вече сгреши с подобна прогноза: той пророкува, че 23 септември ще бъде апокалипсис. Оттогава той дори обясни причините за грешката си, макар че това не можа да спре огромната вълна от постове в мрежите, след като краят на света се оказа фалшив. Според теорията на Мейд \"последната астрономическа криптография за пристигането на такива предстоящи изпитания, започва през седмицата от 21 октомври\" на тази година. И след седем години, които той нарича \"Скръбните\", ще дойде милениумът на мира, казва той. През тези години, казва Мийд, планетата Нибиру-митично небесно тяло, което остава скрито в Слънчевата система, ще се доближава до Земята и ще доведе до всякакви видове природни бедствия, като земетресения и цунами, които ще лишават хората от електричество за седмици. Също така, Земята ще бъде засегната от астероид, с диаметър най-малко 3 километра. И ако това не е достатъчно, към този смъртоносен коктейл се добавя и конфликт с използването на ядрени оръжия. \"Размириците и грабежите ще бъдат безспирни ... обществото ще бъде в хаос\", предупреди този теоретик на конспирацията. Той добави, че през този седемгодишен период Исус ще слезе от Небето, за да вземе с него всички верни последователи и тези, които се подчиняват на Божието слово. Мейд споменава и последните земетресения и урагани, като ги нарича първите признаци на непосредственото страдание. Но не всичко е черно в неговите предсказания: той твърди, че през 2024 г. Земята ще има ново прераждане с онези, които са \"избрани от Господ\". Астрономите спекулират от десетилетия за съществуването на хипотетичната планета Х в слънчевата система, известна още като Немезис, Тиче или Нибиру. Според най-разпространените теории, тя е подобна на Сатурн и се намира извън пояса на Кайпер, регион на слънчевата система, която лежи отвъд орбитата на Плутон. През март 2014 г. НАСА съобщи, че е използвала широкоспектърен Инфрачервен спектросоп (WISE), за да търси невидими небесни обекти, но не намери доказателства, че хипотетичната Планета X съществува.", "date": "2017.10.03", "title": "Обявяват отново края на света"}
{"url": "http://www.classa.bg/%D1%81%D0%B2%D1%8F%D1%82/item/373451-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%B8%D0%BB%D0%B8-%D1%81%D0%B8%D0%BB%D0%B0-%D0%BF%D1%85%D0%B5%D0%BD%D1%8F%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B5%D1%88%D0%B8-%D0%BA%D0%B0%D0%BA-%D0%B4%D0%B0-%D1%80%D0%B0%D0%B7%D1%80%D0%B5%D1%88%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%81%D1%8A%D1%81-%D1%81%D0%B0%D1%89", "text": "Хедър Науърт, говорител на Държавния департамент на САЩ, каза, че Северна Корея трябва да избере за себе си начина за разрешаване на напрежението между двете страни. В изявление чрез Twitter, Науер изясни, че Пхенян трябва да се откаже от претенциите си за получаване на статут на ядрена сила и да избере прекратяване на програмите за ядрени ракети, в полза на денуклеаризацията на Корейския полуостров. \"Северна Корея няма да получи ядрен потенциал, независимо дали решението на режима ще е в полза на дипломацията или силата\", заяви тя в социалната мрежа. Говорителката също така подчерта, че оттук нататък дипломатическите канали за диалог с Ким Чен-он са отворени, но \"не завинаги\". Въпреки това усилията на някои членове на кабинета на САЩ да поддържат мирни канали и диалог със Северна Корея, очевидно не намират подкрепата на президента Доналд Тръмп. Тръмп е посъветвал държавния секретар Рекс Тилерсън да си запази \"енергията\" по този въпрос и изясни, че преговорите със севернокорейския лидер не си заслужават: \"Доброто отношение с човека-ракета не работи 25 години, защо ще работи сега? Клинтън се провали, Буш се провали и Обама се провали, но аз няма да се проваля \", каза той в Twitter.", "date": "2017.10.03", "title": "\"Дипломация или сила\": Пхенян трябва да реши как да разреши напрежението със САЩ"}
{"url": "http://www.classa.bg/%D1%81%D0%B2%D1%8F%D1%82/item/373452-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0,-%D0%B0-%D1%81%D0%B5%D0%B3%D0%B0-%D0%BA%D0%B0%D0%BA%D0%B2%D0%BE", "text": "Преди няколко дни се говореше за решение, което да избегне предстоящия сблъсък, което вече се случи на 1 октомври, оставяйки няколко ранени в Каталуния, но особено в Мадрид. След като видяхме провеждането на референдум и действията на агентите на Гражданската гвардия и Националната полиция, изпратени в Каталуния от различни части на Испания, изглежда, че в Каталуния всеки сценарий е възможен. С оглед на мерките, предприети от Конституционния съд, съдиите и прокурорите, за да деактивират законите, произтичащи от парламента на Каталуния, относно свикването на референдума и пътната карта на декларацията за независимост, нямаше нужда от действия на силите за сигурност на държавата срещу гласоподавателите и гражданите. Много медии казваха ясно, че референдумът е всичко друго освен правен процес, тъй като всеки може да гласува, не един, а няколко пъти. Може би това беше достатъчно, за да покаже на света какво се случва в Каталуния. Но вместо това се случи спектакълът на полицията и гражданската гвардия, изпълнен с ритници, удари, куршуми и гумени топки. И на този етап, независимостта е спечелила, защото тяхното представяне е било успешно, скрепено с кръвта и синините на стотици граждани. Варварство, което можеше да свърши и по-лошо. Денят също така показа сблъсъци между гражданската гвардия и автономната каталонски полиция, където те си разменяха нещо повече от думи. Пожарникарите, намесили се, за да помагат за задържането на тълпата, в много случаи са получили безразборни удари от униформени, пристигащи от различни части на Испания. Необходимо ли бе това? Не, без съмнение. И какво сега? Както се вижда, единственото нещо, останало в този сценарий, изготвен от каталунския президент Карлс Пуйгдемонт и вицепрезидента Ориол Джункерас и останалите им поддръжници, е очакваната едностранна декларация за независимост. И въпреки че Пуигдемонт заяви преди дни, че не възнамерява да я обяви, повечето от хората, които са излезли на улицата през последните седмици и решиха да да участват в незаконния референдум, не очакват нищо друго. Да спечелят с \"да\" и да не прогласят едностранна декларация за независимост, могат единствено каталунските политици, които виждат как този процес подпалва улицата и ескадроните, които трябва да се намесят ... Тъй като тези мобилизирани хора няма да чакат каталонските лидери да се съгласят да се споразумеят за инвестиции и повече квоти за автономия с Мадрид, тълпата изглежда необратима. Нищо няма да бъде както преди, а светът изглежда зашеметен и нетърпелив да види какви ще бъдат следващите стъпки, тъй като много лидери осъдиха случилото се. Нека вярваме, че полицейските палки и провокациите ще престанат и ще отстъпят пред словото и справедливостта.", "date": "2017.10.03", "title": "Каталуния гласува, а сега какво?"}
{"url": "http://www.classa.bg/%D1%81%D0%B2%D1%8F%D1%82/item/373444-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B5-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D0%B5%D1%81", "text": "Сръбският президент Александър Вучич заяви, че позицията на Европейския съюз във връзка с референдума в испанската автономна провинция Каталуния, според когото той е незаконен, е най-добрият пример за двойни стандарти и лицемерие в световната политика.      попита държавният глава по време на съвместна пресконференция със своя гръцки колега Прокопис Павлопулос, цитиран от македонски медии.   Въпреки това Вучич допълни, че Белград все още гледа към ЕС най-вече заради вида общество, на което страната иска да принадлежи, и подобряването на икономиката.    посочи сръбският лидер.", "date": "2017.10.03", "title": "Каталуния е пример за лицемерието на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373445-%D1%81%D0%B2-%D1%81%D0%B2%D1%89%D0%BC%D1%87%D0%BA-%D0%B4%D0%B8%D0%BE%D0%BD%D0%B8%D1%81%D0%B8%D0%B9-%D0%B0%D1%80%D0%B5%D0%BE%D0%BF%D0%B0%D0%B3%D0%B8%D1%82-%D0%BF%D1%80%D0%B5%D0%BF-%D0%B9%D0%BE%D0%B0%D0%BD-%D1%85%D0%BE%D0%B7%D0%B5%D0%B2%D0%B8%D1%82", "text": "В свещената книга \"Деяния на светите апостоли\", написана от св. апостол и евангелист Лука, се говори между другото и за проповедта на св. апостол Павел в Атина (17:15). В тоя старинен град, прочут със своите философи и добре уредени училища, апостолът обърнал внимание на един жертвеник, на който било написано: \"Незнайному Богу\".    На голямо събрание от най-знатни и учени атиняни в Ареопага апостолът на народите обявил, че дошъл при тях да проповядва за Оня Бог, Когото атиняни, без да знаят, почитат, Който създал целия свят и дава на всички живот, дихание, всичко. Той обяснил на своите слушатели разликата между Тоя вездесъщ и всемогъщ Бог и бездушните идоли, на които те се покланяли. Той им говорил също за възкресението на Оня, който проповядвал покаяние и живот, и Който ще дойде да съди вселената.     Голяма част от атиняните се отнесла недоверчиво към това ново учение. Но между слушателите имало и такива, които повярвали на думите на светия апостол и се обърнали към Христа Господа. Между тях бил и Дионисий, член на Ареопага, т.е. на върховния съвет в Атина.   Св. Дионисий Ареопагит. Стенопис от Теофан Грек. Източник: peinture.video-du-net.frНа млади години Дионисий живял дълго в Египет. Той бил там по време на кръсната смърт на Спасителя. На Голгота Господ Иисус изрекъл думите \"свърши се\" и издъхнал. Тъмнина обгърнала земята. Мрак обхванал Египет. Дионисий, както говори преданието, изтръпнал от ужас пред тоя мрак и извикал:   - Или светът се свършва, или Бог, неговият Създател, страда!   След проповедта на ап. Павел в Атина сърцето на Дионисий се разтворило да приеме в себе си вярата в истинския Бог. Но той не се кръстил веднага.   Като излизал от Атина, апостол Павел срещнал сляп човек. С ръката си направил кръст над него и човекът прогледнал. Като го видял радостен, апостолът му поръчал да отиде при Дионисий и да му припомни за неговото желание да стане член на Христовата църква.   Чудесното изцеление на слепия човек убедило още повече Дионисий в истинността на християнската вяра. И той приел кръщение с целия си дом.   След това оставил семейството си и тръгнал с апостола като станал негов ученик и сподвижник. В продължение на три години той бил неотлъчно с него, като непосредствено от него изучавал словото Божие.   Той видял и другите апостоли и заедно с тях бил в Гетсимания при Успението на пречистата Божия Майка.   Скоро след това апостол Павел го въздигнал в сан епископ и го изпратил да проповядва в Атина. Като атински епископ Дионисий се заклел да устрои в тая част на света Божията църква.   В Атина по-късно той узнал за мъченическата смърт на своя учител и сам не много след това дал живота си за вярата. На св. свещеномъченик Дионисий Ареопагит се приписва съчинението \"За небесната йерархия\". В това съчинение се говори за ангелските чинове. На този апостолски мъж се приписва също книгата за Божиите имена и тайнственото богословие. Той дава сведения за чудната смърт на Божията Майка.     Photo: Florin D., orthphoto.netИменитият отшелник и чудотворец преп. Георги се родил на остров Кипър през втората половина на VІ век. Той последвал брата си Хераклид в лаврата Каламон (Тръстикова) на река Йордан, но понеже бил твърде млад, изпратили го в Хозевския манастир* при Йерусалим. Там с молитва излекувал изсъхналата ръка на своя игумен и отново се завърнал в Каламон, където водил строг монашески живот заедно със своя брат и извършил големи чудеса, между които и възкресението на един мъртвец. След смъртта на игумена той отново отишъл в Хозева, гдето също просиял с много чудеса. При превземането на Йерусалим от персите на 19 май 614 г. бил взет в плен, но след това го освободили.   Преподобни Георги Хозевит починал в 625 година. Неговият ученик Антоний написал неговото житие. Тази простичка животопис представлява голяма ценност като извор на сведения за живота на монашеството с точни описания на палестинските манастири с редки топографически и летописни сведения.", "date": "2017.10.03", "title": "Св. свщмчк Дионисий Ареопагит. Преп. Йоан Хозевит"}
{"url": "http://www.classa.bg/%D1%81%D0%B2%D1%8F%D1%82/item/373447-%D0%BF%D0%BE%D0%BB%D0%BE%D0%B2%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D1%80%D0%BE%D0%BF%D0%B8%D1%89%D1%8F%D0%BB%D0%B0-%D0%BE%D1%82-%D1%86%D0%B8%D0%B3%D0%B0%D0%BD%D0%B8", "text": "Както е известно, опозицията не е с целия си.  Вдигнаха врява до Небето, че Цветан Цветанов искал да награди с шефското място в Комисията по досиетата един, който го нарече шайкаджия. Врещят, вместо да са доволни. Въпросният избраник на Цветанов е майстор на дърварската пропаганда и само щеше да ускори затриването на ГЕРБ     Тия дни той написа, че по времето на Живков имало по 20 убийства на месец. Трябваше да си направим извода, че в ония години едва сме оцелявали в държава, раздирана от престъпност.  И още един извод трябваше да си направим: че днешният Живков вече е преборил престъпността. Има ли дори един идиот, който би повярвал на тия приказки? Веднага го покажете по телевизията. Половин България е пропищяла от изгладнелите до смърт цигани.  Иначе сигурността на българите е гарантирана.     Министърът на вътрешните работи Валентин Радев също потвърди, че сме сигурна държава. Нападенията над полицаи били скочили с 20 процента.  През 2015 година имало 196 подобни случая, през 2016 – 284, а само за първото шестмесечие на тази година нападенията били 176. Вървим в правилната посока. Бият полицаите, обаче държавата е сигурна.", "date": "2017.10.03", "title": "Половин България е пропищяла от цигани"}
{"url": "http://www.classa.bg/%D1%81%D0%B2%D1%8F%D1%82/item/373446-%D0%BC%D0%B8%D1%81%D0%BB%D0%B5%D1%85,-%D1%87%D0%B5-%D1%81%D1%8A%D0%BC-%D0%B0%D1%82%D0%B5%D0%B8%D1%81%D1%82,-%D0%B4%D0%BE%D0%BA%D0%B0%D1%82%D0%BE-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B5-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B2-%D0%BF%D0%BE%D0%BB%D0%B5%D1%82%E2%80%9D", "text": "Един пътнически Ан-148 от компания Ангара направи аварийно кацане, след като една от турбините започна да гори, съобщава Siberian Times. Инцидентът се случи на 30 септември по време на полет, който обхваща маршрута Талакан - Иркутск, в Руската република Якутия. \"Екипажът предприе всички необходими мерки за такъв спешен случай и направи кацане на летището, откъдето беше излетял\", се казва в изявление на авиокомпанията. Както може да се види на снимките, направени от един от пътниците, проблемът възникнал в една от турбините на дясното крило на самолета. \" Досега си мислех, че съм атеист, но след като видях това, започнах горещо да се моля от страх, че самолетът ще падне\", каза авторът във вестника. След завръщането си на летище Талакан, разположено до голямо петролно находище в руския Далечен Изток, всички пътници се качили на друг самолет, предоставен от Ангара. От своя страна, авиационните власти започнаха разследване, за да изяснят причините за кризисната ситуация с Ан-148.", "date": "2017.10.03", "title": "\"Мислех, че съм атеист, докато двигателят на самолета не се запали в полет”"}
{"url": "http://www.classa.bg/%D1%81%D0%B2%D1%8F%D1%82/item/373448-%D0%BD%D0%BE%D0%B2%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%B4%D0%BE%D0%BA%D0%B0%D0%B7%D0%B2%D0%B0,-%D1%87%D0%B5-%D0%B0%D0%B9%D0%BD%D1%89%D0%B0%D0%B9%D0%BD-%D0%B5-%D0%BF%D1%80%D0%B0%D0%B2", "text": "Международен екип от астрономи обяви, че отново са засечени гравитационни вълни, като за първи път са успели да проследят формата на вълните, идващи от космоса, след сблъсъка на черни дупки, съобщава британският вестник \"Гардиън\". Откритието е направено от детекторите на Обсерватория за откриване на гравитационни вълни (LIGO) в Ханфорд (Вашингтон, САЩ) и Ливингстън (Луизиана, САЩ) и с интерферометъра Дева, разположен близо до Пиза (Италия). Съобщението бе направено тази седмица на среща на министрите на науката на Г7 в италианския град Торино. Това е четвъртото откриване на вълните, след сливането на две големи черни дупки. Лекото движение на сигнала, открит от астрономическите инструменти на 14 август, може да се отнася до последните мигове на сливането, генерирано преди около 1,8 милиарда години. Така черни дупки с маси 31 и 25 пъти повече от слънцето, се сляха, за да образуват нова черна дупка. С регистрирането на гравитационни вълни през септември 2015 г. обсерваторията LIGO отбеляза първото експериментално доказателство на предсказаното от Алберт Айнщайн за теорията на относителността. Според астронома Джон Вейч, от Университета в Глазгоу (Великобритания), данните, получени с инструментите на LIGO и Дева ще помогне \"да се определи по-точно областта на космоса, от която идват вълните\". В допълнение, в бъдеще това може да позволи на учените да обърнат наземни телескопи към тази област, за да потърсят някакви видими следи от самия сблъсък. Феноменът на гравитационните вълни е предвиден от Алберт Айнщайн в неговата теория на относителността. Тези вълни се генерират, когато се освобождават големи количества енергия след сблъсък между обекти с огромна плътност, каквито са черните дупки. Те предоставят информация за произхода на звездите.", "date": "2017.10.03", "title": "Ново откритие доказва, че Айнщайн е прав"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373453-2-%D0%BC%D0%BB%D0%BD-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BA%D0%BE%D0%BB%D0%B5%D0%BA%D1%82%D0%BE%D1%80%D0%B8%D1%82%D0%B5,-2-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-2016-%D0%B3", "text": "като ръстът спрямо първото полугодие на миналата година е двоен – тогава са били „само” 1 006 000, хвали се асоциацията на събирачите на дългове. \r\n   \r\n   Това е показател за безрадостно финансово положение на домакинствата, въпреки статистическия ръст на икономиката. \r\n   Монополистите вече не търпят и месец забава: щом излезе втора сметка, дават – на ръба на закона или отвъд – задълженията на модерните мутри. Интересно е, че \r\n\t \r\n \r\n\t \r\n \r\n\t \r\n \r\n\t \r\n В. Сега коментира: „От бранша обясняват резкия скок на възложените им задължения с две причини. Едната е икономическото оживление в последните две години. Цитирана е Райна Миткова, председател на АКАБГ, която признава, че “понякога просрочието, заради което един дълг се прехвърля към нас, е едва 2-3 месеца”. Макар истинският срок от сметка до втора всъщност да е само месец. А е известно, че човек няма как да знае сметката, без да я е получил. \r\n   Колекторските компании отчитат спад на средната сума, с която задлъжняват домакинствата – нещо, което се случва за първи път от 2013 г. насам. \r\n   \r\n   \r\n\t \r\n \r\n\t \r\n Тенденцията се обръща и заради по-големия обем продадени вземания от доставчици на вода, ток, парно. Те вече държат 22% от портфейла на колекторските фирми, като особено голям принос за това има Софийска вода. Отделно над 20% е скочил делът на вземанията на фирмите за бързи кредити, предоставени на колекторите. В предишните години този дял бе под 10%. Банковите продукти в портфейла на колекторските агенции са намалели от 53% през 2016 г. на 44% тази година. \r\n   \r\n\t \r\n \r\n\t \r\n Възложените за събиране междуфирмени задължения през първата половина на 2017 г. са на стойност 105,369 млн. лв., което е с 18% повече от преди година. \r\n    ", "date": "2017.10.03", "title": "2 млн. жертви на колекторите, 2 пъти повече от 2016 г."}
{"url": "http://www.classa.bg/%D1%81%D0%B2%D1%8F%D1%82/item/373435-%D0%BA%D1%80%D0%B0%D1%8F%D1%82-%D0%BD%D0%B0-%D0%B5%D0%B4%D0%B8%D0%BD-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%B7%D0%BB%D0%BE%D0%B4%D0%B5%D0%B9", "text": "            Генерал-полковник Юлиян Влад оглавява страховитата Секуритате в продължение на две години - от 1987 до края на диктатурата на Чаушеску през 1989. След като научиха новината за смъртта му, редица румънски печатни издания, сред които и влиятелните всекидневници \"Евениментул зилей\" и \"Котидианул\", се впуснаха да възхваляват \"големия румънски патриот\" Юлиян Влад. Именно той бил спасил Румъния от гражданска война по време на народния бунт през декември 1989 година. И именно той бил предпазил страната от разкъсване, предотвратявайки нахлуването на съветски и унгарски войски, пишат в един глас изданията.     Още по-далеч отива бившият шеф на канцеларията на Влад, бригадният генерал от запаса Аурел Рогожан, който изтъква героичната смелост и професионалната дискретност на бившия си началник. По думите на Рогожан, през 1990 \"антирумънски родоотстъпници\" били осъдили Влад неправомерно на 25 години затвор. Бившият му началник бил невинен, твърди още Рогожан, позовавайки се на откъси от интервюта с Влад, както и на цитати от неговите мемоари, които предстои да излязат на книжния пазар.     Показателни за менталната нагласа на Влад са неговите антисемитски и антиунгарски изявления, в които той говори за доминираната от евреи комунистическа партия и за инфилтрирания от чужди офицери апарат на Секуритате, който започнал да служи на румънския народ чак след преодоляването на сталинизма при управлението на Чаушеску.   Рогожан обаче не споменава нито дума за ролята на Влад при потискането на стачкуващите работници в Брашов през 1980-те години. Не казва нищо и за участието му в издевателствата срещу противници на режима от унгарски произход, нито пък за убийството на дисидента Георге Урсу. Неговият син Андрей има съвсем друго мнение за Влад - защото разполага с доказателства за прякото му участие в убийството на неговия баща, който е бил пребит до смърт в букурещкия затвор на Секуритате.      е роден през 1931 година в село в Южна Румъния. Политическата му кариера започва с встъпването му в редиците на компартията през 1946, когато е само на 15 години. В гимназията, а след това и като студент в букурещкия Педагогически институт, Влад се изявява като активист на Младежкия съюз на партията.    През 1952 година завършва офицерското училище на Секуритате. Още същата година е произведен в чин лейтенант и назначен на работа в апарата на тайните служби. От 1974 до 1977 година ръководи Школата за офицери на Секуритате, а през 1987 става шеф на страховитата тайна служба. Преди това Влад работи 13 години в румънското вътрешно министерство - първо като държавен секретар, а след това и като заместник-министър. В края на декември 1989 година е арестуван и осъден за участие в репресиите по време на румънската революция. Но само четири години по-късно е помилван.", "date": "2017.10.03", "title": "Краят на един румънски злодей"}
{"url": "http://www.classa.bg/%D1%81%D0%B2%D1%8F%D1%82/item/373436-%D0%B1%D0%BE%D1%80%D0%B1%D0%B0%D1%82%D0%B0-%D0%BD%D0%B0-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%83%D1%81%D0%BF%D0%B5%D1%88%D0%BD%D0%BE", "text": ".             Германия стана 15-та европейска държава, легализирала еднополовите бракове. Законът за това влезе в сила на 1 октомври и беше отбелязан с десетки брачни церемонии в редица германски градове. Кметът на Берлин Михаел Мюлер нарече първите еднополови бракове \"историческо събитие\".    Сред щастливите брачни двойки беше и една с българско участие - роденият в Берлин архитект Адриан Петков узакони съжителството си с политика от партията на Зелените Фолкер Бек. В новия закон е записано, че бракът се сключва от двама души от различен или еднакъв пол за цял живот. Според данните от последното микро-преброяване през 2015 година, в Германия има 94 хиляди еднополови двойки, от които 43 хиляди живеят на семейни начала без да са сключвали брак.   По повод влизането на закона в сила, ДВ разговаря с Манфред Брунс, бивш говорител на Съюза на гейовете лесбийките в Германия. Той е работил като държавен адвокат към германския Върховен съд в Карлсруе. През 1961 г. се жени, а съпругата му Хелга ражда три деца. През 1980-те години Брунс официално разкрива своята хомосексуалност, а от 1993 живее с партньора си, без да се е развеждал със съпругата си.     ДВ: Г-н Брунс, какво означава за Вас влезлият в сила закон, известен още като „Брак за всички\"?   Манфред Брунс: За мен той е много важен, защото най-сетне облича в законова сила посланието, че гейовете и лесбийките не са втора категория хора и могат да сключват брак както хетеросексуалните хора.     Дали това е последната стъпка към пълно равноправие?   Струва ми се, че да. Борбата най-сетне приключи.   Вие самият сте били дискриминиран на работното си място. Когато през 1980-те години като юрист към Върховния съд сте информирали тогавашния си шеф, той веднага Ви е отстранил от всички дела, свързани със сигурността на държавата – по презумпцията, че представлявате рисков фактор. Такава ли беше практиката тогава?   Да, според тогавашните мерки за сигурност едно отклоняващо се сексуално поведение представляваше риск за сигурността. Тогава аз им казах, че не съм рисков фактор, понеже открито съм обявил своята хомосексуалност. И съпругата ми, и всички останали знаеха. Познавах колеги, които мамеха своите съпруги – ето, това беше риск за сигурността, според мен. Малко по-късно обаче тези правила бяха променени. Сега се казва, че риск за сигурността има тогава, когато сексуалното поведение на съответния човек го прави податлив на изнудване.   Дали Вашият случай допринесе за тази промяна?   Не мога със сигурност да кажа, но мисля, че да.   Какво усещахте, когато бяхте подложен на тази дискриминация? Изпитахте ли облекчение, че най-сетне тайната е разкрита, независимо от последствията, или пък си казахте, че е трябвало да си мълчите?   Трябва да се има предвид моята биография. Роден съм през 1934 г., младостта ми премина по времето на нацизма и в следвоенните години. По онова време хомосексуалните бяха преследвани, наказвани и обричани на социална изолация. Това просто не беше прието, а и нямаше никакво сексуално образование. Още като млад човек забелязах, че ме привличат мъже, но не бях в състояние да формулирам този факт. Все още нямах никакви сексуални контакти с жени. И си мислех, че всичко ще се оправи, когато вляза в такива контакти.    С други думи, изтласквах проблема. По-късно се ожених, бракът ми беше много хубав, с деца и внуци – и до ден-днешен съм в чудесни отношения с всички тях. Но не беше лесно. Когато разкрих тайната си, аз реших, че трябва да направя нещо, за да спестя на други хора съдба, подобна на моята. Свързах се с различни гей-движения, тъй че с общи усилия да търсим промяна.   Можехте ли тогава да си представите, че само няколко десетилетия по-късно дори видни политици най-открито ще живеят живота си като гейове?   Не. Но ние работехме тъкмо в тази посока. Първо трябваше да отпадне криминализацията на хомосексуалността, за да могат тези хора публично да се разкрият. А когато проговорят в публичното пространство, те вече ще могат да направят и следващата стъпка: трайно да лобират за своята кауза и да се стремят към промяна на общественото мнение.   Може ли новият закон да бъде отменен? Примерно, ако бъде обжалван пред Конституционния съд, а там съдиите решат, че „бракът за всички\" противоречи на Конституцията?     Според мен това е изключено. Не вярвам дори, че ще бъде подадена жалба. Такава жалба могат да подадат или федералните провинции или пък една четвърт от депутатите в Бундестага. Не си представям, че някоя провинция ще подаде жалба. Но дори да има жалба, шансовете ѝ за успех са нулеви. В член 6, алинея 1 на Конституцията е записано, че бракът се намира под особената закрила на държавата. Там не се казва какво е това „брак\". Конституционният съд каза, че е необходимо тълкуване. И че съдържанието на понятието „брак\" трябва да се формулира според представите на обществото. Според Конституционния съд, институцията на брака може и да се развива.   Защо Вие лично най-напред се оженихте за жена и толкова години живяхте в традиционен брак?   По онова време обществото не допускаше да живееш открито като гей. Освен това от майка си бях получил много строго католическо-фундаменталистко възпитание. Тъй че потисках хомосексуалността си, не исках дори пред себе си да я призная, а и още нямах никакъв сексуален опит. Ожених се с надеждата, че всичко ще се оправи. Но, разбира се, нищо не се оправи.    Така заживях в този чудовищен конфликт: живеех с жена и деца, които обичах и към които бях привързан, но въпреки това имах чувството, че съм се качил в грешния влак. Имам много тежки спомени от 1970-те години, когато водех мъчителна борба със самия себе си. Ужасно ме беше страх, че може да изгубя нормалния си бюргерски живот и своето семейство. Слава Богу, това не се случи. Но тъкмо оттам дойде импулсът ми: да направя нещо, така че на други да не се случва същото.", "date": "2017.10.03", "title": "Борбата на хомосексуалните в Германия приключи успешно"}
{"url": "http://www.classa.bg/%D1%81%D0%B2%D1%8F%D1%82/item/373437-%D0%B2%D0%B8%D1%81%D0%BE%D0%BA%D0%B8-%D0%BC%D1%8A%D0%B6%D0%B5-%D0%BE%D1%82-%D0%B3%D0%BE%D1%80%D0%BD%D0%B8%D1%8F-%D1%81%D0%BB%D0%BE%D0%B9", "text": "          Финансово-икономическите елити в Германия са една почти херметично затворена прослойка, пише Юлия Фридрихс в седмичника „Ди Цайт\". И констатира, че децата от тази прослойка още на старта си - в частни училища, а по-късно и в скъпи университети - вече са предопределени за високо платена мениджърска кариера.   В прочутото частно училище-интернат „Салем\" родителите плащат 3000 евро месечно. А това означава, че под черта средното образование в престижния интернат излиза около 250 хиляди евро - сума, която нормалното германско семейство не може да си позволи.     Подобни са разноските и за висше образование в някои от скъпите частни университети. Тригодишното следване за бакалавър в European Business School например струва 42 хиляди евро - само като такса. Твърди се обаче, че абсолвентите на този университет започват работа с годишна заплата от 56 хиляди евро нагоре, което е с 44% повече в сравнение с другите абсолвенти.     Според германската конституция, достъпът до образование не бива да се възпрепятства от парични проблеми, припомня авторката на статията. По закон учениците в Германия не се „сортират\" според имущественото състояние на родителите им, а Конституционният съд вече постанови, че частните училища трябва да бъдат достъпни за всички, без значение какво е икономическото положение на родителите. Но много частни училища пренебрегват това изискване, се казва в доклад на берлинския Център за наука. Авторите на доклада смятат, че училищните инспекции просто не контролират дали това изискване се спазва.   Напоследък броят на учениците в частните училища непрекъснато расте. Вече всеки десети ученик посещава частно учебно заведение. От което следва, че добрите намерения на законодателя си остават само на хартия, а парите играят все по-решаваща роля за доброто образование.     Но не е само образованието, което могат да си позволят децата от по-богати семейства. Семейният произход и принадлежността към прослойката на финансово-икономическите елити очевидно са основният фактор при селекцията на бъдещите високопоставени мениджъри.   Университетският преподавател Михаел Хартман отдавна се занимава с въпроса как се набират така наречените „елити\" в Германия. Още преди десет години той обясняваше нещо, което потвърждава и сега: „Семейният произход оказва пряко влияние, когато става дума за това да се добереш до тези елити\", пояснява Хартман и твърди, че 80% от икономическите елити в Германия произхождат от една и съща среда.   Университетският преподавател добавя нещо много интересно: когато се рекрутират хора за високи мениджърски позиции, основна роля играе... приликата. „В комисията за интервютата седят главно високи мъже от горния слой, които преценяват кандидатите така: Аз съм добър, добър трябва да бъде и онзи, когото подбираме. Тоест, той трябва да бъде като мен: висок мъж от горния слой\". В резултат от което по горните етажи на бизнеса почти няма да срещнете не само жени, но и ниски мъже, твърди Хартман.   В края на статията авторката Юлия Фридрихс стига до едно тъжно заключение: „По време на журналистическото ми разследване не попаднах на нито един човек, готов да поеме отговорност. Отговорност за сбърканото развитие през последните години, отговорност за едно по-справедливо общество\".", "date": "2017.10.03", "title": "Високи мъже от горния слой"}
{"url": "http://www.classa.bg/%D1%81%D0%B2%D1%8F%D1%82/item/373438-%D0%B0%D0%BA%D0%BE-%D0%BC%D0%B0%D0%B4%D1%80%D0%B8%D0%B4-%D0%B8-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BD%D0%B5-%D1%81%D0%B5-%D0%B2%D1%80%D0%B0%D0%B7%D1%83%D0%BC%D1%8F%D1%82", "text": "          Каталунският премиер Карлес Пучдемон се сдоби с кадрите, които му бяха толкова необходими, за да подсили движението за независимост: възрастни хора, изхвърлени насила от избирателните секции; мощни полицейски подразделения, които настъпват срещу невъоръжени граждани с открити лица; избирателни урни, които се изтръгват от ръцете на гласоподавателите, решили да упражнят демократичното си право.   Испанският премиер Мариано Рахой многократно припомни, че Върховният съд е обявил референдума за незаконен, в резултат от което гласуване не може да се състои. Рахой получи подкрепа от най-важните си европейски партньори, когато заяви, че ще защитава правовата държава. Но след ужасяващите кадри от Каталуня, които по никакъв начин не са в съзвучие с демокрацията, тази подкрепа може да се обърне в шок и в критика.   Не по международните стандарти   Според очакванията, двете страни взаимно си приписват вината за избухналите насилия. Испанското правосъдие обяви референдума за незаконен. Въпреки това привържениците на каталунската независимост решиха да го проведат – нищо, че той очевидно не отговаряше на международните стандарти, защото липсваха както призната избирателна комисия, така и надеждни избирателни списъци. Едно дълбоко разединено общество беше призовано да даде гласа си – и това стана по начин, какъвто доскоро никой в Испания не можеше да си представи.   След като полицията конфискува милиони бюлетини, екипът на премиера Пучдемон реагира с изобретателност, като прехвърли акцента в социалните мрежи и бързо възстанови сайтовете, които Мадрид беше блокирал. Централното правителство изпрати в Каталуня многохилядни подразделения на Цивилната гвардия и на полицията, за да предотвратят гласуването. В отговор сепаратистите, включително родители с деца, посред нощ окупираха училищата, за да гарантират отварянето на избирателните секции в неделя сутрин.   Така започна 1 октомври. Рано сутринта по Уотсап тръгнаха съобщения, с които каталунците взаимно си честитяха „празника на демокрацията\". Но първите кадри от полицейската намеса бързо разрушиха тази илюзия.       Те разрушиха и вярата на мнозина, които мислеха, че като част от мълчаливото мнозинство ще могат да останат настрана от конфликта. Много испанци и много каталунци гледаха на случващото се като на сблъсък между два национализма, испанския и каталунския, с които не искаха да имат нищо общо. Други пък разчитаха на законен референдум с консенсус между двете страни, в резултат от което да се получи недвусмислено и обвързващо решение.    Сега тези хора видяха по телевизията как полицията събаря на земята тийнейджъри, които можеха да бъдат техните собствени синове или племенници, и как изблъсква от избирателните секции възрастни дами, които можеха да бъдат техните майки. Не някакви забулени хулигани, а граждани, които искаха да си кажат думата в референдума – нищо, че беше незаконен, неорганизиран и необвързващ.   Защо изобщо се стигна до тази ситуация? Този въпрос си задават много хора на фона на сцените, които никой не си е представял, че могат да разиграят в една демокрация – а Испания безспорно е такава. От референдума няма да има благонадеждни резултати. А и никой не знае как биха гласували хората, ако той беше проведен законно и в консенсус между Мадрид и Барселона. Само едно изглежда ясно: не можем да си затваряме очите пред мощния порив на каталунците към независимост.   Следващата катастрофа вече чука на вратата   Сега трябва да се тръгне по пътя на успешната политика, който в момента изглежда безнадеждно блокиран. Общото между Пучдемон и Рахой е, че до днес успяват да удовлетворят своите привърженици. И ако от вчерашните събития и двамата извлекат политическа легитимация на досегашния си курс, следващата политическа катастрофа вече чука на вратата.", "date": "2017.10.03", "title": "Ако Мадрид и Барселона не се вразумят"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373439-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%80%D1%83%D1%81%D0%BE%D1%84%D0%B8%D0%BB%D0%B8-%D0%BA%D0%B0%D0%BA%D0%B2%D0%B0-%D1%86%D0%B5%D0%BB-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D1%82", "text": "          \"Паметниковата обсебеност на българските русофили\" - под това заглавие порталът „Кода\", за който работят няколко реномирани англоезични журналисти, публикува статия от канадския публицист Майкъл Колбърн, посветена на българските русофили и тяхното „Национално движение\" начело с Николай Малинов.   България и нейните русофили   „Според Николай Малинов, 35-хилядното Национално движение на русофилите е просто културна организация, голям клуб, който строи паметници и организира фестивали, за да напомня на българите за дълбоките им исторически, културни и езикови връзки с Русия\", пише авторът и цитира своя събеседник: \"Днес Русия има духовен план за спасяването на Европа - чрез традиционните ценности и силната държава в един многополюсен свят\".   Майкъл Колбърн припомня, че Русия упражнява влияние в цяла Европа, а някои хора в България приписват на Малинов и неговото движение сериозна политическа цел - страната им и занапред да остане в орбитата на Кремъл. По-нататък в статията четем:   „Откакто Малинов пое ръководството преди осем години, неговите \"Русофили\" тръгнаха да изграждат релефи и паметници на хора, които смятат за герои - хора, взели участие в различни исторически конфликти заедно с руснаците. В списъка влиза не само Руско-турската война от 1877-1878, освободила България от османския контрол, но дори съветската инвазия през 1944 година, която изолира страната зад Желязната завеса.\"   Пред автора на статията Малинов обяснява, че неговите съратници защитават исторически паметници, например този на Съветската армия в София. Този паметник многократно е ставал обект на посегателства, срещу които Москва протестира, припомня авторът на статията и продължава:   „Руският език също е важен за русофилите, които са организирали национални фестивали на руските поезия и танц за деца (под мотото \"Нека винаги да бъде слънце\") и са помогнали да се финансират курсове по руски език в повече от 300 детски градини в цяла България. Всичко това е част от мисията на Малинов да насърчава привързаността на българите към Русия \"на фона на историческите традиции, православното християнство и славянските идеи и ценности\".   Тази година русофилите са спонсорирали екскурзии до България за руски военни кадети, спечелили конкурс за историческо есе, като авторите на първите три премирани есета за Руско-турската война са посетили \"обекти на руската слава\" в България\", обяснява по-нататък авторът на статията, след което пише и за един човек, който е добре познат на българската публика:   \"Леонид Решетников, когото Малинов нарича свой приятел, по време на службата си в СВР (руското външно разузнаване) беше известен като „краен ястреб\". Той ежегодно прави класация на \"русофобските чуждестранни журналисти\", а миналата година заяви, че \"е време Русия да се върне на Балканите\".   Решетников и Малинов имат и общ приятел - руския инвестиционен банкер Константин Малофеев, когото САЩ и Европейският съюз санкционираха заради предполагаема финансова подкрепа за руските подразделения в Украйна. През 2015 година Малинов и Малофеев с обединени усилия се опитаха да погълнат частната телевизия TВ7. По същото време в едно интервю Малофеев казва, че връзката му с Малинов е \"много близка\" - и предсказва \"брилянтно бъдеще\" за русофилите.     Превземането на TВ7 в крайна сметка се провали, а телевизията беше закрита. На тазгодишните парламентарни избори Малинов се кандидатира от листата на „Обединените патриоти\", но не успя да спечели мандат. Преди това той напусна Българската социалистическа партия, обвинявайки я, че се държи като \"враг на Русия\".\"       Според автора на статията, русофилите в България имат един гарантиран източник на подкрепа - по-старото поколение, което все още помни Съветския съюз. В тази връзка Майкъл Колбърн цитира проучване на \"Алфа Рисърч\", според което 95 процента от българите над 60-годишна възраст имат положително отношение към Русия.    Но русофилите се борят да спечелят по-широка подкрепа и сред младите, пише Колбърн и уточнява, че е много трудно да се преброи колко точно са привържениците на русофилското движение.   „Те самите твърдят, че на ежегодния им събор, където се продаваха тениски с ликовете на Путин, Сталин и Живков, са дошли 10 хиляди души\", пише авторът на статията и цитира Мартин Владимиров от софийския Център за изследване на демокрацията, според когото това движение е \"законен инструмент\" за разпространяване на възгледите на Кремъл. В този смисъл \"Малинов има влияние\", казва Владимиров. А Боряна Димитрова от „Алфа Рисърч\" добавя, че Москва е повече от щастлива да има доморасли групи като русофилите, които защитават нейните интереси.   В последния си годишен доклад \"Русофилите\" признават \"финансови затруднения\", но в същото време твърдят, че през последната година даренията и спонсорите са се увеличили. Официално обаче не огласяват подробности\", пише авторът и отбелязва, че ако се вземе за пример Паметникът на Съветската армия, силните проруски послания на Малинов очевидно не звучат толкова убедително: „Трима тийнейджъри са кацнали най-отгоре, пият бира и полюшват крака над героичните статуи. В момента паметникът си е върнал обичайния тъмен цвят, но в подножието му със спрей са изписани три думи на български: Бóли ме фара.\"", "date": "2017.10.03", "title": "Българските русофили: каква цел преследват?"}
{"url": "http://www.classa.bg/%D1%81%D0%B2%D1%8F%D1%82/item/373440-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BD%D0%B0%D1%82%D0%BE-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%C2%AB60-%D0%BC%D0%B8%D0%BD%D1%83%D1%82%D0%B8%C2%BB", "text": "  По-задълбочен поглед върху тези американски амбиции представя журналистът Виктор Баранец от изданието «Комсомолска правда», разглеждайки заявлението на Франц Клинцевич, относно това как САЩ «напомпва» с жива сила и военна техника страните от Източна Европа, подготвяйки военната си операция срещу Русия.   В анализа си журналистът описва как под чадъра на системите ПРО на САЩ, в Европа с ударни темпове се формира мощна стратегически групировка на НАТО, като идеята е, така да бъдат подготвени военните и силите за реагиране в различните «учения», които НАТО провежда, че американските въоръжени сили да могат да нанесат удар с висока мощност срещу Русия, в рамките на 60 минути.   Относно това дали Пентагонът има шансове да постигне изпълняването на подобен агресивен и налудничав план Баранец пише следното:          подчертава авторът.     От прочетеното обаче, можем да си направим извода какво толкова са се разтренирали НАТО и защо са им всичките тези «учения», включително и у нас.     Плановете разбира се, са агресивни и амбициозни, но едва ли са възможни за изпълнение от страна на САЩ, въпреки усилената подготовка.     А на нас не ни пречи, просто да сме наясно с тях и да имаме предвид, че е важно да си даваме сметка защо в страната ни през ноември се очаква пристигането на американски военни.", "date": "2017.10.03", "title": "Плановете на НАТО срещу Русия: подготовка на операция «60 минути»"}
{"url": "http://www.classa.bg/%D1%81%D0%B2%D1%8F%D1%82/item/373441-%D0%BA%D0%BE%D1%81%D0%BE%D0%B2%D0%BE-%D0%BD%D0%B5-%D0%B8%D1%81%D0%BA%D0%B0-%D0%B4%D0%B8%D0%B0%D0%BB%D0%BE%D0%B3-%D1%81-%D0%B1%D0%B5%D0%BB%D0%B3%D1%80%D0%B0%D0%B4-%D0%B8-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D1%81%D0%B0%D1%89-%D0%B7%D0%B0-%D0%BF%D0%BE%D0%BC%D0%BE%D1%89", "text": "Темата по спорното «Косово» се реанимира на Балканите и се създава впечатлението, че новото й повдигане е съвсем тенденциозно.   За разлика от правителството и президента на Сърбия, представителите на централните институти на самопровъзгласеното Косово не са се подготвили за удължаването на диалога с Белград.   Според опасенията на местни анализатори, ръководството на Косово «ще се съгласи на всички компромиси».   Политическите експерти от Косово смятат, че към Прищина могат да бъдат предявени много големи компромиси, с които да се съгласи в новия етап на диалога с Белград.   Така смята и политологът Бехлюл Бечай » ако диалогът продължи да се води в същия състав, по същия модел и оглавяван от Хашим Тачи.         Американският експерт не спира до тук и заявява:   – признавайки неволно, апетитите на САЩ към Балканите.", "date": "2017.10.03", "title": "Косово не иска диалог с Белград и призовава САЩ за помощ"}
{"url": "http://www.classa.bg/%D1%81%D0%B2%D1%8F%D1%82/item/373442-%D0%BD%D0%BE%D0%B2%D0%B8%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4-%D0%BD%D0%B0-%D1%81%D0%B0%D1%89-%D0%B5-%D0%BC%D1%8A%D1%80%D1%82%D1%8A%D0%B2", "text": "В американската външна политика най-сетне се стигна до исторически повратен момент, но тук има изненада: той съвсем няма отношение към ефектното и скандално президентство на Доналд Тръмп.   В продължение на примерно 25 г. след края на студената война една от определящите теми на американската политика беше опитът за глобализация на либералния международен ред, който първоначално надделя на Запад след втората световна война. Вашингтон се надяваше да осъществи тази задача по пътя на дълбока интеграция в дадена система на нейните потенциални противници, а именно Русия и Китай, така че у тях повече да не се появи желанието да й поставят препятствия. Целта беше с помощта на икономически и дипломатически стимул всички основни световни държави да бъдат привлечени в една система, която ще ги удовлетворява – и в която не по-малко от преди ще господстват съединените щати и американските ценности.   Това беше опияняващо със своята дързост идея, основаваща се на представата за това, че русия и Китай необратимо вървят по пътя на политическата и икономическа либерализация, и че в крайна сметка те може да бъдат склонени към такъв вид определяне на собствените си интереси, който е съпоставим с американския.   Само че този проект днес очевидно е в задънена улица. Като нова цел американската стратегия сега се подразбира не интеграцията на съперничещи си помежду си големи държави в истински глобален световен ред, а защитата на съществуващата международна система – успешна, макар фактически непълна – от техните опустошителни действия.   Да сбъде приет такъв изход може и да не е лесно, тъй като той напълно противоречи на необикновения оптимизъм, който характеризираше епохата след студената война. Когато противопоставянето на свръхдържавите приключи, демокрацията и свободните пазари започнаха да се разпространяват със скоростта на горски пожар, стените падаха, изчезваха геополитическите бариери.     Даже Русия и Китай (едната – отдавнашен геополитически съпреник на Америка, другата – бъдеща велика сила) проявяваха интерес към интеграция и по-тясно сътрудничество със световната общност под ръководството на САЩ. Изглеждаше възможно движението на света към единен модел на политическа и икономическа организация и единна глобална система, начело със Съединените щати.   Насърчаването на този сценарий стана главна грижа на американската политика.САЩ стремително задълбочаваха дипломатическите си отношения с Русия на Борис Елцин и поощряваха провежданите там демократични и пазарни реформи, макар едновременно с това да се застраховаха за в случай на възможен руски реваншизъм и европейска нестабилност, предоставяйки членство в НАТО на страните от бившия Варшавски договор.   По аналогичен начин Вашингтон провеждаше „всеобхватно ангажиране“ на Китай, съсредоточавайки се върху интегрирането на Пекин в световната икономика и подтиквайки го да поеме по-активна роля в регионалната и международна дипломация. Идеята се състоеше в това, че един по-богат Китай в крайна сметка ще стане по-демократичен Китай, доколкото увеличаващата се числено средна класа ще започне да оказва влияние на правителството, изисквайки политически реформи. Интеграционната политика на Америка едновременно се готвеше да предостави на Пекин негов собствен дял в съществуващия либерален ред начело със САЩ и по този начин би отстранила поводи за неговото оспорване.   Според администрацията на президента Бил Клинтън този подход се е основавал на „стремежа на двете страни към участие в световната икономика и глобалните институции и подразбираше, че всяка от страните ще се ползва от преимуществата на интеграцията, при това поемайки съответните задължения“.   Тази стратегия, която заместник-държавният секретар на САЩ Робърт Зелик през 2005 г. охарактеризира като модел на „отговорните заинтересовани страни“, отразяваше отдавнашната мечта завинаги да бъде оставено назад геополитическото и идеологическото противоборство на ХХ век. Само че, както показва последното десетилетие – отначало Русия, а сега и Китай – този подход се е основавал на две предположения, които не издържаха проверката на реалността.   Първото от тях е, че Китай и русия действително неотклонно вървяха към икономически и политически либерализъм от западен тих. В края на 90-те години на миналия век на фона на икономическата криза и политическия хаос, руските реформи спряха. В продължение на следващите 15 г. Владимир Путин постепенно възстанови ръководния модел на все по-откровен политически авторитаризъм и таен съюз между държавата и основните делови кръгове.   В Китай ръстът на икономиката и интеграцията в световната икономика не доведоха до „неизбежна“ политическа либерализация. Вместо това Комунистическата партия използва главозамайващите темпове на икономически ръст като способ да придобие легитимност и да се откупи от несъгласието. През последните години политическата система в Китай фактически стана по-авторитарна: правителството усърдно потиска правозащитната дейност и независимата гражданска активност, а централизацията на властта достигна до невиждани в продължение на десетилетия мащаби.   Второто допуснато предположение се заключаваше в това, че тези държави могат да бъдат склонени към определяне на своите собствени интереси по такъв начин, който би бил удобен за САЩ. Но бедата е в това, че Русия и Китай никога не са искали напълно да приемат американския либерален ред и идеи, които би трябвало да са заплаха за диктаторските режими – да не говорим за разширяването на НАТО в бившата сфера на влияние на Москва и запазването на съюзите и военните формирования на САЩ покрай китайските граници в Източна Азия. Затова в момента, когато Пекин и Москва получиха, или си върнаха, правото да оспорват този ред, те не успяха да го направят.       През последното десетилетие Русия със сила и заплахи се стреми да превъзмогне следвоенното европейско устройство, като най-ярки примери за това са нахлуването в Грузия през 2008 г. и в Украйна през 2014 г. Правителството на Путин също така активно се опитва да подкопае ключови институции на либералния ред, такива като НАТО и Европейския съюз, освен това агресивно се намесва в избори и вътрешни политически работи на западните държави.   От своя страна Китай с радост се ползва от преимуществата на включване в световната икономика, при това той все по-често се стреми да доминира в морската си периферия, потиска и заплашва съседите си, започвайки с Виетнам и завършвайки с Япония, и отслабва съюзите на САЩ в Азиатско-тихоокеанския регион.   Американските официални лица се надяваха, че с времето предложената от тях система ще удовлетвори Москва и Пекин и те ще се стремят към съхраняване на статуквото. Вместо това, както писа Томас Райт от Института Брукингс, тези държави се държат в духа на класическия ревизионизъм.   По такъв начин епохата на интеграция се приближи към своя край в смисъл, че днес няма реалистична краткосрочна перспектива за привличането на Русия и Китай към оглавяваната от Америка система. Само че това не означава, че сега Америка е обречена на война с тези страни или че тя е длъжна да се стреми към пълна изолация на двете държави.   Дали за добро или за лошо, но търговията между САЩ и Китай продължава да има жизнено важно значение за американското процъфтяване и за здравето на световната икономика; сътрудничеството между Вашингтон и Пекин – и дори между Вашингтон и Москва – е необходимо за разрешаването на международни дипломатически задачи, такива като разпространяването на ядрено оръжие и климатичните промени.   Всъщност това не означава, че САЩ трябва да възприемат по-твърд и по-малко честолюбив подход по отношение на големите държави и към международната система. По-малко честолюбив в смисъла, че те тби трябвало да се откажат от идеите за това либералният ред действително да придобие глобален характер или че в близко време в него ще се включат всички основни държави. Докато твърдостта на този подход ще се основава на разбирането, че ще са необходими по-енергични усилия за защита на съществуващия ред в отговор на призивите на ревизионистките правомощия.   Ще се наложи да бъдат предприети трудни, но необходими стъпки: например да се осъществят военни инвестиции, необходими за укрепване на властта на САЩ и сдържането на Източна Европа и западната част на Тихия океан, а също така усъвършенстване на възможностите, необходими за противопоставяне на принуждаването от страна на Китай и на политическите диверсии, които Русия провежда по отношение на своите съседи.      Това ще изисква сплотяване на старите и нови партньори пред лицето на заплахата, която представлява руският и китайският експанзионизъм. Преди всичко това ще означава признаване на това, че отношенията между големите държави влизат в период на по-голяма опасност и напрежение и че готовността за високи разходи и рискове ще стане цена на борбата с ревизионистичните прояви и запазване на американските интереси.   Казано накратко един напълно интегриран свят днес е невъзможна цел. Успешна защита на съществуващия международен ред, който беше успешно построен от САЩ и беше оглавяван от тях в продължение на много години, ще бъде достатъчно предизвикателство и задача.", "date": "2017.10.03", "title": "Новият световен ред на САЩ е мъртъв"}
{"url": "http://www.classa.bg/%D1%81%D0%B2%D1%8F%D1%82/item/373443-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B5-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD", "text": "Европейската комисия призова днес за бързо преминаване към диалог между властите в Каталуния и в Мадрид. Съгласно испанската конституция вчерашното гласуване в Каталуния бе незаконно, се посочва в изявление на комисията, прочетено от говорител на институцията. За ЕК това е вътрешен въпрос за Испания, който трябва да бъде решен по силата на конституцията, добави говорителят.     Сегашният състав на ЕК, както и предишният, вече се произнесоха, че ако бъде свикан референдум, съобразен с конституцията, това ще означава, че напускащият държавата регион ще напусне и ЕС. Извън правния поглед, ЕК вярва, че е време за единство и стабилност, не за разделение.   Призоваваме всички бързо да преминат от противопоставяне към диалог. Насилието никога не може да бъде средство в политиката. Вярваме във възможностите на премиера Мариано Рахой да се справи при пълно спазване на конституцията и основните права на гражданите, допълни говорителят. Той уточни в отговор на въпрос, че по-късно днес председателят на ЕК Жан-Клод Юнкер ще разговаря по телефона с Рахой.     Попитан по повод настояването на евродепутати от различни политически групи срещу Мадрид да бъде задействана процедурата по чл. 7 от договора за ЕС — отнемане правото на глас в Съвета — говорителят отговори, че ЕК е готова да участва в подобен разговор в Европейския парламент. Той уточни, че това следва от подчинеността на комисията на евродепутатите.   Засега ЕК няма роля в двустранния диалог между властите в Каталуния и Мадрид, посочи говорителят в отговор на въпрос дали комисията ще стане посредник в този случай. Той настоя, че въпросът с референдума за независимостта на Косово не може да бъде сравняван с каталунския референдум заради «специфичния контекст». По неговите думи в случая с Косово е имало становища на ООН, на Съвета на ЕС, на международната общност.   Не мога да говоря за неща, които не мога да докажа, заяви говорителят в отговор на въпрос дали ЕК знае за руска намеса покрай каталунския референдум. Много лоши неща бяха направени, някои от нас бяха ударени от тролове и ботове, но можем само да предполагаме (кой стои зад тези действия), допълни говорителят на комисията.   Днешните изявления бяха първата реакция по същество от страна на ЕК по повод събитията в Испания. До днес ЕК избягваше отговори на тези въпроси, но на днешната пресконференция темата бе осъждана в продължение на близо час. Досега ЕК повтаряше единствено позицията, известна от комисията под председателството на Жозе Барозу, че въпросът за Каталуния е вътрешен за Испания, както и че ако автономната област напусне испанската държава, тя ще напусне и ЕС, и ще трябва отново да кандидатства да бъде приета в Общността  ", "date": "2017.10.03", "title": "Европейска комисия: Референдумът в Каталуния е незаконен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373434-%D1%85%D0%B0%D1%81%D0%BA%D0%BE%D0%B2%D0%BE-%D0%B5-%D0%BC%D0%B0%D0%BB%D0%BA%D0%BE,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D1%89%D0%BE", "text": "            В началото на тази история - един исторически паралел, натрапен ни от основния участник в нея. Докъм края на 1980-те години по настояване на Съветския съюз на западните спортисти-професионалисти бе забранено да участват на Олимпийски игри. Поради което американският баскетбол например се представяше от играчи в колежанските отбори. Участниците от страните в съветския блок пък се представяха като „чисти аматьори\" (студенти, военнослужещи, милиционери, миньори, металурзи и прочие трудещи се), макар всъщност да бяха държавно спонсорирани професионалисти, изцяло посветени на спорта. Което си беше най-обикновена, идеологически аргументирана измама за елиминиране на конкуренцията и за трупане на олимпийски медали в прослава на „социалистическата родина\".   В края на 1980-те обаче, покрай другите промени в света, тази лъжа отпадна и правилата се промениха. Така на игрите в Барселона през 1992 година за първи път участваха спортистите от Националната баскетболна асоциация (NBA) на САЩ. И, естествено, отборът, включващ легенди като Майкъл Джордан, Скоти Пипън, Меджик Джонсън, Джон Стоктън, Карл Мълоун, Лари Бърд, Патрик Юинг, Чарлз Баркли и други, стана олимпийски шампион, побеждавайки всичките си съперници със средно 40 точки разлика. Повече от година преди началото на игрите, през февруари 1991-ва, списание \"Спортс Илюстрейтед\" нарече въпросния отбор „дрийм тийм\" (\"Dream Team\"). Така за първи път се появи този израз, използван впоследствие хиляди пъти за какво ли не.     Напоследък и в Хасково. Местният „дрийм тийм\", оказва се, бил съставен от братовчеди, зетьове, кумове, съученици, близки приятели и някогашни бизнес-съдружници на най-видния хасковски депутат от управляващата партия, неин областен координатор и някогашен министър. Всички те са били инсталирани на ключови постове в хасковската община.    Което било съвсем естествено и даже неизбежно. Понеже, както каза самият депутат, Хасково е „малък град и всички се познават\". Освен това: \"Тези хора са изключителни професионалисти с безспорни качества, истински дрийм тийм. Те пожертваха 3-4 пъти по-високи заплати и отидоха да работят в общината, само за да можем да изпълним предизборните си обещания\".   Ефектът на трогателната саможертва бе подсилен от, забележете, председателя на общинската комисия за борба срещу конфликти на интереси, според когото тези хора ще бъдат дискриминирани, ако им се попречи да работят в общината само защото „са в по-близки или приятелски отношения с даден политик\".    На всичко отгоре в цялата работа нямало нищо незаконно. Което е съмнително, но не и изненадващо - в България законите се прилагат според хората. Затова и всички безобразия обикновено са напълно законни. А и да не са, няма кой да го докаже.   Въобще, както виждате, обясненията и оправданията са напълно стандартни за българската действителност. Самата история е крайно банална, а навлизането в калните ѝ битови подробности е отегчително и омерзително. Затова, без да се впускаме в тях (всеки може да ги прочете), да се ограничим с общото впечатление.    Почти всички партийни разказвачи на историята, както от управляващата партия, така и от т.нар. опозиция на местно и на централно ниво, старателно „се правят на ударени\" и със зле заучени фрази се опитват да я представят като някаква политическа драма, борба, криза.      Управляващите „снели политическото си доверие\" от издигнатия от тях кмет и той вече „не се ползвал с подкрепата на партията на местно ниво\", понеже се бил „отклонил от предизборните обещания\", не се бил справил с важни „политики\" като бездомните кучета, урана във водата и зимното снегопочистване, бил „бавен и нерешителен\", липсвали „инициативи, проекти и инвестиции\". Но е възможен и такъв прочит: поради някаква причина (защото му е писнало, уплашил се е или е бил „вербуван\" от конкуренцията) кметът може просто да е спрял да „играе по свирката\", което обърква цялата схема.     Зад цялата тази уж политическа история се крие всъщност най-обикновен сблъсък на икономически интереси. Всичко е съсредоточено около „усвояването\" на публичните и европейските средства по обществените поръчки на общината. В това „усвояване\" винаги и навсякъде като скачени съдове участват всички основни местни партийно-икономически лобита.    А сегашната „политическа\" драма е просто отражение на моментната динамика в разпределянето на съответните порции. Тези дни участник в интернет-форум остроумно описа ситуацията чрез асоциация с друг местен скандал и перифраза на класическо стихотворение: „Но суджукът е малко. Но суджукът не стига, деца\".   Както забелязвате, стремя се да не цитирам конкретни имена. Не защото имената нямат значение, а защото става дума за масово разпространена практика. Хасково е само един (макар и ярък) пример за местния български политически модел. Който, разбира се, е отражение на модела на централно равнище.    Първо, защото не би могъл да съществува без нареждане „от горе\" - нещо като феодално разпределение на поземлени участъци (със съответното население) за стопанисване и управление. И второ, защото подобно усвояване на публични средства чрез шуробаджанашки назначения, търгове, конкурси, обществени поръчки е широко наблюдавано и в централната администрация.    Спомнете си например как преди известно време бяха закупени суперлуксозни джипове за горските стопанства чрез търг, чиито условия водеха безпогрешно не само към един-единствен модел автомобили, но и към един-единствен участник, който за късмет се оказа съученик на съответния министър. Тогава обяснението бе като при Хасково - България е малка, все някой е нечий съученик.   На централно ниво обаче българският политически модел се развива, усъвършенства и далеч надхвърля традиционната шуробаджанащина. Вече не е нужно лицата, инсталирани на ключови позиции, да бъдат нечии роднини. А под маската на политическа дейност те и завладените от тях държавни институции изпълняват доста по-широк спектър поръчки и задачи с търговско-икономическа цел.   И пак за NBA   Накрая да се върнем на темата за „дрийм тийм\". Излъченият от NBA \"Dream Team\" и до днес е смятан за най-силния отбор в историята на всички отборни спортове. Защото събира най-добрите от най-добрите. В „дрийм тийм\"-овете на българската политика (не само в хасковския) е в сила обратният принцип - на строго отрицателния подбор в интелектуален, културен и най-вече в морален план.   На политическата сцена те изглеждат като неподготвени аматьори, подочули оттук-оттам по нещо. Но повече не им и трябва. Защото също както някогашните соцспортисти се представяха за студенти, военнослужещи, милиционери, миньори, металурзи и прочие трудещи се, и те само се представят за политици. А всъщност са бизнесмени. Макар че и това е донякъде имитация. Защото какъв бизнесмен си, ако усвояваш публични средства „на готово\" и под крилото на държавата, след като с измама си елиминирал конкуренцията. Също като при някогашните олимпийски медали.", "date": "2017.10.03", "title": "Хасково е малко, България - също"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373431-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%B5%D0%BA%D1%81-%D1%80%D0%BE%D0%B1%D0%B8%D0%BD%D1%8F-%D0%BF%D0%BE%D0%BA%D0%B0%D0%B7%D0%B2%D0%B0-%D0%BA%D0%B0%D0%BA%D0%B2%D0%BE-%D1%81%D0%BD%D0%B8%D0%BC%D0%BA%D0%B818", "text": "Това са ужасните наранявания, нанесени на българска секс робиня, осакатена от престъпници, които я принудили да проституира. 20-годишната българка, покрита с кръвонасядания и белези, е рутинно бита, след като е била накарана да предлага тялото си по улиците в Хага, Холандия, пише DailyMail.   Поразителните снимки на младата жена бяха взети от австрийски благотворителен работник, за да повишат осведомеността за тежкото положение на жертвите на трафик на хора. Фотосите показват нараняванията на жертвата от тежки побои, включително травма на главата и гигантски белег по корема. Устните, носът и очите й са силно подути.    Австриецът Норберт Сейпек се премести в България след пенсионирането си, където откри специализиран център за подпомагане на жертвите на трафика на хора. Неправителствената организация на Сейпек получава известна финансова подкрепа от българското правителство и дарения, но това не е достатъчно, за да се помогне на всички жертви.    Сейпек добавя: \"Младата жена, на 20 години, се запознава с млад мъж, който й обещава цялата си любов и я отвежда в Холандия. Когато тя пристига, осъзнава, че трябва да ходи по улиците с друг българин и двама нигерийци. Тя не иска. Принуждават я чрез побои и тя проституира осем месеца. По време на посещение в родната си страна тя и друга българка се опитват да избягат, но за съжаление тя е хваната от сводника и върната обратно.    Тъй като втората жена успя да избяга, той стана толкова ядосан, че започва адски много да бие младата жена и да я удря с предмети, вследствие на което едва не умира\". Жертвата е изхвърлена от кола пред болница. Когато трафикантът на хора е арестуван по-късно, той бил изненадан, че жертвата му е жива.     Българската болница се грижела за нея, но момичето трябвало да напусне болницата след пет седмици, защото няма здравно осигуряване и не може да плати за нея. Тя се озовава в приюта на Сейпек, където сега се опитва да набере средства, за да плати разходите, необходими за допълнително лечение.     Сейпек казва: \"Тя отчаяно се нуждае от повече операции по лицето и устата си, трансплантация на кожата и много повече. Няма част от тялото, която да не е засегната. С годишен бюджет от само 30 000 евро (26 450 британски лири), който включва заплатите на служители като социални работници и психолози, австрийският пенсионер и неговата неправителствена организация не разполагат със средствата за покриване на самите разходи\".        ", "date": "2017.10.03", "title": "Българска секс робиня показва какво (Снимки18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373432-%D0%B0%D1%84%D0%B5%D1%80%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8", "text": "Семейна двойка ужили най-големия сайт за онлайн пазаруване Ерин и Лия Финан открили слабо място в процедурата свързана с заменянето на бракувана стока и решили да се възползват. Американската двойка признала своята вина в измамата за $1,2 милиона от най-голямата американска и световна компания за онлайн пазаруване \"Амазон\" (Amazon), съобщава The Star Press. В съответствие с политиката на Amazon бракуваните или повредени стоки не е задължително да бъдат връщани преди получаването на замяната.      Регистрирайки стотици фалшиви акаунти, двойката си поръчвала електроника и веднага след това изисквала замяна на стоката. Получавайки по този начин втора камера, смартфон или часовник, Ерин и Лия не бързали да връщат \"повредената\" стока. Представителите на компанията също не се свързвали с тях със съответната молба да се върне продуктът.    Стоките двойката продавала чрез посредник на цени под пазарните. Получените суми се \"изпирали\". По този начин двамата успели да продадат стоки за $1,2 милиона. Двамата измамници ги грози присъда до 20 години зад решетките.", "date": "2017.10.03", "title": "Афера за милиони"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373433-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Трябва да направите, първата стъпка към тези, с които искате да вървите през живота заедно. Това се отнася както за бизнес партньорите, така и за близките. Денят е благоприятен, за завършване на ремонт в апартамента, както и за заемане с нещо, което отдавна се нуждае от ремонт. За вас е абсолютно противопоказно, да се замесвате в хазарт. Днес трябва да бъдете сдържани. Ще ви бъде трудно да овладеете емоциите си, след като научите нещо за близък приятел. Но ако дадете воля на безсилието и гнева, само ще загубите. Ако планирате дълго пътуване, трябва да се погрижите не само за събирането на документи, но и за приятни спътници. Добре е, да изчислите всички подробности, ако смятате да се захванете със собствен бизнес. Съвети на случайни лица не приемайте, разчитайте само на вътрешния си глас. Вечерта, енергията ви, ще намалее и здравето ви може да се влоши, така че е добре да си легнете по-рано и да вземете нещо отпускащо. Днес, може да пожелаете да промените радикално имиджа си и да попълните гардероба си с нещо стилно. Вземете приятел със себе си, за да не се бъркате в покупките. Също трябва, реално да оценяте действията на избраника си, а не да го критикувате. Особено, след като веднъж сте го обидили с вашата праволинейност. Препоръчително е днес, да се пазите от негативни хора, които ви провокират към агресивни действия. За хармонизиране на партньорствата в бизнеса, ще ви трябва воля, издръжливост и знания. Изпълнението на надеждите и желанията ви, в любовта е проблематично. Но нещата могат да се променят, ако станете по-мили и отстъпчиви. Трябва да се подготвите психически, за промени на работното ви място. Под съкращение няма да попаднете, но атаки и претенции от шефа, ви очакват много. Това е време, да помислите за нова специалност и по-добра работа. В любовта има риск, от конфликт с любимия човек. От този ден, ще очаквате твърде много, но всичко ще се окаже различно. Трябва на първо място да мислите за работата и финансите, така ще има по-малко основания за кавги и оплаквания от страна на семейството ви. Денят обещава късмет, в покупката и продажбата на недвижими имоти. Но не се отказвайте, от помощта на агенция. Днес, ще се затрупате с толкова много работа, че до обяд, ще се изморите и ще решите от половината да се откажете. Сложете акцент върху външната трансформация, посетете фризьор и си купете някои модни дрехи. В края на деня е възможна интересна среща, която скоро може да прерасне в дълъг роман.   Днес разрешавайте всички проблеми, спокойно и мирно. Дори ако ви провокират към сила и грубост - не се подавайте. В областта на любовта, всичко ще е безоблачно и ясно, както и на улицата през пролетния ден. Ако получите изкушаващо предложение за банков кредит, не бързайте да го приемате. Може да се наложи да се измъквате от проблеми, в които сте се забъркали с колегите си. Възложили са ви отговорна работа, а не сте успели. Но да отговаряте, ще се наложи само на вас. В личния живот, не трябва да градите мащабни планове. Вашето отношение към избраникът, както и неговото към вас, може да се промени във всеки един момент. Не се препоръчва днес, открито да заявявате за своите успехи, таланти, особено на тези, които са ви подали ръка за помощ в началото на кариерата ви. Много проблеми се очакват във финансовия сектор, въпреки че вие бързо ще се справите. Важното е, за подкрепа и съвет, да изберете достоен и влиятелен човек. Днес, заради собствената си упоритост и праволинейност, може да загубите благоволението на много хора. Не правете грешки и се научете да прощавате на тези, които често са ви поддържали в трудни моменти. В любовта, ще имате късмет. Но той също така лесно, може да се изпари, ако вашата амбиция и студенина в отношенията надделее.", "date": "2017.10.03", "title": "Дневен хороскоп 3 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373429-%D0%B5%D0%BB%D0%B8-%D0%B3%D1%83%D0%BB%D0%B4%D0%B8%D0%BD%D0%B3-%D1%81%D1%8A%D0%B1%D1%80%D0%B0-%D0%BF%D0%BE%D0%B3%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8", "text": "Известната британска певица Ели Гулдинг се появи по много провокативен начин по време на Седмицата на модата в Париж.        Тя привлече вниманието на всички съд сексапилната си фигура като явно бе забравила в къщи сутиена си, а формите й се очертаваха в червено тясно боди.      30-годишната изпълнителка бе добавила към облеклото си за модното събитие и къса пола със златист цвят и черни обувки.      Единствено преметнатото през рамо палто показваше, че все пак певицата има известни притеснения от ниските температури във френската столица.     Певицата бе специален гост на модното шоу на дизайнерката Стела Макартни.     Малко по-късно Ели Гулдинг седна заедно с неостаряващата красавица Кайли Миноуг, за да наблюдават модното събитие.          ", "date": "2017.10.03", "title": "Ели Гулдинг събра погледите на всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373430-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%BC%D1%83%D0%BB%D0%B5%D0%BD-%D1%80%D1%83%D0%B6-%D1%83%D0%BC%D0%B8%D1%80%D0%B0-%D0%B2-%D0%BC%D0%B8%D0%B7%D0%B5%D1%80%D0%B8%D1%8F", "text": "Ако сте гледали филма Мулен Руж, не може да не сте се впечатлили от образа на Сатен, изигран от Никол Кидман. Смята се, че този образ е заимстван от легендарната танцьорка Луиза Вебер, която била муза на художниците Реноар и Лотрек. Най-известното кабаре отваря врати в Париж в края на XIX век, а славата му се простира до днес.            Наричали Мулен Руж сцената на разврата, защото там се танцувал вулгарния за онова време канкан. От всички танцьорки обаче най-силно изпъква името на Луиза Вебер. Тя е родена на 13 юли 1866 година в бедно еврейско семейство и от малка е мечтаела да танцува на сцена. На 16 години започва работа в малки парижки заведения, където се изявявала с кратка програма.          С дръзкото си поведение и пластичност бързо привлича погледите на клиентите, а един от верните ѝ фенове бил художникът Пиер-Огюст Реноар. Той я помолил да му позира и бързо я превръща в една от музите на Монмартр.          Въвежда я в бохемските среди на Париж и я запознава с един от собствениците на Мулен Руж – Джозеф Олер. Луиза успява да го впечатли и той ѝ предлага работа в кабарето. Всяка вечер в продължение на 6 години тя се появява на сцената в култовото кабаре и се превръща в негова емблема. Музата на Монматрт става най-желаната компания за богатите господа. По цяла вечер те поръчвали вино и обилни трапези, за да прекарат времето си с нея.    Не била любимка на всички, понеже някои посетители я смятали за твърде вулгарна, но определено умеела да привлича вниманието към себе си. Вестниците и слисанията я наричат Ла Гулю или Ненаситната, защото се забавлявала не само по цяла вечер, но и по цял ден. За разлика от повечето танцьорки, тя не само подскачала на сцената, а и измисляла различни закачки с клиентите, като сваляла шапките и цилиндрите им и жонглирала с тях във въздуха.    Примата на Мулен Руж е на върха на славата си през 1895 година, когато неочаквано е уволнена. Според най-популярната версия дама от висшето общество плаща огромна сума на собствениците за услугата, тъй като съпругът ѝ редовно търсел компанията на Ла Гулю. Въпреки че остава без работа, Луиза не губи самоувереност и понеже повечето клинети на Мулен Руж идвали в заведението заради нейните представления, повярвала, че те ще я последват и на друга сцена.    Организира собствено шоу, чийто афиш е нарисуван от Анри дьо Тулуз-Лотрек, но идеята ѝ се оказва пълен провал, защото верните ѝ фенове не ѝ били толкова верни. Накрая музата от Монмартр е принудена да танцува на улицата и дори в местен цирк, за да си купува храна. Тя не успява да преживее това падение и унижение и се пропива. Алкохолизмът напълно съсипва тялото, с което е приковала мъжките погледи върху себе си, и така казва сбогом на танците. Преди смъртта си е продавала цигари, кибрит и ядки в съседство с Мулен Руж и умира във фургон.    През 1990 година е властите в Париж преместват останките ѝ в известното гробище Монмартр, където са погребани Виктор Юго и Оскар Уайлд.", "date": "2017.10.03", "title": "Звезда на Мулен Руж умира в мизерия"}
