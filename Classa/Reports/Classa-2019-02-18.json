{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392769-18-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1229 г. - Съгласно договор между императора на Свещената Римска империя Фридрих II и египетския султан Ал-Камил, християнските поклонници получават право да посещават Йерусалим, Витлеем и Назарет.     1688 г. - Сектата на менонитите в Пенсилвания първа осъжда робството в Северна Америка.     1856 г. - В Цариград е обнародван султанският реформаторски указ Хатихумаюн.     1861 г. - Виктор Емануил II става първият крал на Италия.     1873 г. - Българският революционер Васил Левски е обесен в покрайнините на София. Днес тази годишнина официално се чества на 19 февруари.     1909 г. - Приет е Закона за народното просвещение, останал в сила около 40 години.     1919 г. - Извършен е неуспешен опит за покушение срещу премиера на Франция Жорж Клемансо.     1929 г. - Обявени са първите Награди на Академията.     1930 г. - Американският астроном Клайд Томбо открива Плутон.     1932 г. - Япония създава марионетен режим в Манджурия и обявява територията за независима от Китай.     1942 г. - Най-голямата подводница в света - Сюркуф (Франция), потъва в Атлантическия океан.     1945 г. - Варненските футболни клубове Тича и Владислав се обединяват в „ТВ-45\" (Тича - Владислав 45), предшественик на днешния ФК Черно море.     1952 г. - Гърция и Турция стават членове на НАТО.     1960 г. - В Скуо Вали (Калифорния) са открити VIII зимни олимпийски игри.     1965 г. - Гамбия получава независимост от Великобритания.     1968 г. - Китаристът Дейвид Гилмор заменя Сид Барет в групата Пинк Флойд.     1972 г. - Върховният съд на щата Калифорния отменя смъртното наказание.     1980 г. - Израел открива първото си посолство в арабска държава - Египет.     1983 г. - Открит е Минно-обогатителния комплекс Елаците - медно находище.     1987 г. - В Ирландия Чарли Хоги е избран за министър-председател.     1999 г. - 38 Народно събрание ратифицира „Рамковата конвенция за малцинствата\".     2003 г. - При пожар в метрото на Тегу (четвъртия по големина град на Южна Корея) загиват 198 и са ранени 147 души.        ", "date": "2019.02.18", "title": "18 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392770-%D1%84%D0%B0%D0%BD%D0%B5%D1%82%D0%B5-%D1%82%D0%BE%D0%B3%D0%BE%D0%B7", "text": "Обичам патриотите и тези, които се хранят добре!   „60 % телешки шол в суджука за Живко Мартинов” – изпълва ни със завист информацията от „24 ЧАСА”. Въпросният ексдепутат може докато чака прокуратурата да се натутка с делото му, да се запише за участие в някои от кулинарните предавания – рецептата на заявката към производителя на суджуци за този, онзи, някой друг, дори и за Него, да не му казваме името, била „60 % телешки шол, 20 % свински бут, 10 % еленско месо, 9 % адитиви и 1 % подправки”.    Да му мислим ние, дето набиваме ретросаламите от рога и копита.   Междувременно под патриотичното управление на патриотичния си министър министерството най-после започна да благоденства! На софийската стокова борса според „ТРУД” „Партенки и манерки продава армията”! Войската разпродавала „10 000 чифта партенки от бархет и американ и около 1000 броя манерки”! Имало също брави за врати, алуминиеви канчета, бургии – битакът направо е за ожалване! Не се смейте – по тоя начин армията се стабилизира и дори според вестника излизала на печалба! Е, не цялата, но поне фирмата й „Снабдяване и търговия”. Стига със споровете за тия самолети – всички много учени станахме! Дайте да си купим партенки – за тия, които не си спомнят, бархетните са по-подходящи за зимата – да подпомогнем отбранителната способност на страната! И внимавайте с касовата бележка – армията е сериозна институция, тя със сигурност ще ви я издаде, но все пак имайте едно наум, че в Бургас трудовите репортери са открили „Магазини с касови бележки на китайски”! Че китайците идат, си го знаем, но че толкова са се разбързали, че са пуснали касовите си апарати в действие – вече иде оттатък. Изчакайте следващото десетилетие, къде сте се разбързали толкова! Докато чакаме да дойдат, все пак – трябва да си пазим природата! Ние сме гостоприемна нация, няма да ги посрещнем само с хотели по моретата! „Парк „Пирин” ще брои вредните насекоми с обществена поръчка” – твърди „24 ЧАСА”. Срещу нищожната сума от 183 хиляди лева бъдещият преброител трябва да преброи вредните насекоми, да прецени дали досегашните мерки да се изтрепят работят и да „направи прогноза за развитието на популациите от вредни насекоми на територията на парка за следващите няколко години”. Не сме прави да се заяждаме с преброителите – сигурно това е важна задача, но не би било зле да се обяви и обществена поръчка за преброяване на населението – че вече избирателите станахме повече от обитаващите територията между Калотина и Синеморец! Да завършим с едно патриотично дело на „ТРУД” – книгоиздателската му къща на цяла страница рекламира своите патриотични издания, посветени на Васил Левски. Похвално – и тефтерчето на Апостола, и книгата на Мерсия Макдермот, и изследването, посветено на предателите на Левски, имат място във всяка библиотека. А за най-малките е предвидено озадачаващо помагало – пъзел от 192 парченца с картината на Никола Кожухаров „Залавянето на Васил Левски в Къкринското ханче” би трябвало да научи и най-малките на родолюбие. Отсега си представяме как родолюбивите дечурлига ровичкат из шарените парченца, за да дирят феса на заптието или синджира на букаите, а от време на време се карат – какъв цървул на Левски си ми дал ти, бе, този е левият, трябва ми другият! И кой сви онуй парче със завързаните му ръце! Ти ли, бе, дай го тука! Ей, патриоти, помагайте, фанете тогоз!  Бихме препоръчали на трудовите книгоиздатели за догодина да спретнат и кутийка с кубчета лего, с които децата да сглобяват родолюбиво бесилото славно – по картината на Борис Ангелушев. С патриотична цел, разбира се, а не само, знайте, за парата…   От   ", "date": "2019.02.18", "title": "Фанете тогоз!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392771-146-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D0%B1%D0%B5%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8", "text": "        – свещеник поп Христо Стоилов за последните мигове на Апостола.          ", "date": "2019.02.18", "title": "146 години от обесването на Васил Левски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392772-%D0%B3%D0%B8%D0%BD%D1%87%D0%B5%D1%82%D0%BE-%D0%BE%D1%82-%D1%87%D0%B5%D0%B7-%D0%BE%D1%82%D1%8A%D1%80%D0%B2%D0%B0-%D0%B7%D0%B0%D1%82%D0%B2%D0%BE%D1%80%D0%B0", "text": "Притисната от “международните обстоятелства”, родната прокуратура най-сетне потвърди някои от разкритията ми. Нашумялата Гинка Върбакова, която щеше да купува ЧЕЗ, отърва затвора. Прокуратурата потвърди, че тя действително е представила в ДКЕВР фалшиви банкови гаранции за 200 милиона евро, за да получи фирмата й лиценз за производител на ток.  Така разкритията ми за тези фалшиви банкови гаранции получиха официалност, макар че последствия за измамницата няма и няма да има, както се вижда. Напомням, че скандалът с Гинка Върбанова и ЧЕЗ се роди от мои публикации в профила ми във “Фейсбук “, от които две са основните:         Извършеното е документна измама, която се наказва според Наказателния кодекс. Но Гинка Върбакова няма да бъде наказана.  Обяснението на родната Темида: гаранцията е частен документ и давността за незаконната му употреба е 5 години, които са изтекли.  “… към днешна дата този срок е изтекъл. Изтекъл е още при подаването на сигнала” – пише в Постановлението за отказ от образуване на наказателно производство  Ето защо Софийска градска прокуратура е прекратила преписката. Какво ми направи впечатление в защитата на Гинчето от родната Прокуратура?  1. Престъплението е консумирано до 28.12.2015 г., но служителите на Темида приемат като дата началото му от 2010 г., за да се вместят в давностния срок.  2. Прокуратурата въобще не проучва и не разглежда всички фалшиви гаранции и документи, а само един от тях.  3. Прокуратурата се пази като от огън дори да надникне в плетеницата от фирми и документи, които може да я отведат освен до руски спецслужби и руската мафия и до световна италианска мафия (Н.Драгета, за която става дума в разкритията ми.)   БЕЛЕЖКА:  Направи ми впечатление, че проверката на родните прокурори е по сигнал на “Биволь” от 10 декември 2018 г. – т.е. 10 месеца и 10 дни по-късно след моите разкрития. Отбелязвам, че към тази дата на този сигнал от колегите давностният срок също е изтекъл.  Направи ми впечатление, че за пореден път прокуратурата не пожела да ме разпита за тази скандална афера с покупко.-продажбата на ЧЕЗ. Така за пореден път установих, че макар и гражданин на Република България, аз съм лишен от основно конституционно права – право на съществуване!  Защото на практика не съществувам за съдебните и държавни органи у нас, каквито и разкрития да правя и каквито и сигнали да подавам. Съществувам (заедно със семейството ми) за тях единствено когато срещу мен (а в последните години, за да не става скандал – срещу жена ми или дъщеря ми като за отмъщение към мен) е спретнато поредното фарсово съдебно дело, в които всичките ни граждански права се погазват брутално като с валяк, за да можем да бъдем осъдени на всяка цена.  Например по едно от тях официален държавен документ е отхвърлен като “несъществуващ”, а за капак протоколът от заседанието на съда е фалшифициран – дори с моите изявления пред него (доказано чрез служебно направения магнетофонен запис) и втори път отново брутално фалшифициран въпреки изслушването на съответния запис.  Вече над година и два месеца нямам никакво произнасяне по случилото въпреки настояванията ми нито от Инспектората на ВСС, нито от Висшия съдебен съвет, нито от ръководството на съответния съд, чийто състав извърши тези брутални фалшификации! При това не ме разпитват и не ме зоват като свидетел и по др. важни дела – не само такива като например тази история с Гинчето и ЧЕЗ и февруарско-мартенските ми разкрития за нея, но и януарските от същата 2018 за шесторното убийство в Нови Искър и да не броя нататък, че изброяването ще досади с дължината си.  Не ме разпитват и по дела и проверки с международна значимост, вкл. и такива, свързани с терористични организации и техни актове, довели до човешки жертви. Безспорно е според мен, че става дума за политическа репресия, защото поредица от различни такива случаи с отношението на най-различни държавни и съдебни органи и институции не може да е случайно или корупционно явление.              ", "date": "2019.02.18", "title": "Гинчето от ЧЕЗ отърва затвора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392773-%D0%BD%D0%B0%D1%80%D0%BE%D0%B4%D1%8A%D1%82-%D1%81%D0%B8-%D0%B8%D1%81%D0%BA%D0%B0-%D0%B1%D0%BE%D0%B9%D0%BA%D0%BE-99,994-%D0%BE%D0%B1%D0%B8%D1%87%D0%B0%D1%82-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Народът си иска Бойко! 0,007% на протест са достатъчни да го изгонят, и ги няма… 99,994% обичат Бойко Борисов… Обективният циничен факт е, че народът си иска Бойко, след като не повече от 500 протестиращи са достатъчни, за да го изгонят.     И ги няма. 500 души са само 0,007% от населението. Очевидно е, че 99,994% нямат нищо против Бойко, следователно властта е тази, която е логично да бъде Добри Божилов (Ходил на поне 30 протеста с по 30 души на тях)    ", "date": "2019.02.18", "title": "Народът си иска Бойко! 99,994% обичат Бойко Борисов"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392774-%D0%B3%D1%80%D0%B0%D0%B1%D0%B5%D0%B6%D1%8A%D1%82-%D0%BF%D1%80%D0%B5%D0%B7-%D0%B1%D0%BE%D1%80%D1%81%D0%B0%D1%82%D0%B0-%D0%BF%D0%B0%D0%B4%D0%BD%D0%B0-%D0%BF%D0%BE%D0%B4-%D0%BC%D0%B8%D0%BB%D0%B8%D0%BE%D0%BD-%D0%BD%D0%B0-%D0%B4%D0%B5%D0%BD", "text": "Разликата между дневните цени на електроенергията на борсата, на сегмента ДЕН НАПРЕД, през настоящата 2019-та и миналата година, умножена на обемите продадени през дните на настоящата година дава абсолютния размер на грабежа, който (из)родната политико-медийно енерГЕПИйна мафия прилага срещу всички нас. \r\n   \r\n   \r\n   Средно дневните цени на грабежа се получават, като същите количества продадена електроенергия, през дните от настоящата година, се умножат на разликата от средната борсова цена на стоката от началото на 2019-та минус същата, но за 2018-та. Как се изчислява тази цена и приблизителните и значения ви показах вчера в “ “. Интересът на жертвите дава основание на организираната престъпност да приложи още по-драстични скокове на цената. \r\n   \r\n   Двата кратки видео клипа имат пряка връзка с организацията на грабежа през енергийната борса. \r\n В началото на идната седмица средния грабеж вероятно ще се върне в орбитата на около милион на ден. Така става лесно да се пресметне абсолютния грабеж от началото на годината. Като средния размер се умножи на броя на дните. И това е само на сегмента ДЕН НАПРЕД. От първото видео по-долу ще научите от министърката, какъв е неговият дял от общата търговия на борсата. \r\n         \r\n", "date": "2019.02.18", "title": "Грабежът през борсата падна под милион на ден"}
{"url": "http://www.classa.bg/%D1%81%D0%B2%D1%8F%D1%82/item/392765-%D0%BC%D0%B5%D1%80%D0%BA%D0%B5%D0%BB-%D0%B8-%D0%BF%D0%B5%D0%BD%D1%81-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%B4%D0%B2%D0%B0-%D1%81%D0%B2%D1%8F%D1%82%D0%B0", "text": "В Мюнхен Ангела Меркел и Майк Пенс споделиха своите виждания за света. Докато канцлерката се държа по-скоро въздържано и дори призна някои грешки, американският вицепрезидент не престана  да възхвалява Тръмп.         Двамата гледат по съвършено различен начин на света: германската канцлерка Ангела Меркел и американският вицепрезидент Майк Пенс, които се срещнаха в рамките на Мюнхенската конференция по сигурността. Доналд Тръмп демонстративно стои настрана от тази най-важна международна конференция за сигурност и по този начин само подчертава своята позиция \"America first\". Меркел пък иска да спаси мултилатерализма, който обуславя света след края на Втората световна война и който, по ирония на съдбата, години наред бе налаган именно от САЩ. Посланията на Ангела Меркел И точно сега от Америка дойде една новина, засягаща Германия. Дали това беше случайност? Така Ангела Меркел успя да назове най-пресния пример за отказа на САЩ от сътрудничество със своите партньори: американското министерство на търговията очевидно е стигнало до заключението, че германските автомобили представляват заплаха, поради което президентът Тръмп може да наложи нови мита върху вноса.     Всъщност много от тези автомобили се произвеждат в дъщерните заводи на германските концерни в САЩ. \"Ако тези коли, които се произвеждат в Южна Каролина, изведнъж представляват заплаха за националната сигурност на САЩ, то това сериозно ни плаши\", посочи шеговито канцлерката. Въпреки някои иронични забележки, Ангела Меркел произнесе една много сериозна реч. И тя звучеше като завещание. Канцлерката обобщи всички големи теми и актуални проблеми на днешния свят. От разпадащите се държави, през световната търговия до миграцията, от Русия, през Иран до Китай. Нейното решаващо послание гласи: Структурите са поставени под натиск, но ние не бива просто да ги разрушаваме. Тя не го каза директно, но косвено обвини именно Америка на Тръмп за разрушаването на структурите. А второто голямо послание на Меркел изглежда така: Трябва да разговаряме дори и с особено трудните партньори. И това се отнася най-вече до Русия. От геостратегическа гледна точка, Европа \"няма интерес да прекъсне всичките си отношения с Русия, въпреки всичките трудности\". В тази връзка канцлерката още въднъж се застъпи за оспорвания газопровод \"Северен поток-2\", по който трябва да тече руски природен газ през Балтийско море до Германия. \"Тръмп направи Америка отново силна\" Тъкмо този проект обаче означава за Майк Пенс опасна зависимост от Русия. \"Ние не можем да гарантираме отбраната на Запада, когато нашите съюзници стават зависими от Изтока\", заяви той. Вицепрезидентът се представи изцяло като № 2 и в много от изреченията си споменаваше постоянно \"ръководството на президента Тръмп\". За разлика от Ангела Меркел, която се държа общо взето въздържано и дори призна някои грешки, Майк Пенс произнесе една похвална реч за постиженията на правителството на Доналд Тръмп във военно, политическо и икономическо отношение. Той говори за отново постигната сила на Америка и за борбата ѝ за свобода. Много често американският президент бил разбиран неправилно, заяви Пенс. Доналд Тръмп не искал да се отвръща от партньорите си. Той обаче изисквал нещо от тях. Но \"когато сме силни и единни, можем да постигнем всичко\", подчерта американският вицепрезидент. Очевидно Тръмп и Пенс имат ясна представа за това, което трябва да сторят съюзниците. Те трябва да увеличат разходите за отбрана - особено Германия, която Пенс не спомена изрично. Трябва да се откажат и от ядреното споразумение с Иран, защото \"Иран е най-големият поддръжник на държавния тероризъм в света\" и искал нов Холокост. Освен това съюзниците трябва да се откажат от \"Северен поток-2\" и да купуват американски втечнен газ. И не на последно място - те трябва да признаят задружно самопровъзгласилия се за президент на Венецуела Хуан Гуайдо. Все по-самоуверена Меркел Меркел и Пенс имат различен поглед върху света. Поглед, който се обуславя от техните държави. От едната страна е правителствената ръководителка на подчертано цивилна средна сила, която разчита на уравновесяването на интересите. А от другата страна е вторият висш представител на една голяма военна и политическа сила, която се опитва да защити позициите си срещу старите врагове като Русия и новите парвенюта като Китай. Една сила, която обича да се вслушват в нея. Патос за свобода и сила при Майк Пенс. И внимателно посредничество при Меркел. Ангела Меркел е станала по-уверена в себе си. В заключение тя цитира републиканеца Линдзи Граам, който не успя да се пребори срещу Тръмп на вътрешнопартийните избори. \"Мултилатерализмът може и да е сложно нещо, но е по-добър от това да си седиш сам у дома\". Сигурно Пенс и Тръмп са се ядосали, че германската канцлерка цитира точно политик от Републиканската партия.    ", "date": "2019.02.18", "title": "Меркел и Пенс: сблъсък на два свята"}
{"url": "http://www.classa.bg/%D1%81%D0%B2%D1%8F%D1%82/item/392766-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B5-%D0%B8%D0%B7%D0%B3%D0%BE%D0%BD%D0%B8%D0%BB%D0%B0-%D0%B3%D1%80%D1%83%D0%BF%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "Външният министър Хорхе Ареаса съобщи в \"Туитър\", че кадрите на ЕНП били предупредени няколко дни по-рано, че няма да им бъде разрешено да влязат в страната   Венецуела е отказала вчера на група депутати от Европейския парламент да влязат на нейна територия с аргумента, че отиват в Каракас с \"конспиративни мотиви\", съобщи ДПА. Европейският парламент, заедно с няколко западни страни, призна венецуелския опозиционен лидер Хуан Гуайдо за временен държавен глава, след като президентът Николас Мадуро спечели втори мандат миналата година на избори, които критици нарекоха \"измама\".     Четиримата евродепутати от дясноцентристката Европейска народна партия са пътували към Венецуела, за да се срещнат с Гуайдо. \"В момента ни експулсират от Венецуела: конфискуваха ни паспортите, не ни казаха причината за експулсирането\", заяви евродепутатът Естебан Гонсалес Понс в разпространено в социалните мрежи видео, заснето на летището в Каракас.     Венецуелският външен министър Хорхе Ареаса каза в акаунта си в \"Туитър\", че депутатите са били предупредени няколко дни по-рано, че няма да им бъде разрешено да влязат в страната.  \"Няма да позволим на европейската крайна десница да смути мира и стабилността на страната със своите груби вмешателства\", написа той.    ", "date": "2019.02.18", "title": "Венецуела е изгонила група евродепутати"}
{"url": "http://www.classa.bg/%D1%81%D0%B2%D1%8F%D1%82/item/392767-%D0%BA%D0%BE%D0%BB%D0%BA%D0%BE-%D0%BF%D0%B5%D1%82%D1%80%D0%BE%D0%BB-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BA%D0%BE%D0%BF%D0%B0%D0%B5-%D1%82%D1%80%D1%8A%D0%BC%D0%BF", "text": "    Експанзивната политика, която започна още преди година американският президент Доналд Тръмп по отношение на енергийния сектор на САЩ, показва изключително задоволителни резултати, особено при добива на шистов петрол.  Рекордно високите производствени нива, които американската петролна индустрия постигна през миналата година, изпратиха САЩ на върха в класацията на най-големите производители на течно изкопаемо гориво в света, изпреварвайки Русия и Саудитска Арабия.     Основна заслуга за тези положителни данни има ефективното разработване на находищата в Пермския басейн, който се оказа люлката на този производствен ренесанс. Привържениците на републиканския начин на водене на политика аплодират усилията на Тръмп за стимулиране на местната икономика и енергетиката. Но до края на неговия мандат като президент остава малко повече от година, а курсът на сегашната политика може рязко да бъде сменен, ако демократите успеят да се наложат на следващите избори през 2020 г. За да подсигури своето преизбиране, бизнесменът и милиардер Доналд Тръмп трябва най-малкото да задържи сегашните производствени нива на петрол, ако иска да си гарантира благоразположеността на индустрията. Според данни на  американската Администрация за енергийна информация  (US Energy Information Administration) прогнозите са производството на петрол в САЩ тази година да стигне 12,41 млн. барела на ден, което е с 13,22% повече спрямо 2018 г., когато бяха отчетени 10,96 млн. барела дневно. Това е своеобразен ръст от 1,72 млн. барела на ден на фона на решението на Организацията на страните износителки на петрол и техните партньори (ОПЕК+) да започнат съкращения в производството от началото на тази година в размер на 1,2 млн. барела, докато стабилизират глобалните петролни пазари или достигнат достатъчно комфортни за тях цени на барела. Ако погледнем към прогнозата на Администрацията за вътрешната консумация на горива, ще видим, че очакваният ръст за 2019 г. спрямо 2018 г. е едва 0,35 млн. барела, или 20,82 млн. барела на ден за тази година спрямо 20,47 млн. барела дневно за предходната. Значително по-бързият темп на растеж при производството спрямо потреблението в САЩ говори за една геополитическа обосновка на стимулите за повишаване на добива на петрол. Прогнозата на администрацията за 2020 г. изглежда още по-оптимистична за петролното производство. Ако през 2019 г. добивът на шистов петрол се очаква достигне ниво от 12,41 млн. барела на ден, то за 2020 г. се прогнозира ръст от 6,36% до 13,20 млн. барела дневно при стабилизиране на цената на West Texas Intermediate от 54,79 долара за барел през настоящата година до 58 долара за барел през следващата.     Ако съпоставим дневните количества петрол от 2010 г. (9,35 млн. барела) с прогнозирания добив през 2020 г. (13,2 млн. барела), виждаме ръст от 41,17%. Резултатът изглежда внушителен и може да се окаже едно от основните оръжия на Тръмп по време на следващите избори. Реално погледнато той има достатъчно време, в което може да изкара още един мандат, преди да се сбъдне прогнозата на Bank of America за понижаване на глобалното търсене на петрол след достигане на своя връх до края на следващото десетилетие. Очакванията на американския кредитор са от 2024 г. да започне постепенно забавяне в ръста на търсенето на петрол, което ще премине в спад след 2030 г.     Ако прогнозата на американската Аминистрация за енергийна информация за достигане на стабилно производствено ниво от 14 млн. барела на ден до 2040 г. се окаже вярна, Тръмп може да стъпи на една твърда основа за следващите избори, каквато е гарантирането на приемливи цени на горивата поне през следващите десет години. Тенденцията на американския автомобилен пазар за пренасочване на потребителския фокус върху по-големите и по-мощни превозни средства говори за един ценови комфорт при горивата, който обаче трябва да бъде поддържан. Основният проблем в случая е колко експлоатационно време остава на Пермския басейн, преди да пресъхне.     Според ОПЕК това може да се случи още през следващата година, като растежът на производството в най-актуалния петролодобивен район на САЩ ще се забави до 230 хил. барела спрямо 2018 г., когато беше отчетен годишен ръст от 860 хил. барела на ден. Ако се погледнат основните петролни находища на САЩ, при едно евентуално забавяне в производството от Пермския басейн и задълбочаване на тенденцията на редуциране на добива в ОПЕК, цените на горивата могат да се повишат значително още преди края на мандата на Тръмп. При подобно стечение на обстоятелствата, американският президент може да изгуби един от основните си козове преди изборите и петролът да се присъедини към анемичната газова политика на САЩ спрямо Европа.  ", "date": "2019.02.18", "title": "Колко петрол може да изкопае Тръмп?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392768-%D1%81%D0%B2-%D0%BB%D1%8A%D0%B2-%D0%B2%D0%B5%D0%BB%D0%B8%D0%BA%D0%B8,-%D1%80%D0%B8%D0%BC%D1%81%D0%BA%D0%B8-%D0%BF%D0%B0%D0%BF%D0%B0", "text": "  Свети Лъв бил италианец. Той от ранни години се посветил на служение Богу. Възведен бил на папския престол в 440 г. след смъртта на папа Сикст ІІІ. Като добър пастир той се грижел за повереното му духовно стадо, давал му пример на благочестие и ревностно го защищавал от външни и вътрешни врагове. Ужасно бедствие застрашавало в това време Италия: Атила, цар на хуните, наречен с прозвището \"бич Божий\", около 452 г. нападнал Италия и отивал с войската си срещу Рим. Папа Лъв усърдно се помолил на Бога, изпросил застъпничеството на светите апостоли Петър и Павел, излязъл с римските сенатори да посрещне страшния цар и го помолил за пощада. Атила, като изслушал речта на светителя, обещал да пощади цялата Римска област. И действително, той се оттеглил, за крайно учудване на своите войници, непривикнали да виждат в него такова милосърдие. Те с удивление го попитали, защо послушал папата и тъй лесно се отказал от изгодите, които покоряването на Рим му обещавало.     - Нима вие не видяхте онова, което аз видях? – запитал ги Атила. – Докато папата говореше с мене, двама светли мъже държаха над мене измъкнати мечове и ме застрашаваха със смърт, ако не послушам Божия архиерей. Във време на светителството на Лъв Велики в Рим и друго бедствие тежало над Църквата. Ереси непрекъснато смущавали християните. Осъдени на вселенските и поместните събори, те изникнали отново с някои изменения и спечелили много последователи.     Главна ерес била монофизитската, която била създадена от лъжеучителя Евтихий и проповядвала, че у Иисуса Христа имало само едно естество – Божеско. На един поместен събор в 448 г. тази ерес била осъдена и Евтихий бил лишен от свещен сан. Папа Лъв І също изложил учението за вълпъщението на Сина Божи, като обявил за недействителни определенията на беззаконния събор, свикан в Ефес от съмишлениците на Евтихиий. По настояване на папа Лъв бил свикан в 451 г. Четвърти вселенски събор, на който окончателно била осъдена Евтихиевата ерес. Папа Лъв вдъхнал почит и внушил милосърдие и у краля на вандалите Хензерих, който нападнал Рим. Свети Лъв Велики умрял в дълбока старост.  ", "date": "2019.02.18", "title": "Св. Лъв Велики, Римски папа"}
{"url": "http://www.classa.bg/%D1%81%D0%B2%D1%8F%D1%82/item/392764-%D0%B5%D0%B2%D0%B5%D1%80%D0%B5%D1%81%D1%82-%D0%B7%D0%B0%D1%82%D1%8A%D0%B2%D0%B0-%D0%B2-%D0%BE%D1%82%D0%BF%D0%B0%D0%B4%D1%8A%D1%86%D0%B8", "text": "Най-високият връх на света се превръща в огромно сметище. Колкото повече алпинисти се отправят към Еверест, толкова повече стават и боклуците. Ситуацията е драматична. Въпреки че се провеждат и акции  по почистването му. Дипак Байджал се подготвя за този момент от четири месеца. Приготвил е въжета, колани и всичко, от което се нуждае един алпинист. Той знае, че изкачването на най-високия връх в света крие много опасности - дори и за опитен алпинист като него. Почти 300 души са загинали по стръмните му склонове. Досега Байджал не е успявал да се изкачи по-високо от базовия лагер. Но е твърдо решен да го покори. \"Обичам Еверест. Той е Богът на върховете. Обичам го заради неговата красота, заради настроението, което предизвиква у мен, заради мистичното му излъчване\", казва опитният алпинист. Палатки, оборудване, екскременти Не всички алпинисти обаче изпитват такова уважение към величествения връх. Колкото повече стават алпинистите и техните водачи, поели към върха, толкова повече стават и отпадъците по пътя. През 2018 година 800 алпинисти са покорили Еверест, а това е рекорд. \"Това, че все повече хора искат да изкачат върха, означава, че той се превръща все повече в нещо като екскурзионна дестинация за любители алпинисти\", казва Дипак Байджал. И това е видно с просто око. Еверест  е затрупан от изоставени палатки, алпинистко оборудване, празни кислородни бутилки и още много отпадъци. Ситуацията е драматична. Междувременно и правителството на Непал бие тревога. Дава Стевен е шерп и предприемач от Непал. Той ръководи фирмата Asian Trekking и е бил водач на над 150 алпинисти от 18 страни. Когато той самият за първи път се изкачва до \"покрива на света\" през 2007 година, боклуците вече са били налице. Това до такава степен възмущава Дава Стевен, че той веднага се заема да организира първата \"еко-експедиция до Еверест\". Целта ѝ: да бъдат събрани отпадъците по склоновете. \"Оттогава насам сме събрали 18 800 килограма боклук\", казва 35-годишният шерп. Правителството на Непал призовава туристическите агенции да избягват оставянето на боклуци по стръмните маршрути. То е въвело дори т.нар. депозитна система. Експедициите, които се отправят към върха, трябва да оставят 4420 евро депозит. Те получават парите си обратно, чак след като правителствен служител потвърди, че експедицията е била \"чиста\". Правителството очаква от всеки алпинист да събере в раницата си най-малко 8 килограма отпадъци. \"Това обаче не винаги се спазва\", казва Дава Стевен. Затова той плаща на всеки от своите клиенти по 77 евроцента за един килограм събран боклук. Надява се по този начин да ги мотивира да спазват закона.     Проблем се оказват и човешките екскременти. И то не поради риска от това да стъпиш върху изпражнения. \"А поради факта, че колкото повече алпинисти се облекчават сред природата, толкова по-голям става рискът от замърсяване на глетчерите, а оттам и на питейната вода за местните хора\", казва Лав Раж Сингх, първият индиец, покорил Еверест седем пъти. Той добавя, че това представлява и опасност за самите алпинисти, които разтапят снега, за да го пият.    Чували с отпадъци от Еверест   Неприятни изненади под леда Човекът не е единственото предизвикателство за върховете. Климатичните промени също оставят следи. По-високите температури топят леда. Често отдолу изникват труповете на онези, които са загинали при изкачването на Еверест. Досега силният студ беше консервирал тленните им останки. Но сега те започват да се размразяват. Дава Стевен и неговият екип междувременно са извадили пет трупа от склоновете на Еверест. \"Нямам представа какво още има под леда. Глетчерите се движат и докато почистим от едната страна, от другата страна се появяват нови. Изобщо не можем да кажем колко боклуци има там\", казва той.  Според едно актуално изследване за Хиндукуш и Хималаите, глетчерите се топят драматично. Те могат да се смалят до две трети, ако не бъдат намалени драстично предизвиканите от хората емисии въглероден двуокис. Глетчерът Кумбу например са топи с почти 20 метра на година. Експертите поедупреждават, че вследствие на това се увеличава и опасността от лавини.     \"Всеки алпинист иска да носи колкото се може по-малко товар. Там горе съдържанието на кислород е 30 процента. И да носиш боклуците си е трудна задача\", казва Лав Раж Сингх. Той ръководи кампанията на индийските гранични власти \"Clean Himalaya, Clean Glaciers\" за почистването на върха. Миналата година екипът му е свалил 700 килограма отпадъци от по-високите лагери до базовия лагер. Индиецът подчертава, че докато може, ще продължи да го прави. И Дава Стевен уверява, че ще продължи опасната си работа. \"Докато имам сили да изкачвам върховете, ще ги поддържам чисти\", казва той.      ", "date": "2019.02.18", "title": "Еверест затъва в отпадъци"}
{"url": "http://www.classa.bg/%D1%81%D0%B2%D1%8F%D1%82/item/392759-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D1%81%D0%B5-%D1%80%D0%B0%D0%B7%D0%B2%D0%B5%D1%81%D0%B5%D0%BB%D0%B8-%D0%BE%D1%82-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D1%84%D0%BE%D0%BB-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%80%D0%B5%D1%87%D1%82%D0%B0-%D0%BD%D0%B0-%D0%BB%D0%B0%D0%B2%D1%80%D0%BE%D0%B2-%D0%B2-%D0%BC%D1%8E%D0%BD%D1%85%D0%B5%D0%BD", "text": " на руското външно министерство Мария Захарова разказа за вниманието, с което бившият американски посланик в Москва Майкъл Макфол е изслушал речта на ръководителя на външното министерство Сергей Лавров по време на кръгла маса на Мюнхенската конференция за сигурност. Според официалния представител на руското външно министерство Макфол е изслушал речта на Сергей Лавров „много внимателно”.     „Както се казва, по-добре е късно, отколкото никога”, пише Захарова на своята страница във „Фейсбук”. В събота руският външен министър в Мюнхен се срещна с представители на бизнес средите на Русия и Германия, на която присъства и германският външен министър Хайко Маас. Освен това Лавров проведе срещи с молдовския президент Игор Додон, ръководителя на фракцията на Европейската народна партия в Европейския парламент Манфред Вебер, външния министър на Судан Мохамед Ахмед ал-Дирдири, на Монголия Дамдин Цогтбаатор и на Того Робърт Дуси. Също в събота Лавров се срещна с японския външен министър Таро Коно и с члена на политическото бюро на ЦК КПК и член на Държавния съвет на Китайската народна република Янг Цзечи. По-рано ръководителят на руската дипломация проведе разговори с колегите си от Сърбия и Армения, Александър Вучич и Зохраб Мнацаканян. Лавров се срещна и с белгийския външен министър Дидие Рейндерс, на Южна Корея Кан Хва, на Хърватия Мария Пейчинович-Бурич, на Холандия Стеф Блок, с ръководителя на европейската дипломация Федерика Могерини, с генерален секретар на НАТО Йенс Столтенберг, със специален представител на Генералния секретар на САЩ за Либия Хасан Саламе с германския си колега Хайко Маас.   Превод: В.Сергеев    ", "date": "2019.02.18", "title": "Захарова се развесели от поведението на Макфол по време на речта на Лавров в Мюнхен"}
{"url": "http://www.classa.bg/%D1%81%D0%B2%D1%8F%D1%82/item/392760-%D0%BD%D0%B0%D0%B9-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B8%D1%82%D0%B5-%D1%81%D1%8A%D0%B1%D0%B8%D1%82%D0%B8%D1%8F-%D0%B2-%D0%BA%D1%80%D0%B8%D0%BF%D1%82%D0%BE-%D0%BE%D1%82-10%D1%82%D0%B8-%D0%B4%D0%BE-17-%D1%82%D0%B8-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Изминалата седмица беше особено интересна за блокчейн и крипто. Индустрията демонстрира обещаващи признаци на узряване. Нека разгледаме някои от по-вълнуващите новини. SEC ще започне да следи и анализира блокчейн транзакциите Според неотдавнашен доклад, Комисията по ценни книжа и фондови борси на САЩ (SEC) задейства планове за започване на проследяване и наблюдение на блокчейн транзакциите. Бе разкрито, че американският върховен финансов надзорник анализира тези транзакции.     В доклада се знае, че SEC се опитва активно да търси доставчик, който да помогне при определянето и мониторинга на риска, свързан с транзакциите s виртуални валути. Coinsquare придоби платежната мрежа StellarX Канадският крипто обмен Coinsquare придоби StellarX, децентрализирана платежна мрежа, базирана на Stellar (XLM). Това гласи прессъобщение, публикувано на 14-ти февруари. Според него базираната в Бермуда StellarX ще бъде изцяло притежавано дъщерно дружество на Coinsquare и ще търси регулаторно одобрение за експлоатация и разширяване на услугите си в съответствие с изискванията на Coinsquare. J.P. Morgan пуска първата криптовалута, подкрепена от банките в САЩ Първата криптовалута, създадена от голяма банка в САЩ, е тук – и идва от J.P. Morgan Chase. Кредиторът мести над 6 трилиона долара по цял свят всеки ден за големи корпорации, правещи плащания на едро. В пробите, които ще започнат след няколко месеца, една малка част от този обем ще преминава през “JPM Coin”. Това е токен, създаден от инженерите в базираната в Ню Йорк банка, за незабавно уреждане на плащания между клиенти. Nasdaq ще добави Биткойн и Етериум индекси Борсовият оператор Nasdaq добавя индекси за Биткойн и Етериум в своята глобална услуга за данни, по-късно този месец. Компанията обяви в понеделник, че си партнира с новозеландската изследователска компания Brave New Coin, за да предложи информация за двата нови индекса от 25-ти февруари. Santander навлизат в блокчейн сделка с IBM за $700 милиона Една от най-големите европейски банки, Banco Santander и технологичният гигант IBM обявиха споразумение за ускоряване на развитието на технологиите на банката, като например блокчейн. Новината беше обявена в прессъобщение, публикувано на 13 февруари. Според съобщенията, петгодишното глобално споразумение за технологии има за цел да подобри услугите на финансовата институция, използвайки нововъзникващи технологии – като блокчейн, изкуствен интелект и големи данни – предоставени от IBM. Броят на местата, приемащи Биткойн, е нараснал с над 702% от декември 2013 г. Според ресурса за наблюдение на приемането на криптовалути CoinMap, броят на местата, които приемат BTC по целия свят е нараснал с над 702% от декември 2013 г. Областите с най-драматичен скок, са тези, които демонстрираха силен интерес към употребата на Биткойн и преди повече от пет години. Хестър Пиърс от SEC потвърди, че насоките за крипто токени са на път Американската комисия по ценните книжа и фондовите борси (SEC) планира да изясни кога законите за ценните книжа могат да се прилагат за продажбите на крипто токени. По време на реч в правната катедра на Университета в Мисури, Хестър Пиърс, един от комисарите на SEC, заяви, че служителите на агенцията работят по “допълнителни насоки”. Люксембург прие законопроект за регулацията на блокчейн Люксембургските законодатели приеха закон 7363, разрешаващ използването на блокчейн технологията във финансовите услуги, според официално съобщение, публикувано от парламента на страната, на 14 февруари. Новият закон има за цел да осигури на участниците на финансовите пазари, по-голяма прозрачност и правна сигурност по отношение на обращението на ценни книжа чрез блокчейн. CEO на Twitter каза, че lightning network ще е в апликацията на Square Главният изпълнителен директор на Twitter Джак Дорси потвърди, че светкавичната мрежа на Биткойн ще бъде включена в платежния портфейл и приложението, изградено от другата му компания – Square. По време на подкаста на Стефан Ливера на 11-ти февруари, Дорси се присъедини към изпълнителния директор на Lightning Labs Елизабет Старк в дискусия за идеалите на мрежата и личната му вяра в протокола.     ", "date": "2019.02.18", "title": "Най-интересните събития в крипто от 10ти до 17-ти февруари"}
{"url": "http://www.classa.bg/%D1%81%D0%B2%D1%8F%D1%82/item/392761-%D0%B0%D1%81%D0%B0%D1%85%D0%B8-%D1%88%D0%B8%D0%BD%D0%B4%D0%B7%D0%BE-%D0%B0%D0%B1%D0%B5-%D0%B5-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BB-%D1%82%D1%80%D1%8A%D0%BC%D0%BF-%D0%B7%D0%B0-%D0%BD%D0%BE%D0%B1%D0%B5%D0%BB-%D0%BF%D0%BE-%D0%BC%D0%BE%D0%BB%D0%B1%D0%B0-%D0%BD%D0%B0-%D1%81%D0%B0%D1%89", "text": "Японският премиер Шиндзо Абе е номинирал Доналд Тръмп за Нобеловата награда за мир преди няколко месеца, след като е получил моба за това от страна на американските власти. Това съобщава японският вестник \"Асахи\", цитиран от Ройтерс. Информацията дойде малко след като самият Тръмп обяви, че е получил \"най-красивото писмо\" в обем от 5 страници от Шиндзо Абе, с което го номинира за високото отличие.     Според \"Асахи\" - американската администрация е предложила неофициално на японския премиер да предприеме този ход след срещата на Доналд Тръмп със севернокорейския ръководител Ким Чен Ун през юни 2018 г. Говорител на Министерството на външните работи на Япония е казал пред изданието, че \"са наясно с думите на Тръмп, но биха се въздържали от коментари, свързани с разговорите между двамата лидери (на САЩ и Япония). В понеделник Шиндзо Абе засегна казуса лаконично по време на реч пред парламента: \"Не казвам, че това не е факт\". Премиерът на Япония е изтъкнал, че Доналд Тръмп полага усилия за ограничаване на ядреното въоръжение на Северна Корея и че \"високо оценява лидерството\" на американския президент. \"Ще продължа му предлагам своето пълно съдействие за разрешаването на проблемите с ядреното и ракетното въоръжение на Северна Корея\", казва Абе. \"Имайки предвид това, през последните 50 години Нобеловият комитет има решение да не разкрива имената на номиниращите и номинираните за наградата за мир. Затова не бих коментирал повече този въпрос\".  ", "date": "2019.02.18", "title": "\"Асахи\": Шиндзо Абе е номинирал Тръмп за Нобел по молба на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392762-%D0%BA%D0%BE%D0%BC%D0%B1%D0%B8%D0%BD%D0%B0%D1%82%D0%B0-%D0%B3%D0%B5%D1%80%D0%B1%E2%80%93%D0%B4%D0%BF%D1%81-%D0%B7%D0%B0-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B8%D1%82%D0%B5-%D0%BF%D0%BE%D0%BA%D0%B0%D0%B7%D0%B0-%D0%BF%D0%BB%D1%83%D1%82%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B8%D1%8F-%D0%BC%D0%BE%D0%B4%D0%B5%D0%BB,-%D0%BA%D0%BE%D0%B9%D1%82%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0", "text": "Партии на власт и опозиция ли? Няма такова нещо. Има единна сговорчива олигархия. Плутокрация. Власт на забогателите от властта. Непоклатими и несменяеми върхушки. Покрай поправките в изборния кодекс и премахването на преференциите се видя, че има друго мнозинство, различно от официалното. Това е неофициалната коалиция ГЕРБ – ДПС. По някои въпроси. По които им е изгодно.     Преференциите даваха възможност избирателя да преподрежда кандидатите и разширяваха правото му на избор. Това беше мощен инструмент, който коригира партийната върхушка и пресича възможността й да се огражда и налага в листите свои хора. Сега ГЕРБ и ДПС премахват тази възможност и връщат твърдите листи, тоест Вторият човек в ГЕРБ Цветанов открито каза, че ако не са приели поправката, щяло да има нови избори, да падне парламентът. Това е признание за безпринципна конюнктура и политическа далавера „ти на мене, аз на тебе”. Цветанов в прав текст казва, че ГЕРБ не искат избори, а са готови на сделки с ДПС, за да закрепят правителството. Борисов вече трети път е премиер, макар че никога в парламента не е имал мнозинство. На всички избори той е бил подкрепят от няколко малки партии. През 2009 г. спечели 117 депутати и го подкрепиха да направи правителство ДСБ на Костов, СДС и „Атака”, без да има официална коалиция.  После през 2013 г. Борисов с 97 депутатски места сам се отказа да прави правителство, светкавично върна мандата, после напусна и парламента, за да предизвика нови избори. Кабинетът Орешарски не изкара дълго. След това с 84 депутати на ГЕРБ Борисов направи втори кабинет, подкрепен от обединеното насипно дясно, което уж не го искаше за премиер. На последните избори ГЕРБ вкара 95 депутати, с които Борисов за трети път стана премиер, в коалиция с националистическите партии. Вижда се, че няма никакъв проблем за най-голямата партия в парламента Който и да влезе в следващия парламент, ще стане патерица на Борисов. Стига неговата партия да има най-много депутати. В такава ситуация като единствена опозиция се очертава БСП, която реагира остро и гласува против премахването на преференциите в изборния кодекс. След това на пленум взеха решение да излязат от парламента, докато не се върнат преференциите и др. условия. Замириса на предсрочни избори. Модерните малки десни партии събраха 50 души на протест срещу премахването на преференциите и се очертават като слаба извънпарламентарна сила. Изобщо не е изключено в следващ парламент, ако БСП излезе пред ГЕРБ с 1-2 процента, да има коалиция между тях. Борисов е готов на всякакви компромиси, за да не изпусне властта, защото го е страх от съдебно преследване. А ГЕРБ и БСП показаха вече сътрудничество точно в тази област – като избираха Висш съдебен съвет. Пак сделка „ти на мене, аз на тебе – ще вкарате моите, ние ще подкрепим вашите”. Това всъщност е олигархията. Демократични пречки, каквито бяха преференциите при гласуването, не й се харесват. Засега Борисов си изми ръцете, заяви от чужбина, че е оставил въпроса с изборния кодекс на парламентарната група. През 2009 г. същият каза, че ще остане в опозиция, ако бъдещото управление зависи от ДПС (виж  ). Времената са се променили.  ", "date": "2019.02.18", "title": "Комбината ГЕРБ–ДПС за преференциите показа плутократичния модел, който всъщност управлява"}
{"url": "http://www.classa.bg/%D1%81%D0%B2%D1%8F%D1%82/item/392763-%D0%B8%D0%B7%D0%BC%D1%8A%D0%BA%D0%BD%D0%B0-%D0%BB%D0%B8-%D1%81%D0%B5-%D0%BC%D0%B5%D1%80%D0%BA%D0%B5%D0%BB", "text": "Първите дни на февруари бяха доста мрачни за „Северен поток – 2“, а Меркел беше подложена на ужасен натиск. Тя се сблъска грубо с европейските невъзможности, установени до известна степен и със собствените й сили. САЩ умело използват страните от Източна Европа (основно Румъния и България), балтийските републики, както и някои страни от Централна Европа (предимно Полша), за да прокарват в ЕС американските интереси по отношение на изтласкването на Русия от европейския пазар.  Икономическата война се маскира като идеологическа – въвеждат се антируски нагласи, конструират се събития (например случаят „Скрипал“ и пр.), изопачават се факти, които формират и подпомагат несъзнателна омраза към Русия, използват се психотравмите и спомените от времената на комунизма, като се ангажира обществото с антикомунистическа борба (апропо, в Русия вилнее олигархичен капитализъм от най-болезнен вид, но това няма значение за „антикомунистите“; все едно днес да се борим с монархическия абсолютизъм във Франция; или пък с робовладелството в САЩ) .     Разбира се, САЩ работят и със страните от Западна Европа, но малко по-рафинирано и по-внимателно, особено когато се засягат челно националните им интереси. Така, за да попречат на „Северен поток – 2“ САЩ трябваше да действат на ниво Европейска комисия, да раздуват празни балони за опасностите върху Европа от руската газова зависимост (апропо, мигрантите не са опасност, те са мултикултурна любов), да действат колективно (както обичат да правят при началото на някои войни, криейки се зад общ параван) и да атакуват с чужди ръце (в случая чрез Румъния и ЕК). Тръмп рязко критикува Меркел за „Северен поток – 2“, говорейки, че е заплаха, а всъщност има предвид, че е добре Германия да внася не руски тръбопроводен газ, а американски LNG с танкери. Проамериканските медии, отгледани през годините под носа на Меркел, поведоха война с нея. Влиятелното списание Der Spiegel веднага разкритикува Ангела, заради упоритостта й да защитава националната кауза.  Списанието, което отдавна е част от мрежовите схеми за управление на общественото мнение, подчертава, че Меркел няма способността да осъзнае дълбочината на съпротивата на Европа срещу укрепването на търговските връзки с Русия . Die Welt пък излезе със заглавие „Северен поток – 2“ – дълбоко антиевропейски проект“. В статията се казва, че да се свежда желанието на американците да прекратят проекта до факта, че те искат да набутат на европейците скъпия си втечнен газ, това е „демагогско опростяване на проблема“.  Не става дума за американска злонамереност, подчертават журналистите от  Die Welt , а за това, че Германия недалновидно се е привързала към Русия, натикала е своите европейски партньори в ъгъла и сега те могат да разчитат единствено на натиска и санкциите от страна на САЩ, за да спрат „Северен поток – 2“, който представлява истинска сериозна опасност!  Отново типично по американски абсурдно-наивно ни се представя, че САЩ са в ролята на спасителите, а не на агресивните конкуренти, които опитват да се наложат по всички възможни начини, включително силово. И че не американците, а самите европейци настояват да не се случва този газов коридор (който в крайна сметка ще обслужва и улеснява Европа). Медиите в Германия надминават себе си в борбата си срещу германския национален интерес, те са забележителни в унищожаването на всеки кълн политическа субектност. Германската медийна среда е образец за „превъзпитание“ на дневния ред на обществото в полза на външен фактор (САЩ). Ясно е, че медиите в Берлин са родени в окупационен режим, но години след това германският елит наблюдаваше смирено нарастването им като фактическа власт, която се умножаваше, разширяваше и обсебваше напълно публичното пространство. Въпросните медии са в симбиоза, разбира се, с всички останали елементи на мрежовия технологичен механизъм за манипулация на обществото и натиск върху реалната власт (като например неправителствени организации, фондации, наднационални културни структури, съюзи, институти, решения в областта на образованието и много други). Схемата е позната и добре използвана в много други страни (и в България също), но е учудващо, че елитите на Германия са допуснали такава генерална базова инвазия.  Може би, защото германският индустриален елит е зависим от големия платежоспособен американски пазар, а също и защото САЩ владеят до съвършенство инфилтрацията на влияние в политическия каймак на страните от Европа (следвоенна Европа и посткомунистическа Европа). Америка обработва, отглежда и ползва Европа като инструмент в международните отношения и като политическо оръжие срещу Русия. Нищо нравствено и нежно, просто бизнес! И ето, че със „Северен поток – 2“ Германия желае да се превърне в най-големият газов център на Европа и в хъб за газовото разпределение на редица страни.  Това изобщо не устройва САЩ в няколко направления: първо, Германия придобива все по-голяма икономическа мощ, респективно ще осъзнава своя суверенитет и ще иска да води самостоятелна външна политика; второ, Европа не бива да увеличава консумацията на руски газ, защото това са приходи за Русия и съответно загубени пазари за Америка ;  трето, западни инвеститори не бива да влагат пари в руската нефто-газова промишленост, защото така усилват икономиката на Русия. На 8 февруари 2019 г. постоянните представители на страните от Евросъюза се събраха в Брюксел. Председател на срещата беше Румъния, която беше натисната от САЩ да повдигне възражения срещу германско-руския проект, да върне дебата с Газовата директива и законодателните промени в Третия енергиен пакет. Румъния имаше за задача да развее въпроса за „Северен поток – 2“ и да го подложи на гласуване. Германците бяха приклещени, но излязоха с  алтернативно предложение срещу директивата  и това им позволи да разхлабят примката около газовия си проект.  Така на 8 февруари страните от ЕС гласуваха почти единогласно за предложението на Берлин. Като че ли Меркел се измъкна.  Третият енергиен пакет изисква енергийните компании, действащи на европейския пазар, да отделят добива от транспортировката.  Тоест „Газпром“ не бива да има нищо общо с тръбопровода си „Северен поток – 2“. Освен това по новите норми на ЕК цялата регулация на газовите дела би трябвало да мине под неин контрол .  Изземването на реална власт от националните правителства и съсредоточаването й в наднационална бюрократична структура като Европейската комисия е хитър ход на САЩ за контрол върху реалностите в Европа, включително и върху газовия пазар. Поначало това се случва непрекъснато, откакто съществува ЕС, но последната схема с ползването на Европейската комисия за контрол върху договорите за „Северен поток -2“ и въобще върху газовия пазар, направи технологията прекалено видима . Германия изпита остър сблъсък на интереси със собствения си емоционално-идеологически политически продукт, който беше конструиран и лидиран от нея самата през последните години – т.нар. Европейски съюз. Странно, но общото европейски законодателство, в която и да област (включително енергийната), би трябвало да улеснява страните-членки на ЕС, а не да ги принуждава да водят тежки бюрократични битки, за да защитят на националния си интерес и националните си икономики. Този парадокс силно скъсява бъдещето на формата, под която ЕС съществува в момента. Но Берлин е Берлин. Меркел направи невъзможното да убеди Макрон да я подкрепи, въпреки че месеци наред Франция говореше, че ще гласува срещу германския интерес. Натискът на САЩ е толкова силен, че страните от Стара Европа се принуждават да водят специални игри на криеница до последния момент, за да могат американците да бъдат изненадани и поставени пред свършен факт. Имперският рефлекс на САЩ и социалните технологии за инфилтрация на агентура за влияние в европейските елити дава възможност на американците да „разделят“ европейските държави, въпреки привидно общия ЕС. САЩ положиха немалко усилия, за да разбият преди години карето „Саркози, Берлускони, Меркел, Путин“. Днес успехът от обединяването дори по един казус на Франция и Германия срещу американския натиск доказва, че страховете и прогнозите на САЩ са реални.  Ако Европа не бъде държана под контрол чрез непрестанно хаотизиране, тя ще придобие мощна политическа субектност. Затова над 500-милионният икономически гигант трябва да се подчинява чрез въвеждането на купища проблеми, тероризъм, миграция, мултикултурализъм, решаване на идиотски казуси от типа „Украйна“, клатене и сътресения в ЕС, Брекзит, скандали с Русия, русофобски истерии, Европа на две-три скорости, джендър разпадане на смисъла на обществата и пр .  Когато политическата грамотност на европейските народи започне да се доминира от проблемите на хомосексуализма, да се плетат конвенции, да се организира лов на вещици, да се вменяват страхове в обществото, когато политическите цели за просперитет се подменят с фалшивки като „толерантност“ към мигрантския удар, (който всъщност представлява инструмент на войните от нов вид), то конструкторите на една слаба и управляема отвън Европа са си свършили работата . Меркел започва да се среща със собствените си грешки. Само че ако днес е успяла да пробие „мрежите“ след неимоверни усилия, за да спаси германския интерес, то утре няма да има този шанс. Виктор Орбан също опита да защити Унгария и стана обект на всевъзможни атаки, инструментализирани чрез бюрокрацията на ЕС. Той изпита върху себе си и тоталния медиен удар на „мрежите“, които формират изкривена реалност, такава, каквато трябва да бъде конструирана в главите на хората (за да се постигат чрез техните „убеждения“ желаните политически ходове). Зависимостта на Европа от хегемониалния фактор е стигнала ненормални нива. И това скоро ще предизвика сериозни политически промени във всяка една от европейските държави.  Единственият начин да се спре перфидната система  за разпад на Европа е, като се осветява . Когато една технология, базирана върху несъзнаваното и маскирането, се извади на светло, имунната система се задейства.  Но иска ли октоподната бюрокрация на ЕС да излезе от финансовата си слепота, от удобния топъл агентурен благодат, от безвремието на хранилката и с помощта на разума да започне да се самоунищожава?! Не иска и не може . Затова бюрокрацията трябва да бъде принудена, а европейските народи – събудени.    ", "date": "2019.02.18", "title": "Измъкна ли се Меркел?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392755-%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B3%D1%80%D0%B8%D1%88%D0%BE", "text": "Григор Димитров се е събрал със старата си любовна тръпка Ализе Лим. Такива слухове се разпространяват сред феновете на тенисиста по света.  28-годишната французойка и преди беше спрягана за гадже на българина и то по времето, като двамата дори бяха хванати да обядват заедно, докато имаше проблеми във връзката си с Никол Шерцингер (снимката вляво).   Сега тенисистът и певицата отново не са заедно и Лим излиза на преден план, като слуховете дори стигат дотам, че двамата са били на екскурзия в Швейцария. Бърз поглед на профилите на двамата в социалните мрежи показва, че са били на място с много сняг по едно и също време, като французойката се е отбелязала именно от Швейцария, а Григор скри местоположението си. Припомняме, че в последните години Григор Димитров живее в Монте Карло, с което възможностите му за контакт с французойката стават все по-вероятни.                ", "date": "2019.02.18", "title": "Гореща новина за Гришо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392756-%D0%BA%D0%BE%D1%82%D0%B5%D0%BD%D1%86%D0%B0%D1%82%D0%B0-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2-%D0%BD%D0%B0%D0%B6%D0%B5%D0%B6%D0%B8%D1%85%D0%B0", "text": "Празненството се състоя във VIP залата на \"Grande\" - заведението на съотборника му в Левски Ники Михайлов. Половинката на Валери - Биляна Дол, го изненада с тематична декорация, като украсата бе решена в синьо и сребърно, с футболни елементи и призове. Рожденикът се впечатли и от специалната торта.  Най-емоционалният момент от вечерта, беше подаръкът на Николета Лозанова. Бившата на Божинов и настояща на Ники Михайлов го изненада с видеоклипче с много пожелания на негови приятели от цял свят, сред които съотборници в Италия, Сърбия и целият отбор на Ботев (Враца). А финалът - пожеланието на дъщеря му Никол, го разчувства до сълзи.       И на снощното парти Биляна и Николета демонстрираха близостта си. Това става ясно от публикациите им в социалната мрежа. С горещите кадри двете красавици нажежиха страстите до червено. Както сръбкинята, така и Николета, качиха множество снимки в профилите си. Коментарите валят един след друг, а към един от запечатаните кадри пише: \"На Божинката котенцата!\".                            ", "date": "2019.02.18", "title": "Котенцата на Божинов нажежиха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392757-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Очаква ви щастлив ден, когато не само ще може да работите усилено, но и ще се вдъхновите от нещо коренно ново. Само не е необходимо да експериментирате с финансите. Тук всичко трябва да бъде точно, като в аптека. Недоразуменията в отношенията с любимия човек, ще ви отворят очите за много неща. ТЕЛЕЦ ( 21 април - 21 май )  Очаква ви истински пробив в работата, но не трябва да пренебрегвате почивката и обилния обяд. Помислете, ако се разболеете, ще трябва да си вземете болнични. На вашите творчески способности, добре ще повлияе близък приятел. Той ще ви предложи толкова интересен и печеливш проект, че няма да е възможно и необходимо да отказвате. БЛИЗНАЦИ ( 22 май - 21 Юни ) Препоръчително е да прекарате този ден в оптимистично и дори празнично настроение. Дори да няма причина за това, украсете този свят със себе си, с усмивката и позитивизма си. Енергичната активност и амбициите, ще ви доближат към вашата заветна цел. Тя може да се осъществи толкова бързо, че няма да имате време дори да реагирате.   РАК ( 22 юни - 23 юли ) Днес, настроението и желанието ви за работа, ще пропане, когато чуете последните новини от устата на колегите. В работата, се очертават драматични промени. Шефовете ще организират \"разпределение\", изчиствайки тези, които игнорират графика. В любовта ще трябва бързо и самостоятелно, да взимате решения. След това няма да е възможно, нищо да промените. ЛЪВ ( 24 юли - 23 август ) Очакват ви прекрасни новини, след който ще се отворят ярки възможности за кариера. Отношенията с колегите се, ще са напрегнати, но търпете. Особено, ако с шефовете сте в добри отношения. Трудът и постоянството, ще ви помогнат да реализирате дългогодишните си проекти. Няма да имате сериозни проблеми с финансите, но пазаруването ще бъде нерентабилно. ДЕВА ( 24-ти август - 23 септември ) Трябва по-често, да излизате на чист въздух. Дори ако работите цял ден в офис, на обяд се разходете навън. Добре ще се развива пазаруването, пътуванията извън града и срещите с приятели. Не е желателно да се занимавате с неща, които първоначално са ви безинтересни. Ще отнемат много време и усилия, а резултатът ще е нулев. ВЕЗНИ( 24 септември - 23 октомври) Избягвайте, дребнавостта и алчността. Парите могат рязко да намалеят, ако не станете по-икономични. Разумният консерватизъм, ще е полезен по време на работа, особено ако сте ангажирани с нови технологии и бизнес. Внимателният подход към документите и ценните книжа, ще ви помогне да коригирате грешки от миналото. СКОРПИОН ( 24 октомври - 22 Ноември ) Ще трябва цял ден да се въртите, в най-различни ситуации. Но затова пък животът ще ви даде това, което отдавна ви липсва. Остри усещания, ви чакат в любовта. Възможно е да срещнете страстен и непокорен човек, в който ще се влюбите от пръв поглед. Не очаквайте много от бизнес пътуване, то ще бъде досадно.   СТРЕЛЕЦ ( 23 Ноември - 21 Декември ) Очакват ви много капани и препятствия, особено по пътя към кариерния растеж. Искрящ поглед и вдъхновена усмивка, са това, което ви липсва. Възможно е да бъдете поканени в елитно общество, където да покажете целият блясък на талантите си. Уникалността ви е толкова очевидна, че никой няма да се осмелил да ви критикува. КОЗИРОГ (22 Декември - 20 януари ) Необходимо е да сведете до минимум тежките физически натоварвания, както и да изоставите спорта. Ако е възможно, прекарайте този ден сред природата или в тиха домашна среда. Имунитетът ви е намален, което означава, че може да си предпишете един комплекс от витамини. Ако пътувате, е възможна романтична среща.  ВОДОЛЕЙ ( 21 януари -  19  февруари ) Този ден може да бъде, не само много интензивен, но и опасен. Енергийният ви баланс е отслабен, така че бъдете внимателни, не изразходвайте сили за всякакви глупости. Не са изключени здравни проблеми, наранявания и инфекциозни заболявания. Вечерта са възможни, срещи и изненади.   РИБИ ( 20 февруари - 20 март ) Необходимо е, да обмислите този ден до съвършенство. Може да направите грешки, затова се обградете от всякакви негативи и техните проявления. Илюзиите в сферата на любовта, ще ви доведат до същите ситуации, които сте преживели по-рано. Помислете, защо не ви върви в личния живот? Възможно е, защото прекалено идеализирате партньора си.    ", "date": "2019.02.18", "title": "Дневен хороскоп 18 февруафи"}
{"url": "http://www.classa.bg/%D1%81%D0%B2%D1%8F%D1%82/item/392758-%D0%BC%D0%BE%D0%B6%D0%B5-%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D0%BF%D0%B0%D0%B7%D0%B8-%D1%81%D0%B0%D0%BC%D0%B0-%D1%81%D0%B5%D0%B1%D0%B5-%D1%81%D0%B8-%D0%B1%D0%B5%D0%B7-%D0%BF%D0%BE%D0%BC%D0%BE%D1%89-%D0%BE%D1%82-%D1%81%D0%B0%D1%89", "text": "Докато президентът на САЩ Доналд Тръмп повдига немислими в миналото съмнения за желанието на Америка да защитава традиционните ценности на НАТО, все повече европейски лидери, официални лица и военни експерти настояват, че Европа трябва да направи повече, за да защити сама себе си. Европейският съюз от десетилетия се възползва от защитата, която САЩ предлага, казва Волфганг Ишингер, бивш немски посланик във Вашингтон. В момента той е председател на Мюнхенската конференция за безопасност и в момента е на мнение, че тази протекция вече не е сигурна. Предложенията за по-сериозна европейска отбрана варират от серия инициативи на Брюксел относно тренинги, изследвания и развитие до разгръщане на френския ядрен чадър и развитието на пълносъставна европейска армия.     Последното предложение е на френския президент Еманюел Макрон и германския канцлер Ангела Меркел. Парадоксално, но най-голямото препятствие пред тези смели идеи може да е НАТО - алиансът, който гарантира сигурността на Европа от Втората световна война насам. Противопоставянето не идва само от САЩ, които въпреки администрацията на Тръмп успяват да запазят 70-годишната рамка, която позволява на Вашингтон да взима важните решения и да поставя интересите си на първо място. Политическите лидери на НАТО също се стремят да защитят собствената си институционална територия, а съмненията в Европа и Евросъюза нарастват. Привържениците на силната европейска отбрана настояват, че пречките се дължат повече на финанси и политики, отколкото на логистика. Европейските дипломати и военни експерти, които обсъждат необходимостта и възможността за колективна отбрана, водена от Европа, казват, че способностите на ЕС са силно подценявани, дори и от повечето европейци. Ако Евросъюзът масово се грижеше за военнослужещите си, той щеше да има втората по големина военна мощ в света - около 1,5 млн. военни. За сравнение, Китай е на първо място с 2,2 млн. Военните експерти посочват поне един военен подход, който би могъл да доведе до бърз отпор срещу Русия без помощта на Вашингтон, НАТО или Великобритания, която напуска ЕС тази година. Накратко, планът би изисквал масово разполагане на конвенционални военни сили в Източна Европа, за да парират всякакви враждебни намерения. Това ще изисква разширяване на ядрените способности на Франция за осигуряване на защитен чадър над целия европейски континент, който ще се разгръща при потвърдена инвазия и теоретично предизвиква незабавен ответен удар. И все пак колкото и неудобна да би била подобна координация между отделните европейски държави, подобни разговори рядко надскачат небрежните диалози на неофициално равнище в коридорите на новата сграда на НАТО в Брюксел, където могат да бъдат срещнати военни, дипломати и бизнесмени. Вината до огромна степен е в самия Алианс. Под предлога, че се избягва \"дублиране\" и не се изисква \"допълване\" на военните способности, политическите лидери на САЩ и НАТО продължават да оказват силна съпротива на Евросъюза, който някога е имал способности за контрол и командване на опериращите военни сили. В НАТО никой не иска да бъде хванат, че обезкуражава военните инициативи на ЕС. Алиансът отдавна служи като оправдание на много европейски правителства, които не желаят да товарят данъкоплатците си с непопулярни военни разходи. Някои държави са склонни да харчат повече за транспортна инфрастеруктура и здравни услуги например. Когато един старши дипломат от Евросъюза беше запитан дали той може да бъде още по-безопасен и да има повече контрол над обстоятелствата, ако трябваше да се защити, той отговори, че за момента няма жизнеспособна алтернатива на трансатлантическия съюз, основан на върховенството на САЩ. За момента идеята не е много реалистична. Ще изисква доста повече от 2-та процента, които отиват за отбрана. Дори и 4 процента от средствата на ЕС най-вероятно няма да са достатъчни. Европейският съюз и НАТО функционират по крайно различни начини. Американският посланик в Алианса, Кей Бейли Хъчисън, също повдига едно от важните американски опасения за обща европейска военна сила - че тя ще се фокусира върху протекционизма на Стария континент и би изключила защита на САЩ. Хъчисън иска Европа да има способности и сила, но не и да загърби сътрудничеството си с Белия дом. В сряда тя беше запитана в интервю за \"Дойче веле\" какво е мнението й за последното проучване, според което европейците вярват повече на Путин, отколкото на Тръмп. Посланикът посочи, че при заплаха Париж и Берлин ще търсят бърза протекция и това ще е Америка, а не Русия. Но призивите за единство в НАТО също са нещо като капан за европейците, които чувстват натиск да не показват уязвимост и противоречия с Вашингтон заради заплахата от Русия. Това накара Тръмп да се оттегли от ядреното споразумение с Иран. Друг скорошен пример е Договорът за ядрените сили със реден обсег. Въпреки че забранените от договора оръжия представляват най-голям пряк риск за европейските страни, високопоставен европейски дипломат казва, че има вероятност Берлин и Париж да започнат преговори с Москва за договор за защита на Европа. Той също е на мнение обаче, че разделението е най-голямата слабост. На последния брифинг преди срещата на министрите на отбраната на НАТО за пореден път беше отбелязано и че президентът Доналд Тръмп е крайно непредсказуем. Някои дипломати изразиха облекчение, че Тръмп не е подновил атаките си срещу съюзниците си от Алианса и не е заплашвал с напускането му. Те също така признаха за сериозните разногласия с американския държавен глава по основни политически въпроси. Тръмп например настоява, че ИДИЛ е победена, докато според европейските държави тя все още е сериозна заплаха. Европа като че ли не е в центъра на приоритетите на президента. На пресконференция на НАТО на 12 февруари генералният секретар Йенс Столтенберг настоя, че Алиансът не стои на пътя на по-мощна военна интеграция на ЕС. За него няма противоречие между европейските усилия за милитарзация и един силен, обединен Алианс. Напротив, за Столтенберг двете неща вървят ръка за ръка, стига Евросъюзът да предприема правилните стъпки. Генералният секретар каза още, че новите възможности, към които ЕС се стреми, само биха укрепили НАТО. Въпреки това и той тихо, но категорично отрича идеята, че Европа може да защитава сама себе си и смята, че никакъв съюз не може да замени Алианса. Относно идеята за обща европейска армия, Столтенберг е по-скоро скептичен, защото двете световни войни и Студената война са ни научили, че имаме нужда от силна трансатлантическа връзка. Твърдението е особено валидно в светлината на Брекзит, тъй като след него НАТО ще разчита на 80% защита от държави, които не са членки на ЕС. За много европейски лидери идеята за самостоятелна отбрана е по-плашеща от тази да останат зависими от Белия дом, въпреки решенията на Тръмп, които поставят Европа в риск. Ишингер е на мнение, че европейските съюзници трябва да отделят повече средства, за да поддържат френския ядрен арсенал, за да покрива той не само френската, но и цялата европейска територия. Повечето стратези все пак мислят, че силно трансатлантическо партньорство остава в основата на безопасността на Европа. Такава опция обаче може да отпадне в бъдеще. В същото време за момента няма План Б.  ", "date": "2019.02.18", "title": "Може ли Европа да пази сама себе си без помощ от САЩ?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392754-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D0%B8-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-%D0%B2-%D0%BE%D1%81%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D0%BA%D1%8A%D1%80%D0%B2%D0%B0%D0%B2%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0", "text": "Фолкзвездите Деси Слава и Преслава ще се явяват на разпити в съда заради убийствата на пътя, причинени от шофьорите им. Преслава вече е давала показания, но вероятно ще се наложи отново да го направи, тъй като делото бе върнато за ново разглеждане, Тази седмица обаче тръгна процесът срещу шофьора на Деси Слава, която също ще бъде призована на следващите заседания, пише \"Телеграф\". 9 септември 2016 година ще остане черна дата за Деси Слава, тъй като млад човек издъхва в ръцете й на пътя Бургас-София. Предишната нощ певицата била на участие във Варна и призори тръгнали към столицата, но решили да минат през Бургас.      В около 6 часа сутринта лимузината, управлявана от Димитър Илиев, вече летяла по магистрала \"Тракия\" край Карнобат. Внезапно на шосето изскочил човек, а шофьорът не успял да спре и го помел. Тялото на блъснатия мъж излетяло встрани и се стоварило върху крайпътната мантинела. Желязото прерязало жестоко крака му и той издъхнал от кръвозагуба. Убитият пешеходец е 20-годишният Божидар Кайлов от Карнобат. До момента така и не е установено какво е правил младият мъж в необичайно ранния час на магистралата, далеч от населени места.      Експертизите по делото са установили, че автомобилът, в който е била и певицата Деси Слава, се е движел с разрешените 120 км/ч. Возилото е било на около стотина метра разстояние от пешеходеца, когато той тръгнал да пресича платното. Според вещите лица не е ясно дали шофьорът изобщо е успял да види мъжа, тъй като имало гъста мъгла и видимостта в този час е била силно намалена. Тази непълнота използва защитата на подсъдимия, за да поиска от съда да върне делото на прокуратурата за още разследване. По време на заседанието в Бургаския окръжен съд стана ясно, че певицата и шофьорът й са се притекли на помощ на блъснатия мъж, обадили се и повикали линейка. \"Опитали са се да му помогнат, но травмите са били много тежки и фатални и той е починал. Деси Слава го е държала, издъхнал е в ръцете й\", разказват запознати със случая. Когато медиците и полицаите пристигнали, човекът бил издъхнал, а певицата го държала цялата в кръв и ридаела. След инцидента тя изпаднала в шок и дълго време отказвала да се качи в автомобил. Малко след катастрофата фолк дивата се разделила с шофьора си, но запазили приятелски отношения. Според запознати Димитър сам избрал да напусне работа и отказал повече да шофира. Деси Слава не дойде на първото съдебно заседание. Тя обаче вероятно ще бъде призована като свидетел на по-късен етап в процеса. Следващото заседание е насрочено за 21 март. През октомври 2016 година, месец след инцидента, Деси Слава пусна баладата си \"И това ще преживея\". Тогава никой не подозира, че има причина русата фурия да скрие знойните си форми в плътни черни дрехи, ръкавици, шапка и да позира с печален израз на скалистия морски бряг. Сега стана ясно, че песента е била посветена на жертвата в катастрофата. Предстои насрочване и на ново заседание по делото срещу шофьора на Преслава - Иван Сарафски. Той е обвинен в това, че на 6 декември 2014 година по непредпазливост е причинил смъртта на 84-годишния Петко Петко, като деянието е било извършено с лек автомобил \"Ауди\" на пешеходна пътека на бул. \"Христо Ботев\" и деецът е избягал от местопроизшествието. Заедно с него са обвинени още бившият служител в Пътна полиция Костадин Илиев, Тихомир Монев, Борислав Ташев и Сергей Джамбазов. Миналата година всички те получила различни присъди, но след като ги обжалваха Апелативният съд в Пловдив ги отмени и върна делото за ново разглеждане от друг съдебен състав поради допуснати процесуални нарушения. В момента делото тече наново, с разпит на свидетели и вещи лица. Интересното е, че Иван Сарафски и Борислав Ташев са баджанаци, тъй като живеят на семейни начела с две сестри - Виктория и Марина Карушкови. Като свидетели, които имат връзка с обвиняемите, те се възползваха от правото си да не дават показания пред съда. същото направиха жените на другите трима обвиняеми.  ", "date": "2019.02.18", "title": "Деси Слава и Преслава се оказаха в основата на кървави убийства!"}
{"url": "http://www.classa.bg/%D1%81%D0%B2%D1%8F%D1%82/item/392750-%D1%82%D1%80%D1%8A%D0%BC%D0%BF-%D0%BE%D0%B1%D0%B0%D0%BC%D0%B0-%D0%BC%D0%B8-%D0%BA%D0%B0%D0%B7%D0%B0,-%D1%87%D0%B5-%D0%B5-%D0%B1%D0%B8%D0%BB-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B7%D0%B0%D0%BF%D0%BE%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%BE%D0%BB%D1%8F%D0%BC%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Доналд Тръмп заяви, че бившият президент Барак Обама лично му е казал, че по време на неговото президентство е бил близо до започването на война със Северна Корея.   По време на пресконференция за националната сигурност в Белия дом президентът на САЩ разказа за срещата, която е имал с Обама, когато той встъпи в длъжност. Обама му казал, че \"най-големият проблем\" е азиатската страна: \"Не искам да говоря вместо него, но мисля, че щеше да отиде на война със Северна Корея, мисля, че бе готов да отиде на война, всъщност ми каза, че е бил близо до започването на голяма война със Северна Корея\" - каза Тръмп. Междувременно американският президент заяви, че е налице съществен напредък и добрите отношения с Пхенян се запазват, седем месеца след срещата му със севернокорейския лидер Ким Чен Ун. Обама не коментира твърдението на Тръмп, въпреки че бивши членове на неговия кабинет посочиха, че твърдението на сегашния президент за евентуална война е невярно. \"Не бяхме на ръба на войната със Северна Корея през 2016 г. Изтъкването на дългата и добре позната заплаха от ядрената програма на Северна Корея, е много по-различно от това да кажеш, че започваш голяма война\", отсъди Бен Роудс, бивш консултант по Националната сигурност на Белия дом. Междувременно бившият директор на ЦРУ, Джон Бренън, заяви пред NBC, че въпреки че не е присъствал в заседателната зала с лидерите, той е сигурен, че \"Обама никога не е имал намерение да започне война със Северна Корея, голяма или малка.\" Той обаче подчерта, че бившият президент е разглеждал ядрената проблематика на Северна Корея с дълбока загриженост и постоянно оказвал натиск върху своя екип по националната сигурност да представи възможности за намаляване на заплахата от Северна Корея.", "date": "2019.02.18", "title": "Тръмп: \"Обама ми каза, че е бил близо до започването на голяма война със Северна Корея\""}
{"url": "http://www.classa.bg/%D1%81%D0%B2%D1%8F%D1%82/item/392751-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%B5%D1%81-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-800-%D0%B7%D0%B0%D0%BB%D0%BE%D0%B2%D0%B5%D0%BD%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%B8%D0%B4,-%D0%B8%D0%BB%D0%B8-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B8%D0%BD%D1%83%D0%B4%D0%B5%D0%BD-%D0%B4%D0%B0-%D0%B3%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B8", "text": "Американският президент Доналд Тръмп, чрез личния си профил в Twitter, призова своите европейски партньори да поемат отговорност за бойците на ислямска държава, заловени в Сирия, или САЩ ще ги освободят. \"Съединените щати искат от Обединеното кралство, Франция, Германия и други европейски съюзници да приемат над 800 бойци, заловени в Сирия и да ги съдят, халифатът е на път да падне\", гласи публикацията. На 19 декември президентът Доналд Тръмп обяви, че САЩ са победили ислямска държава в Сирия, след което Белият дом потвърди изтеглянето на американските войски от тази арабска страна. От своя страна вицепрезидентът на Съединените щати Майк Пенс увери, че страната му ще поддържа силно присъствие в Близкия изток и добави, че ще продължи да следи ислямска държава. Пенс увери, че САЩ ще продължат борбата срещу терористите от ислямската държава дори след окончателното поражение на тази терористична група в Сирия.", "date": "2019.02.18", "title": "Тръмп призовава ЕС да \"приеме 800 заловени членове на ИД, или ще бъде принуден да ги освободи\""}
{"url": "http://www.classa.bg/%D1%81%D0%B2%D1%8F%D1%82/item/392752-%D0%BB%D0%B0%D0%B2%D1%80%D0%BE%D0%B2-%D0%B7%D0%B0%D0%BF%D0%B0%D0%B4%D1%8A%D1%82-%D0%BE%D1%82-%D1%81%D0%B0%D0%BC%D0%BE%D1%82%D0%BE-%D0%BD%D0%B0%D1%87%D0%B0%D0%BB%D0%BE-%D0%B7%D0%BD%D0%B0%D0%B5%D1%88%D0%B5-%D0%B7%D0%B0-%D1%81%D0%B8%D0%BC%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B8%D1%80%D0%B8%D1%8F", "text": "Руският външен министър Сергей Лавров коментира изявленията на международния новинарски продуцент на Би Би Си, специализиран по Сирия, Риам Далати, че химическа атака в сирийския град Дума (Източна Гута) на 7 април 2018 г. е била постановка. Той заяви, че западните страни \"от самото начало\" са разбрали, че сцените са симулирани. \"Западът разбра напълно всичко това от самото начало, защото точно някои западни страни организираха тези провокации. По-специално това са скандалните Бели каски, хуманитарна организация, водена от бивш служител на британската тайна разузнавателна служба MI6\", каза руският министър. Той посочи, че нациите, които не са участвали в постановката, \"също разбираха абсурдността на тези обвинения\". \" Но окуражаващо е, че на Земята все пак има честни журналисти\", повтори Лавров. Ръководителят на руската дипломация цитира публикацеята на Далати, в която журналистът посочи категорично, че зарин не е бил използван в района и използването на хлор все още трябва да бъде потвърдено. Той подчерта, че руските военни още преди това са заявявали, че хлорът е използван от бойците \"като провокация\".   Въпреки това, \"фалшивият характер на тази сцена в болницата не трябва и не може да повдигне съмненията на никого\", подчерта Лавров в рамките на проведената в Мюнхен конференция по сигурността.", "date": "2019.02.18", "title": "Лавров: \"Западът от самото начало знаеше за симулациите на химическа атака в Сирия\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392753-%D0%B7%D0%BB%D0%B0%D1%82%D0%BA%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-%D1%81-%D1%80%D1%83%D1%81%D0%BA%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8", "text": "Златка Райкова е била шута на Благой Георгиев и в момента се намира в Тайланд, в компанията на руски олигарси. Това твърди HotArena, като се позовава на анонимен сигнал.   Сигналът е със снимки  На тях се вижда руса девойка, която поразително пролича на Златка или е самата тя. Блондинка почти е извадила гърдите си навън и се забавлява в компанията на руснаци. На фотото Благой Георгиев видимо го няма. Ако това е Златка, присъствието й в Тайланд с богати руснаци не би било изненада. Злати си харесва мъже с пари и хубавия живот, пише още изданието.  Ако обаче е нейна двойничка, оригинала трябва да й завижда.  Последно русата секс бомба с появи с мъжа си Благой при откриването на някакви столични заведения. Бившият футболист дори искал да отваря свой наргиле бар. Това е възможно да се случи, ако получи кеш от продажбата на къщата си.            ", "date": "2019.02.18", "title": "Златка в Тайланд с руски олигарси"}
{"url": "http://www.classa.bg/%D1%81%D0%B2%D1%8F%D1%82/item/392747-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B8-%D0%B4%D0%BD%D0%BA-%D1%82%D0%B5%D1%81%D1%82-%D0%B2-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B1%D0%B8%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%8F-%D1%81%D0%B8-%D0%B1%D0%B0%D1%89%D0%B0,-%D0%B0-%D0%BE%D1%82%D0%BA%D1%80%D0%B8-%D1%82%D1%80%D0%B8-%D0%B4%D1%8A%D1%89%D0%B5%D1%80%D0%B8", "text": "Адвокат Тед Ууд от Сакраменто, Калифорния (САЩ), се записал в онлайн проекта за генетична генеалогия Ancestry през 2013 г., търсейки своя биологичен баща, но вместо това намерил три дъщери, без да има и най-малката представа за тяхното съществуване, съобщава NBC News. Според веригата, Ууд, 50-годишен, първо разбрал за биологичната си майка, която е забременяла като ученичка в гимназията и решила да го даде за осиновяване през 90-те години, а биологичният му баща е изчезнал. Човекът, женен и с три деца, решил да изпрати биологичния си материал в Ancestry за ДНК тест, но не знаел, че в същото време все повече хора, заченати с дарена сперма, се опитват да опознаят биологичните си родители. Ууд, от своя страна, напълно забравил, че преди почти три десетилетия, когато е бил студент, анонимно е дарил сперма, като бърз начин да спечели $ 100. В резултат на търсенето му, през годините човекът намерил на уебсайта някои далечни роднини и когато през април 2018 г. Ancestry го уведомили за нова връзка в базата данни, той смятал, че това ще е още един далечен братовчед. Но този път посланието било различно: имало съвпадение с една дъщеря, за която дори не знаел, че съществува. Учуден и сигурен, че има грешка, Ууд не отговорил на съобщението. Ставало дума за Мелиса Даниелс, на 27 години, родом от град Арлингтън, Тексас. Бащата, който е отгледал момичето, умира, когато тя е на 7 години. Когато става на 14 години, тя научила от майка си, че не е загубила биологичния си баща, тъй като е зачената със сперма от донор. След като се питала години наред за своята идентичност, миналата пролет Даниелс се присъединила към Ancestry. Месец по-късно тя получила уведомление, че Ууд почти със сигурност е нейният биологичен баща. Жената му изпратила съобщение, казвайки, че се надява да не го притеснява, но иска да му благодари за дарението, което е направила преди много години, но не получила отговор. След няколко неуспешни опита, жената най-накрая успяла да общува с Ууд, който от своя страна не знаел как да реагира на неочакваните новини и се нуждаел от време, за да обмисли случващото се. Първоначално Ууд и Даниелс споделяли само основни биографични подробности, но скоро обменът им станал все по-чест и през декември, след смъртта на майка й, младата жена решила лично да се срещне с единствения „роднина\", който й остава. Двамата се срещнали през януари тази година. Ууд дошъл на срещата със съпругата си Сузана и двете им деца, докато Даниелс се появила с двете си „полу-сестри\", с които междувременно се запознала в програмата. Момичетата, на около 20 години, също искали да се срещнат с Ууд, който се оказал и техен биологичен баща. В същото време, историята на биологичния баща на Уyд, когото първоначално търсел, се оказало по-трагична.   Чрез Ancestry, и след като събрал информация от членове на семейството и от полицейското управление в Хюстън, Ууд попаднал на обезпокоителна и неочаквана представа за Линууд Грей.   След като изоставил бременната биологична майка на Ууд, Грей отишъл в колеж и се оженил за друга жена, с която по-късно се развел и започнал да се среща с мъж. Една нощ през 1982 г. двамата се сбили и Грей, който по това време бил на 33 години, застрелял партньора си и след това се самоубил.", "date": "2019.02.18", "title": "Направи си ДНК тест в търсене на биологичния си баща, а откри три дъщери"}
{"url": "http://www.classa.bg/%D1%81%D0%B2%D1%8F%D1%82/item/392748-%D1%83%D0%BB%D1%82%D1%80%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D1%8F%D1%82-%D1%81%D1%82%D0%B5%D0%BB%D1%82-uss-tulsa-%D0%B2%D0%BB%D0%B8%D0%B7%D0%B0-%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%84%D0%BB%D0%BE%D1%82", "text": "Новият кораб със стелт технология USS Tulsa (LCS 16), вече официално се присъедини към американския флот. Церемонията, проведена в Сан Диего, Калифорния, бе ръководена от сенатора на щата Оклахома Джеймс Ланкфорд, а патрон на кораба бе бившият кмет на град Тулса, Кати Тейлър. Според уебсайта на американския флот, корабите от клас LCS са силно маневрени, смъртоносни и приспособими; те са предназначени да подкрепят противоминната дейност, действия анти-подводници и мисии на повърхността. Корабът интегрира нови технологии и има капацитета да извършва от дълбоководни до крайбрежни мисии. Класът LCS се състои от два варианта: Freedom и Independence. Тулса принадлежи към втория вариант. Корпусът му е проектиран като тримаран с дължина 127 и ширина 31 метра, има 24 ракети Hellfire, контролирани от радар. Той има водоизместимост 2300 тона, може да достигне максимална скорост от 47 възела (87 километра в час) и има полезен диапазон от 7 800 километра.", "date": "2019.02.18", "title": "Ултра-модерният стелт USS Tulsa влиза на служба в американския флот"}
{"url": "http://www.classa.bg/%D1%81%D0%B2%D1%8F%D1%82/item/392749-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B4%D0%B5%D0%BD%D1%8F-%D0%BD%D0%B0-%D0%B1%D0%BB%D0%B5%D1%81%D1%82%D1%8F%D1%89%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-77-%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%B0%D1%89%D0%B0-%D0%BC%D1%83", "text": "На 16 февруари лидерът на Северна Корея, Ким Чен-ун, ръководи възпоменателните церемонии в Пхенян за 77-та годишнина от раждането на баща му и бивш лидер на севернокорейската държава, Ким Чен Ир. Заедно с няколко членове на севернокорейското ръководство, лидерът положи цветя в мавзолея на Ким Чен Ир в Двореца на слънцето в Кумсусан, където също почиват и тленните останки на основателя на Корейската народнодемократична република, Ким Ир Сен. В Пхенян, десетки хиляди хора отидоха до хълма Мансуде, за да поставят цветя и да отдадат почит на бившия лидер на Северна Корея. Годишнината, официално известна в Северна Корея като Ден на блестящата звезда, се празнува по цялата национална територия с масово поставяне на цветя, танци и тържества на площадите.", "date": "2019.02.18", "title": "Ким Чен-ун отбелязва Деня на блестящата звезда  - 77-та годишнина от рождението на баща му"}
