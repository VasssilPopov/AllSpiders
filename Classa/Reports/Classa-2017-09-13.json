{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372684-%D0%BA%D0%B7%D0%BF-%D1%83%D1%81%D1%82%D0%B0%D0%BD%D0%BE%D0%B2%D0%B8-%D0%BE%D1%89%D0%B5-%D0%BD%D0%B5%D1%80%D0%B0%D0%B2%D0%BD%D0%BE%D0%BF%D1%80%D0%B0%D0%B2%D0%BD%D0%B8-%D0%BA%D0%BB%D0%B0%D1%83%D0%B7%D0%B8-%D0%BF%D1%80%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "    „   Маргаритов коментира и установените от Комисията нарушения в договори за посредничество при покупка на недвижими имоти. „Много фрапантен случай беше, че в един такъв договор се съдържа клауза, според която, ако Вие впоследствие си закупите имот в същата сграда, в която сте ходили на оглед, за да видите някакъв друг имот, дължите възнаграждение на брокера, който Ви е завел там. Това беше нещо абсурдно, което ние изчистихме. И други случаи, в които заплащате някаква сума, без да получите насреща нещо конкретно, а само за това, че сме влезли във взаимоотношение с тази фирма. Много важно е, когато се предоставя такава услуга, заплащане да се получава само когато нещо реално е свършено, а не да си запазваме правото да получим някакви пари само затова, че в София има жилищни сгради”, каза още той.   „", "date": "2017.09.13", "title": "КЗП установи още неравноправни клаузи при застрахователите на автомобили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372679-%D0%B1%D0%B0%D0%BD%D1%81%D0%BA%D0%BE-%D0%B2-%D1%82%D0%BE%D0%BF-10-%D0%BD%D0%B0-%D1%81%D0%BA%D0%B8-%D0%BA%D1%83%D1%80%D0%BE%D1%80%D1%82%D0%B8%D1%82%D0%B5", "text": "Банско е сред 10-те най-добри ски курорта в света според класация на британското издание \"Дейли Мирър\". Българският курорт е на седмо място сред 15-те, които таблоидът препоръчва. Изданието посочва, че в Банско има всичко необходимо за забавляваща почивка на разумни цени. За скиорите има завладяваща гледка и достатъчно писти, от такива за начинаещи до най-тежките, пише в статията. Вестникът подчертава, че обикновено може да се кара от декември до април без проблеми. Преди Банско в класацията са курорти от Франция, Италия, Канада, Швейцария и Австрия. На първо място е френският курорт Мерибел, следван от Сервиния (Италия), Ревълстоук (Канада), Куршевел (Франция), Вербие (Швейцария) и австрийския Лех. След Банско в Топ 10 са Вейл (Колорадо, САЩ), Цермат (Швецария) и Кортина (Италия).", "date": "2017.09.13", "title": "Банско в Топ 10 на ски курортите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372680-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0%D0%B4-1,7-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B5%D0%B2%D0%B0-%D0%B5-%D0%B8%D0%B7%D0%BB%D0%B8%D1%88%D1%8A%D0%BA%D1%8A%D1%82-%D0%B2-%D0%B1%D1%8E%D0%B4%D0%B6%D0%B5%D1%82%D0%B0", "text": "Над 1,745 млрд. лева е излишъкът в Бюджета за шестте месеца на 2017-а година, показва докладът на Министерството на финансите, одобрен на днешното заседание на правителството.   Близо 17,5 милиарда лева са приходите в хазната за полугодието. Събрани са 52 процента от данъчните приходи, планирани за тази година. В края на юни данъчните постъпления са над 14,5 милиарда лева, като най-значителен е ръстът при постъпленията от социално- и здравноосигурителни вноски. Над 15,7 милиарда лева са разходите в Бюджета. Това е с близо милиард повече в сравнение със същия период на миналата година. Причина за ръста на разходите е по-високият размер на социалните и здравноосигурителни плащания. 488 милиона лева е вноската на България в бюджета на Европейския съюз. В края на юни размерът на фискалния резерв е 13,2 милиарда лева.   Ето и съобщението по темата след днешното заседание на правителството:   Правителството одобри Доклада за касовото изпълнение на консолидираната фискална програма за първото полугодие на 2017 година.   На база данни от тримесечните отчети за касовото изпълнение на бюджетите на първостепенните разпоредители с бюджет, бюджетното салдо по консолидираната фискална програма (КФП) за първото полугодие на 2017 г. е положително в размер на 1 745,8 млн. лв. и се формира от превишение на приходите над разходите по националния бюджет в размер на 1 777,2 млн. лв. и дефицит по европейските средства в размер на 31,4 млн. лева.   Постъпилите приходи и помощи по КФП към 30.06.2017 г. са в размер на 17 483,1 млн. лв. Изпълнението на годишните разчети в групата на данъчните приходи е добро, като към полугодието са постъпили 51,9 на сто от данъчните приходи, планирани за цялата 2017 г. Неданъчните приходи остават близки до отчетените за първите шест месеца на 2016 г., докато при постъпленията от помощи се отчита намаление основно поради базов ефект в 2016 г., свързан с възстановени в началото на 2016 г. разходи от ЕК към България, които са извършени в края на 2015 г., когато бе пикът на плащанията по проектите по предходния програмен период 2007-2013 г. Поради тази причина общите приходи и помощи по КФП са номинално по-ниски от отчетените към полугодието на 2016 г., но ако се елиминира влиянието на европейските средства на съпоставима база приходите по националния бюджет отчитат номинален ръст от 6,5 на сто.   Общата сума на данъчните постъпления (вкл. приходите от осигурителни вноски) към края на месец юни възлиза на 14 538,2 млн. лв., което представлява 51,9% от годишните разчети. Съпоставени с първото полугодие на 2016 г., данъчните постъпления нарастват номинално със 7,8% (1 049,5 млн. лв.). В структурно отношение най-значителен ръст се отчита при постъпленията от социално и здравноосигурителни вноски. Приходите в частта на преките данъци са в размер на 2 771,0 млн. лв., което е 54,4% от годишните разчети за 2017 година. Съпоставени с първото полугодие на предходната година, приходите в групата нарастват с 9,1%, за което допринасят основно нарасналите постъпления от данъка върху доходите на физически лица, както и тези от корпоративния данък.   Приходите от косвени данъци са в размер на 7 110,3 млн. лв., което е 50,7% от разчетите по ЗДБРБ за 2017 година. Постъпленията от ДДС са в размер на 4 730,9 млн. лв. или 53,9% от планираните за годината и с 375,3 млн. лв. повече спрямо същия период на 2016 година. Невъзстановеният данъчен кредит на фирми към 30.06.2017 г. е в размер на 64,9 млн. лева. Приходите от акцизи възлизат на 2 269,8 млн. лв. (45,1% от разчетените за годината). Постъпленията от мита са 93,2 млн. лв. или 56,1% от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 628,0 млн. лв. или 63,4% изпълнение на годишните разчети.   Приходите от социално и здравноосигурителни вноски са 4 029,0 млн. лв., което представлява 50,8% от разчетените за годината. Съпоставено със същия период на предходната година, приходите от осигурителни вноски нарастват номинално с 14,3% (504,7 млн. лева).   Неданъчните приходи са в размер на 2 274,4 млн. лв., което представлява 47,8% изпълнение на годишните разчети.   Разходите по консолидираната фискална програма (вкл. вноската на България в бюджета на ЕС) към края на месец юни 2017 г. възлизат на 15 737,3 млн. лв., което е 42,8% от годишните разчети. За сравнение - разходите по КФП към юни 2016 г. бяха в размер на 14 638,7 млн. лева. Нарастването на разходите спрямо същия период на 2016 г. е основно поради по-високия размер на социалните и здравноосигурителни плащания, базов ефект при разходите за пенсии от увеличението им от юли 2016 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69\" с 20 пр. п. спрямо 2016 г. Независимо от номиналното увеличение на разходите спрямо същия период на предходната година, съпоставено с разчетите за годината, изпълнението на разходите към полугодието се развива в рамките на планираните със ЗДБРБ за 2017 г. средства и не се очертава натиск от страна на разходите върху бюджетното салдо.   Нелихвените разходи са в размер на 14 814,7 млн. лв., което представлява 42,9% от годишните разчети.   Текущите нелихвени разходи към 30.06.2017 г. са в размер на 13 961,0 млн. лв. (49,3% от разчета за годината), капиталовите разходи (вкл. нетния прираст на държавния резерв) възлизат на 853,7 млн. лв. (13,8% от разчетите към ЗДБРБ за 2017 г.). Лихвените плащания са в размер на 434,3 млн. лв. или 52,5% от планираните за 2017 година.   Частта от вноската на България в бюджета на ЕС, изплатена към 30.06.2017 г. от централния бюджет, възлиза на 488,3 млн. лв., което е в съответствие с действащото към момента законодателство в областта на собствените ресурси на Европейските общности.   Размерът на фискалния резерв към 30.06.2017 г. е 13,2 млрд. лв., в т.ч. 12,2 млрд. лв. депозити на фискалния резерв в БНБ и банки и 1,0 млрд. лв. вземания от фондовете на Европейския съюз за сертифицирани разходи, аванси и други.", "date": "2017.09.13", "title": "Правителството: Над 1,7 милиарда лева е излишъкът в бюджета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372681-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B5-%D0%BF%D0%BE%D0%B6%D0%B5%D0%BB%D0%B0%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B4%D1%8F%D0%B4%D0%BE-%D0%BC%D1%80%D0%B0%D0%B7", "text": "След обществен натиск и забавяне от 100 дни правителството представи управленската си програма. Да има няколкостотин приоритети противоречи на здравия разум, който си поставя от 2 до 5 цели. Това говори, че правителството няма приоритети. Това не е управленска програма, а писмо до дядо Мраз как да изглежда България.   Липсват конкретни срокове, числа и отговорности. Това заяви народният представител от „БСП за България\" проф. Румен Гечев, от приемната на БСП - София, в предаването „Какво работят за София софийските избраници?\" по радио К2.   Според него практиката на ГЕРБ е да представят бюджета като един счетоводен документ „Дал Кольо, взел Кольо\", приходи и разходи. Липсват политики за инвестиции и дългосрочна стратегия как да изглежда българската икономика.   Румен Гечев каза, че не знае дали управляващите ще приемат протегнатата ръка на БСП с разумни предложения по бюджета. \"Дебатът за бюджет 2018 в България закъснява. ГЕРБ умишлено бавят внасянето на бюджета, за да може този важен документ да се приеме във времето около Коледа, без сериозни дебати\", категоричен е народният представител.   Проф. Гечев заяви, че в сектор образование правителството работи на парче и по политически причини. Правейки на пръв поглед положителна стъпка с увеличението на учителските заплати, се внасят диспропорции в образованието. Младите научни работници ще получат по-малко или колкото един учител на село.    Не може преподавателите във висшето образование да са с по-малки заплати от преподавателите в начално и средно образование. \"Правителството ще накара преподавателите във ВУЗ-овете да напуснат и да отидат в училищата, заради заплатите\", каза в заключение Румен Гечев.", "date": "2017.09.13", "title": "Румен Гечев: Управленската програма на правителството е пожелателно писмо до дядо Мраз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372682-%D1%8E%D0%BD%D0%BA%D0%B5%D1%80-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B8%D0%B5%D1%82%D0%B0-%D0%B2-%D1%88%D0%B5%D0%BD%D0%B3%D0%B5%D0%BD-%D0%B8-%D0%B4%D0%B0-%D0%BD%D0%B5-%D0%B1%D1%8A%D0%B4%D0%B5-%D0%BE%D1%81%D1%82%D0%B0%D0%B2%D1%8F%D0%BD%D0%B0-%D0%B4%D0%B0-%D0%BF%D0%B0%D0%B7%D0%B8-%D1%81%D0%B0%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D0%B8", "text": "В своята годишна реч за състоянието на Европейския съюз председателят на Европейската комисия Жан-Клод Юнкер заяви, че е крайно време България и Румъния да бъдат приети в Шенген. С нея символично беше открит новият парламентарен сезон на Европейския парламент, предава БНР.   Заседанието започна с изказване на председателя на Европарламента Антонио Таяни, след което Юнкер произнесе своето трето поред обръщение към евродепутатите. Дебатът за състоянието на Европейския съюз открива всяка година новия политически сезон след лятната пауза. 2018-та е последната пълна година на Юнкер като председател. В изявлението си Жан-Клод Юнкер представи какво е свършила Комисията през последните 12 месеца и какви са плановете ѝ за бъдещето. В рамките на годишната си реч, председателят на ЕК обясни, че Европа става все по-обединена, а икономиката ѝ набира инерция и то година след Брекзит.   „Напускането на Великобритания е тъжно и трагично, но това не е бъдещето на Европейския съюз\", добави Юнкер. „Намираме се в петата поред година на възстановяване във всяка една страна-членка, като ръстът на икономиката ни може да се сравнява с този на САЩ през последните две години.\"   „Безработицата също е намаляла и на 9-годишно дъно\", обясни още председателят, като уточни, че „близо 8 милиона работни места са били създадени по време на този мандат и заедно с 235 милиона заети на работа - никога не е имало толкова много работещи хора на територията на Евросъюза\".   Юнкер се обяви за въвеждане на единната европейска валута във всички държави от Общността, включително в по-бедните източноевропейски страни. Според Юнкер е крайно време България и Румъния да се присъединят към Шенген. Юнкер засегна и темата за разширяването на ЕС, като призова за даване на ясна перспектива за приемането в ЕС на Западните Балкани, но подчерта, че подобен подход за Турция е невъзможен в обозримо бъдеще.   Като сериозни предизвикателства Юнкер посочи опасността от кибернападенията, а също така проблемът с миграцията, както и подчерта, че България, Испания и Италия не трябва да бъдат оставяни сами да пазят границите си.   „Ние трябва всички да отговаряме за защитата на границите, защото имаме общи граници и защитата трябва да бъде обща. Успяхме да овладеем потоците на незаконна миграция, които са източник на много притеснения в много държави\", подчерта Юнкер, който открои и действията на Рим за справяне с мигрантската криза с думите \"Италия спасява честта на Европа\".   В края на месеца ЕС да предложи нова политика за депортирането на мигранти, посочи още председателят на ЕК. По темата за бежанците Юнкер коментира и че само за миналата година Европа е дала убежище на над 720 000 бежанци, което е повече отколкото са приели общо САЩ и Канада.   Жан-Клод Юнкер се обяви и за засилване на европейската търговска политика и предложи нова програма за наблюдение на инвестициите. Той посочи още, че е необходимо да се засили европейската индустрия и ЕС да стане водещ в борбата срещу замърсяването на околната среда. Юнкер осъди остро и производителите на коли, като подчерта, че \"шокиран\" от умишлените фалшификации относно нивата на отделени вредни емисии.  Ръководителят на ЕК изрази надежда за разширяване на еврозоната до всички страни членки на ЕС, като заяви, че европейският парламент е парламентът на еврозоната.   „Днес предлагам да започнем търговски преговори с Австралия и Нова Зеландия, като бих желал те да приключат преди края на мандата ми през 2019 година и държа те да бъдат договорени по напълно прозрачен начин\", посочи още Юнкер.   „Европа е от Виго до Варна, от Испания до България, трябва да диша с двата си дроба - източния и западния, иначе ще се задушим\", посочи още Юнкер, като се обяви за еднакво заплащане на работниците в ЕС, укрепване на трудовите норми и за еднакво качество на храните в Източна и Западна Европа. Евросъюза да няма второкласни работници и второкласни потребители, добави той.  Председателят на Европейската комисия предложи още създаването на единна агенция на ЕС за киберзащита, както и общ финансов министър - или Европейски министър на икономиката и финансите, което да бъде стъпка към задълбочаване на интеграцията на еврозоната.   Жан-Клод Юнкер предложи също и в румънския град Сибиу да се състои Среща на върха на ЕС в деня след напускането на Великобритания - на 30 март 2019-а. На нея трябва се очертае бъдещето на Евросъюза. Юнкер настоя също така и до 2025 г. в ЕС да бъде създаден отбранителен съюз. По неговите думи европейската прокуратура би следвало да се заеме с въпросите на тероризма.", "date": "2017.09.13", "title": "Юнкер: България трябва да бъде приета в Шенген и да не бъде оставяна да пази сама границата си"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372683-%D1%85%D1%80%D0%B0%D0%BD%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%B4%D1%80%D0%B0%D1%81%D1%82%D0%B8%D1%87%D0%BD%D0%BE", "text": "Според данни на Държавната комисия по стокови борси и тържища за периода от 28 август до 1 септември има осезаемо поскъпване на хранителни продукти, предава БНТ.   В края на лятото са поскъпнали зеленчуци, месо и млечни продукти. Това е новина, която безспорно засяга всички. Една от любимите летни храни несъмнено е тараторът, но в последната седмица на август продуктите, с които се приготвя, осезаемо са поскъпнали.   Кофичката кисело мляко е стигнала само за седмица до цена от 0,77 стотинки, което е увеличение над 1% /1.3%/. И с оранжерийните краставици положението не е по-добро. Техният килограм на едро струва средно 1.70 лв/кг, което означава, че цената им се е вдигнала с около 12%.   За любителите на традиционните салати веднага сме направили справка и за цените на оранжерийните домати. В седмицата между 28 август и 1 септември цената им е скочила между 10 и 20% при цена 1.10 лв за килограм. Наблюдава се сериозно поскъпване и при още един от сезонните зеленчуци за разглеждания период. Тиквичките на едро са поскъпнали с над цели 23% при цена от 90 стотинки за килограм.   Това е ситуацията с цените на част от сезонните зеленчуци, но за съжаление и при месото се наблюдават подобни тенденции. Друг основен хранителен продукт, който е поскъпнал в последната седмица на август, е пилешкото месо.   Повишаването на цената е между 0.3 и 0.7%. Каймата мина 4.50 лв за килограм, а колбасите струват приблизително 4.40 лв. Информацията е от седмичния бюлетин за цените на едро на основните хранителни стоки, плодове и зеленчуци от сайта на Държавната комисия по стоковите борси и тържища.", "date": "2017.09.13", "title": "Храните поскъпват драстично"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372675-%D0%B4%D0%B0%D0%BD%D1%8A%D0%BA-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE-%D0%B7%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B4%D0%B0%D0%BD%D1%8A%D0%BA-%D1%82%D1%8A%D0%BF%D0%BE%D1%82%D0%B8%D1%8F-%D0%B7%D0%B0-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5", "text": "В крайна сметка може би наистина така е справедливо – кой от каквото има в излишък, да плаща данък за него: богатите да плащат за богатство, а синдикатите за тъпотия.   Те отново надигнаха   за промяна на данъчното облагане. Мотивацията им е пълна с бисери и всичко започва от предвижданите промени в начисляването на такса смет. Има идея тази такса да се събира за количество изхвърлен боклук, а не върху квадратура или данъчна оценка на жилището.   Справедливостта на този принцип е очеизбождаща. Таксата е цена, която се заплаща за получаването на някаква публична или административна услуга според нейното количество и качество. Ако на 500 квадрата в центъра на града живее ерген, който се прибира вкъщи два-три пъти месечно и изхвърля по няколко бутилки от бира, повече ли затруднява сметоизвозването в сравнение с четиричленно семейство с баба и дядо, па макар и на 50 квадрата в панелен блок? Семейство, което изхвърля кубически метри памперси, черупки от яйца, кори от диня, кутии от прясно и кофички от кисело мляко?     Да взимаш такса сметоизвозване не на количество извозена смет, а според платежоспособността на клиента, е все едно да плащаш на бояджията не на квадратен метър, а на килограм живо тегло – колкото си по-дебел, значи толкова си по-богат и толкова повече можеш да бъдеш одран. Това не е логиката на нормалните парични взаимоотношения. Ако логиката е, че който има повече пари трябва да плаща повече за едно и също нещо от някой, който има по-малко, то това не е „такса“, не е цена за услуга, не е даже и данък, а е обикновен рекет.     Те казват: „Целта на всяка данъчна политика трябва да бъде справедливо разпределение на тежестта между бедни и богати, между бизнеса и труда“. Да оставим настрана зловредното внушение, че „бизнесът“ и „трудът“ са някакви врагове, някакви антагонистични противници, както учеше марксизмът-ленинизмът. Както бизнесът не може без труда, така и трудът не може без бизнеса, който му е създал условията да се труди, направил е инвестициите, финансирал е научните разработки и е изградил организацията.   Да, целта наистина е справедливостта, но справедливо е единствено това, всеки да плаща равен процент от спечеленото. Един да печели, без да отделя за обществото, а на друг да взимаш половината – това ли е справедливост? При еднакъв данък, разбира се, че който печели повече ще дава повече. Ако печелиш хиляда лева, ще дадеш 100, ако печелиш милион – 100 000. Нещо несправедливо?     Те искат да се увеличат осигуровките. Кой печели от увеличаване на осигурителната тежест? Печели бюджетът. А когато печели бюджетът, обогатява се администрацията и тези, които имат властта и лостовете да го източват и крадат. Работодателят губи, губи и работникът. Парите от увеличените осигуровки не отиват у работника.   Синдикатите искат и данък „Дивидент“ да се увеличи от 5% на 10%, въпреки че този данък се плаща за пари, за които вече е платен данък „Печалба“. Ако стане 10%, тогава физическите лица ще плащат сумарно данък върху доходите си 15% , а мръсните капиталисти, лукавите предприемачи, които се чудят какъв бизнес да организират, за да изкарат пари за себе си и за работниците си, ще плащат 20% върху парите, с които ще живеят и ще поддържат домакинствата си. Справедливост?   Били сме бедни и затова трябвало да се увеличат данъците. Никое общество не е станало по-богато с увеличаване на данъците. По-богати стават само онези прослойки, които имат власт над бюджета. Напротив, с увеличаването на данъците намалява производството, а големите печалби се изнасят зад граница, на някое място, за което се казва, че е „данъчен рай“. По правило това място е по-богато от местата, които се възползват от услугите му.     Данъците никога не достигат в пълен, а понякога и в никакъв размер до целта на предназначението си. В повечето случаи те се пренасочват или направо се открадват по пътя. Акцизите, тези „данъци върху греха“ не водят до намаляване на пороците, нито до борба с вредните последици от тях, утежненията върху тютюна, лозята и спирта не намаляват броя на пушачите или на пияниците.   Акцизите просто потъват на свой ред в кюпа и се усвояват от когото трябва чрез обществени поръчки или по другите познати начини. Затова и все повече неща се облагат с акциз. От грижа за здравето и нравите? Ха-ха!   Истински богатите хора у нас са малко и ако ги подгониш с данък „Богатство“, те ще намерят начин да не го плащат. Ефектът от един прогресивен данък ще бъде само този, че човек, който работи и печели, ще си каже: „Защо да бачкам, като мога да не бачкам и пак да изкарвам същите пари?“.   Именно заради такива идеи, ако богатите трябва да плащат данък „Богатство“, то синдикатите ще трябва да плащат данък „Тъпотия“. Но аз се съмнявам, че синдикатите са чак такива тъпаци. Съмнявам се, че не могат да преценят последствията от едно или друго начинание. Защо тогава ни развяват такива тъпотии?     Популизмът им е нужен, за да си осигурят подкрепата на лековерните и озлобените. Тази подкрепа им позволява да изнудват богатите, като някакви трохи от спечеленото чрез изнудване могат да подхвърлят и на лековерните и озлобените.   В крайна сметка обаче далаверата е само за синдикатите, те остават големите облагодетелствани от целия цирк.   Синдикализмът може и да защитава от кумува срама интереса на работниците, може и да постига нещо за тях, но това не е неговият предмет на дейност. Ако синдикатите се борят за по-високи надници, по-добри условия на труд и социални придобивки в заводите – с мед да ги мажеш.   Но те се бъркат в данъчната и осигурителната политика на държавата, те продават вулгарен популизъм и се занимават с изнудване и това вече не е тяхна работа. Синдикатите все повече започват да приличат на корпорация, която се стреми единствено към обществено влияние и печалба. По този начин синдикализмът се измества към един особен вид социален тероризъм, наред с всички останали видове рекет в името на „благородни каузи“.  ", "date": "2017.09.13", "title": "Данък \"Богатство\" за богатите и данък \"Тъпотия\" за синдикатите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372676-%D0%BE%D1%80%D1%8A%D0%B6%D0%B5%D0%B9%D0%BD%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0", "text": "От няколко години насам светът е в ситуация, която не е добра за много хора, но е добра за оръжейната индустрия. Предприятията от бранша у нас са задръстени с поръчки, дори вечно закъсалото ВМЗ има поръчки и назначава нови хора. Няма от какво \"Дунарит\" да бъде спасяван. Това посочи Трайчо Трайков, бивш министър на икономиката и енергетиката, по повод решението държавата да изкупи дълговете на оръжейното предприятие. Според него действията на икономическия министър Емил Караниколов са странни. По повод реакторите за АЕЦ Белене Трайков посочи, че съхранението им не е проблем. \"Големият въпрос е какво ще прави България с тях. Опцията сега е приватизация на целия проект заедно с оборудването. Министърът каза, че есента ще излязат анализите от БАН за Белене и енергийната стратегия\", коментира той.", "date": "2017.09.13", "title": "Оръжейната индустрия процъфтява"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372677-%D0%BA-%D0%BD%D0%B8%D0%BD%D0%BE%D0%B2%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BB%D0%B5%D0%BA%D0%BE-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Лидерът на БСП Корнелия Нинова е пострадала при катастрофа на кръстовище в София, съобщи източник от „Позитано\" 20. По първоначална информация автомобилът на Нинова е бил спрял на светофар, а зад него е имало такси. В този момент друг автомобил се удря в таксито, а то – в служебната кола на лидера на БСП. Нинова е прегледана в болница. От камшичния удар е пострадал вратът й, но не е сериозно. Към момента от МВР не са коментирали катастрофата.", "date": "2017.09.13", "title": "К.Нинова пострада леко при катастрофа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/372678-%D0%BF%D0%BE%D1%80%D1%88%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D0%B4%D0%B8%D0%B7%D0%B5%D0%BB%D0%B0", "text": "Скандалът, който се разрази заради манипулираните дизелови двигатели на концерна Volkswagen, сериозно удари и по имиджа на производителя на спортни коли Porsche. Затова и в компанията обмислят да се откажат напълно от използването на мотори с такова гориво, съобщава Autocar. Неслучайно показаното само преди дни ново поколение на всъдехода Porsche Cayenne бе оставено без дизелови двигатели. От компанията тогава обявиха, че такива мотори вероятно ще има след време, като какви ще бъдат те все още не е уточнено. Пред британското издание главният изпълнителен директор на Porsche Оливер Блум е потвърдил, че в момента ръководството на компанията сериозно обмисля възможността за пълно отказване от дизеловите мотори. От думите му става ясно, че и сега дизеловите модификации не са особено важни за марката, тъй като на тях се падат едва 15% от световните продажби. На свой ред шефът на отдела за изследвания и разработки в Porsche Михаел Щайнер потвърди, че в момента компанията активно проучва перспективите за своите дизелови автомобили. Според него всичко ще зависи от това дали интересът към тях ще се възстанови.", "date": "2017.09.13", "title": "Порше се отказа от дизела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372672-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%8F%D1%82-%D0%BD%D0%B8-%D0%B7%D0%B0%D0%BA%D0%BE%D0%BD-%D0%B4%D0%B5%D1%84%D0%B8%D0%BD%D0%B8%D1%80%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B4%D0%BA%D1%83%D0%BF%D0%B8-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "Корнелия Нинова се чувства добре след инцидента вчера, при който кола се е врязала в задницата на автомобила на лидерът на БСП, съобщи пред БТВ зам.-председателят на партията Крум Зарков.   \"Видях Нинова малко след претърпения от нея инцидент вчера, а после се чухме вечерта по телефона. Надявам се да се оправи бързо\", коментира той.   Зам.-председателят на ПГ на БСП съобщи, че вчера са били проведени срещи с посланици на европейските държави за антикорупционния закон, с цел да представят основните пунктове, които партията смята за важни, за да се получи най-сетне ефективна борба с корупцията.   \"В срещите ни с експерти по темата, сред които и главния прокурор, търсихме експертното им мнение по въпроса\", добави още Крум Зарков. Той отбеляза, че БСП са се съобразили с препоръката на Сотир Цацаров, в тяхното предложение за антикорупционния закон да присъства частта, в която новата агенция за борба с корупцията да не разполага със собствена техника за подслушване, за да не се създават различни центрове с целия риск, който може да съществува от това.   \"Целта ни беше първо да се срещнем и поговорим с всички и тогава да внесем законопроекта си, а не първо да внасяме и после да разбираме кой какво мисли за закона\", каза още Крум Зарков и допълни: \"На второ място целта ни беше да видим къде може да се подобри закона, за да стане той възможно най-добър\".     Двата законопроекта на ГЕРБ и БСП се припокриват в частта си, че вадят от Закона за ДАНС съответната специализирана агенция. \"Голямата разлика е, че ние правим от тази агенция основата и около нея изграждаме целия орган, който ще се фокусира върху наказателното преследване и разследване на престъплението корупция. В законопроекта на ГЕРБ гръбнакът не е тази агенция, а Комисията за конфискация на имущество. Всеки път, когато се създава нов специализиран орган, който не е съществувал досега, се създават и подозренията и рисковете за дублиране на функциите с други органи - дали е МВР, дали е прокуратурата, всичко това трябва да се изчисти.    Но тук ние идентифицираме и с това считаме, че нашият законопроект е по-добър, ясен проблем - проблемът на разследване на определен вид престъпления, подкуп най-общо казано, за определени лица - министри и депутати. Това е центърът на нашия закон и нищо друго\", отбеляза зам.-председателят на ПГ на БСП за България.", "date": "2017.09.13", "title": "Антикорупционният ни закон дефинира разследването на подкупи за министри и депутати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372673-%D1%81%D0%BF%D0%BE%D0%BC%D0%B5%D0%BD-%D0%B7%D0%B0-%D0%BF%D0%B8%D1%81%D0%B0%D1%82%D0%B5%D0%BB%D0%B8-%E2%80%93-%D0%B2%D0%B0%D0%BB%D0%B5%D1%80%D0%B8-%D0%BF%D0%B5%D1%82%D1%80%D0%BE%D0%B2,-%D0%BA%D0%BE%D1%81%D1%82%D0%B0-%D0%BF%D0%B0%D0%B2%D0%BB%D0%BE%D0%B2-%D0%B8-%D0%BA%D1%83%D1%87%D0%B5%D1%88%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%B8", "text": "Георги Янев е български писател, критик и литературен историк. Уредник в къща-музей „Гео Милев“ в Стара Загора, той е сред най-задълбочените изследователи на Гео Милев и литературната ни история.    Посрещал е през годините на соца в музея множество български писатели на литературни вечери и срещи с читатели. Беше любезен да разкаже случки и детайли за българските писатели и за културния живот у нас.  „Ако нямах чувство за хумор, нямаше да мога да разкажа за тях…“, подчертава пред потенциалния читател.    Леда Милева обичаше да се задява с приятеля си Валери Петров. Гостуваха ми за моята петдесетгодишнина, което беше изключителна чест за мене. Доведе ги Иван Гранитски за обяд. Леда подхвърли, че Валери Петров не е европеец!… „Как така, Леда?“, почти изплака като дете Валери Петров. „Така – отвърна тя – набори сме, навършваме 80 години, но ти не щеш да те честваме, защото си криеш годините, а това не е европейско. Там си подчертават годините, за да е ясно, че човек може да е трудоспособен и полезен на всяка възраст… Аз се съгласих, дето съм жена, защото съм европейка, а ти?“…  Валери не умееше да се брани и ме помоли да му покажа музея. Разведох го навсякъде, той беше любопитен и любознателен, разпитваше за всяко нещо, което го впечатляваше. Накрая в експозицията реших да му направя един комплимент. Казах: „Господин Петров, не съм специалист на превода, но се твърди, че вашият превод на „Хамлет“ е по-добър от този на Гео Милев, за което ви поздравявам…“. Валери Петров се сви, все едно някой му посегна и кротко каза: „Че на какво да се радвам, даже да е вярно, а според мене не е така… Гео превежда „Хамлет“ на 19-годишна възраст, тогава започва да го превежда, не е ползвал никакви образци, аз ползвах 17 образци като преводи, включително и този на Гео Милев. А преведох „Хамлет“ на близо 60 години. За какво да се гордея!…“ Не бях срещал толкова етичен и деликатен творец, толкова скромен, при огромния му талант и обич от публиката…   * * *   В края на 1989 година излезе стихосбирката „Появяване” на Константин Павлов. Божидар Грозев ми поиска рецензия за областния хасковски вестник „Шипка” и след кратко колебание се съгласих. В едно изречение казвах малко нафукано, цитирам по памет, че досега на Коста Павлов му беше лесно, отсега нататък (след 10 ноември) обаче ще трябва да търси друг изказ, друга поетика. Явно прекалено бях политизирал метафоричността в поезията му. През януари 1990-та година чакаме Коста на гарата в Стара Загора – Неделчо Ганев, Кольо Александров и аз. Неделчо го посреща с бутилка коняк, която вади демонстративно пред множеството, което в интерес на истината въобще не се интересува от нас.  – А-а-а, вече така ще те посрещаме, като член на политбюро, не тайно като едно време… – отвръща Неделчо на стеснителността на приятеля си, който се дърпа и не ще да отпива пред хората.  Малко по-късно сме седнали във „Верея”, поръчваме водки и Коста ми благодари за рецензията, но пита иронично:  – Защо трябва да си променям поетиката, не разбрах. Че нали през последните 1300 години все така си пиша…  – Имах предвид, че довчерашното време изискваше от творците да крият истината зад езоповския език и метафората, а днес вече…  – Остави днес какво е… Ти сериозно ли мислиш, че утре ще бъде различно?… – бавно изрича Коста и се засмива само с очи.   * * *   През пролетта на 1990 г. пристигаме с Неделчо Ганев в София. Най-напред се отбихме при Иван Динков и отпрашихме за Бояна при Коста Павлов. Не бях чувал, че имал вила. Почти в центъра, в една уличка, която продължава като сокак, видяхме очукана керемидена „Лада“, разкривена желязна врата, завързана с верига и катинар. Надникнахме – всичко избуяло, даже и пътеката тревясала, но тук там отъпкана.  Коста пристигна с огромното си черно куче, за което бях чувал от Минчо Стоилов да казва: „Едно само не зная – всъщност Коста ли пише стиховете си, или черното му куче!” Отдалеч не се поглеждахме, чакахме го с гръб. Дойде до портата:       – А, вие ли сте? Аз пък помислих, че е Желю Желев, а тоя – посочи ме – ми заприлича отдалеч на Георги Спасов. Сутринта идваха, викаха. Уплаших се, че пак са те…  Неделчо вади литър чирпанска ракия. Повече от сигурно е, че ракията ще да е най-малко на половин век, макар братовчед му да я е варил миналата есен… Ама пък е приятно да го слушаш:  – Тая ракия е варена преди Девети – обръща се той към Коста, – запазил съм я за тебе, да я изпием след Десети…  Коста вади табуретки, а Неделчо разлива ракията. Кучето ляга до Коста – огромно, старо – и го гледа в очите. Посегнах да го погаля, но Коста ме сряза:  – Не! Не го пипай…  Погледнах го учудено. Приведе се, допря пластмасовата си чаша до моята и меко поясни:  – Прилича на стопанина си – подадеш му ръка, то я захапва…  И се засмя само с очи.  Попитах нещо за кучето. Коста се разкашля, махна с ръка, но изненадващо заразправя бавно:  – На тринайсет години е. Когато беше бебе, една госпожа, истинска, от ония – някогашните, ама оцеляла, ми го предложи. Не точно него, а от котилото – имаше пет-шест… Искаше обаче сто и петдесет лева. Огромна сума за мен тогава… Отидох при Любо (Левчев) и му разправям така и така… Той бръкна в джоба си и извади триста лева. „Вземи едно и за мене!”, вика.  При госпожата заварих четири-пет кутрета, като мишки. Две се набиха в очите ми – едното беше с червена панделка, другото със синя. Спазарих ги, грабнах ги и направо при Любо. Избирай, викам му, а той веднага прибра онова с червената панделка. Аз взех другото, със синята… Така беше…  Помълча малко и продължи:  – Така се сродихме с Любо. От време на време се чуваме, говорим за кучетата си Пораснаха, обаче сложно нещо: неговото – със загладен косъм, едно такова разположено, чаровно, гальовно, гуши се във всекиго; моето – настръхнало, подадеш ръка да го погалиш, то я захапва… Пък са близнаци…  Млъква, пуши жадно, отпива съвсем малко от пластмасовата чашка, която Неделчо отново е препълнил, мълчим.  – Наскоро кучето на Любо умряло. Публикува стихотворение, оттам разбрах… Докато отивали с жена му да го погребат, вън викали: „Долу БКП!”… А моето със синята панделка е още живо…   ***   Слънцето пробива короната на дървото, под което сме седнали, и се преместваме отново на сянка. До нас тече чешмичка, без кран е, шурти, водата е страшно студена… Тихо е, зелено и тихо. От слънцето и ракията се чувствам отмалял, чак ми се приспива.  – Значи това е змиярникът – питам. – Отглеждаш смоци и ги пращаш на приятелите…  Коста се засмива почти неуловимо, отпива от малката чашка и казва на кучето да отиде под другото дърво, там сянката е по-дебела. То се подчинява, бавно се навдига и още по-бавно се отдалечава, стига до дървото и се просва в застинала поза.  – Неделчо – замислено казва Коста, – кучето на Любо пое всичките му инфаркти и инсулти и затова умря… С моето си разменяме инфарктите…  Питам къде е тоалетната.  – Ползвай някъде отзад – вика Коста, а когато съм тръгнал, дочувам: – И внимавай за смоците. Моите са безопасни, ама не съвсем, като кучето ми са. С мен са живели…   *** „Обичах в късна есен да ходя в базата на министерския съвет в Наречен, беше тихо и почти безлюдно – разказва Матев веднъж – Там написах няколко стихосбирки. Живков беше забранил алкохола в базите ни, та бай Иван, управителят, ми носеше уискито в стаята. Една вечер ми каза, че пристигнала Цола Драгойчева, та ме канела на вечеря…    Слязох, бай Иван пита какво ще желаем… Едно двойно уиски – рекох. На моя отговорност, допълних. Той донесе уискито ми, а Цола ме пита: „Павле, чувала съм, че чирпанлии пият само люта ракия, пък ти пиеш уиски!    Откъде иде това?“ Обясних й, че при мене това е семейна традиция. „Татко – разправям й – цял ден оре нивите, надвечер се прибере, нахрани воловете, напои ги, среши ги и седне на прага и свали цървулите и навоите, а мама му измие краката. Той я помоли да му донесе едно уиски, отпие, отпие, па влезе в одаята и седне на рояла. Свири, свири - свири Бах, Бетовен, Чайковски, Вивалди… Сетне вечеря и ляга да спи…”  Цола ме гледа и клати глава. На другата вечер ме пита: „Павле, мислих цяла нощ… Абе ти да не ме занасяше снощи!“   *** Веднъж на жълтите павета го спрял ядосаният Емилиян Станев и му се скарал, че толкова години стои във властта, министерствал. „Вазов, дето е Вазов, редял Емилиян, стоял само година министър и се отказал заради творчеството… Хвърляй оставката и си сядай на задника да пишеш стихове…“, посъветвал го Станев.    Павел Матев вече обмислял нещо подобно и поискал среща с Тодор Живков. „Така и така, другарю Живков…”  – оплакал се, че не му остава време да пише, та молел да бъде освободен. „Зная бе, Павле, рекъл Живков, но още си нужен, пък и добре се справяш… Затуй ще останеш, а от мене имаш още една платена отпуска“.  ", "date": "2017.09.13", "title": "Спомен за писатели – Валери Петров, Коста Павлов и кучешки истории"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372674-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B2-%D0%BF%D0%B8%D1%81%D0%BC%D0%BE-%D0%B4%D0%BE-%D1%8E%D0%BD%D0%BA%D0%B5%D1%80-%D0%B5%D1%81-%D0%B4%D0%B0-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0,-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B4%D0%B2%D0%B5-%D1%81%D0%BA%D0%BE%D1%80%D0%BE%D1%81%D1%82%D0%B8", "text": "Кохезионната политика да остане сърцето на общия европейски проект, поиска президентът на ПЕС   Дни преди традиционното обръщение на Жан-Клод Юнкер към ЕП в Страсбург за състоянието на Съюза, лидерът на европейската левица Сергей Станишев изпрати писмо до председателя на ЕК, за да призове към спазване на поетия ангажимент за повече социална Европа.   Президентът на ПЕС поиска ясен и конкретен социален план за действие, който да бъде основният акцент в изказването на председателя на Комисията.     „Вашето обръщение за Състоянието на съюза тази седмица идва в критичен за ЕС момент. Връзката между гражданите и техния Съюз отслабва все повече. Изправени сме пред истински подем на популизма, който не трябва да подценяваме. До европейските избори остават по-малко от две години. Сега е моментът да изправим Европа отново на крака.   ЕС трябва да гарантира, че няма да има Европа на две скорости. Всички европейски граждани са и трябва да останат равни. Кохезията трябва да остане в основата на нашия общ проект, ако искаме той да оцелее и да продължи да се развива.\"   В писмото си лидерът на европейските социалисти иска гаранции за достъп на всеки младеж до Европейската младежка гаранция и увеличаването на нейния бюджет до 5 млрд. евро годишно. Настоява и за адекватно финансирана Европейска детска гаранция, която да извади хилядите деца от бедността, в която живеят днес в ЕС.   „Партията на европейските социалисти отдавна настоява икономическите свободи в ЕС да вървят с адекватни лични и социални права. Приветствахме даденото през 2014 г. обещание от Жан-Клод Юнкер за повишаване на социалния рейтинг и стандарт в Европа. Имахме няколко срещи, на които дискутирахме постигането на тази цел. Въпреки това, три години по-късно, в началото на последната пълна година от мандата на Комисията, ние все още очакваме конкретни резултати от нейна страна.   Времето изтича. И затова настоявам за конкретен социален план за действие с мерки за намаляване на бедността, утвърждаване на социалното равенство, подобряване на перспективите пред младите хора, осигуряване на адекватни права за всички работници.\"   \"Крайно време е да направим Социалния стълб реалност, както и плана за социални мерки, който да даде възможност Европа да спази направените обещания. Това трябва да е крайъгълният камък на шестия сценарий за бъдещето на Европа.\", завършва писмото си Станишев.     Уважаеми г-н Председател, Скъпи Жан-Клод,   Вашето обръщение за Състоянието на съюза тази седмица идва в критичен за ЕС момент. Връзката между гражданите и техния Съюз отслабва все повече. Изправени сме пред истински подем на популизма, който не трябва да подценяваме. До европейските избори остават по-малко от две години. Сега е моментът да изправим Европа отново на крака.   Бих искал да използвам тази възможност да продължа разговорите, които сме имали досега, тъй като вярвам, че моментът наистина е критичен. Ние, Партията на европейските социалисти, виждаме спешна нужда от повече Социална Европа, Европа на достойните условия на труд, Европа на силната социална защита, Европа, противостояща на социалните неравенства. Бялата книга на Комисията за Европейския стълб на социалните права беше стъпка в правилната посока, която ние приветствахме. Вашето обещание за своеобразен социален „ААА\" рейтинг в Европа беше важен ангажимент. Време е обаче за конкретни резултати.   Нашите приоритети са ясни: • ЕС трябва да означава гаранция за достойно заплащане на труда и качествени условия на труд за всеки. Призоваваме за приемането на национални минимални ставки в заплащането на труда, установени чрез закон или колективно трудово договаряне. За да бъде трудът път за излизане от бедността, тези минимални ставки трябва да бъдат поне над линията на бедността за съответната страна. • ЕС трябва да означава гаранция, че всяка жена или мъж получават адекватна социална защита, включително при новите форми на труд. Настояваме за рамкова директива за достойни условия при всички форми на заетост. • ЕС трябва да означава гаранция за силен социален диалог и права на работниците. ЕС трябва да подкрепя колективното договаряне в новите форми на труд, включително създаване на платформи за колективно договаряне в цифровия сектор и прилагане на колективните договори към лица, ангажирани в новите форми на заетост. • ЕС трябва да означава гаранция, че никой няма да страда от дискриминация заради пол, сексуална ориентация, етнос или възраст. Настояваме за поставянето на конкретна цел - намаляване на разликата в заплащането между мъже и жени с по 2% годишно, както и за мерки за по-нататъшна борба с дискриминацията при достъпа до пазара на труда, включително възпиращи санкции срещу практиките на дискриминация. • ЕС трябва да означава гаранция за честен труд и честна конкуренция между трудещите се, чрез ревизиране на директивата за командированите работници и осигуряване на достъп до социално осигуряване за всички работници. • ЕС трябва да изкорени бедността и социалното изключване. Всички страни-членки трябва да осигурят универсален достъп до основно и качествено здравеопазване, достойни условия на жилищата и сигурен основен доход. Това предполага равен достъп до схеми за минимален доход и прекратяване на съществуващите ограничения по възраст. • ЕС трябва да гарантира достъпа на всяко дете до здравеопазване, образование, детски грижи, жилищно настаняване и здравословно хранене. Настояваме за адекватно финансирана Европейска детска гаранция, която да извади хилядите деца от бедността, в която живеят днес в ЕС. • ЕС трябва да гарантира достъп на всеки младеж до Европейската младежка гаранция като постоянна европейска политика за младежта. Това предполага сериозно увеличение на нейния бюджет до 5 млрд. евро годишно, както от Европейския, така и от националните бюджети. • ЕС трябва най-накрая да изостави курса на бюджетни ограничения за сметка на прогресивни, благоприятстващи растежа икономически политики. Това предполага пълното използване на гъвкавостта, заложена в Пакта за стабилност и растеж, завършване на Банковия съюз, както и на Икономическия и паричен съюз. Да се обърне по-голямо внимание на влиянието на фискалните политики върху социалната сфера, и това да бъде адекватно отразено в националните програми за реформи и Националните препоръки. Системите за социална защита не са икономическо бреме, а активи, които правят икономиката по-устойчива на шокове. • ЕС трябва да се ангажира със стратегия за (ре)индустриализация в подкрепа на работниците и индустриалните общности, както и да подготви европейските индустрии за предизвикателствата на идните десетилетия, включително климатични и демографски промени, недостига на ресурси, цифровизацията и увеличаващата се глобална конкуренция. • ЕС трябва да гарантира спазването на върховенството на закона във всички страни-членки. Приветстваме усилията на ръководената от Вас Комисия в това отношение, без значение къде тези принципи са под заплаха. • ЕС трябва да гарантира, че няма да има Европа на две скорости. Всички европейски граждани са и трябва да останат равни. Кохезията трябва да остане в основата на нашия общ проект, ако искаме той да оцелее и да продължи да се развива.   Уважаеми г-н Председател, позволете ми още веднъж да отправя настойчив призив за конкретни резултати по тези приоритети, така че те да станат осезаема реалност за всеки европеец. Крайно време е да направим Социалния стълб реалност, както и плана за социални мерки, който да даде възможност Европа да спази направените обещания. Това трябва да бъде крайъгълният камък на шестия сценарий за бъдещето на Европа. Очаквам Вашето обръщение за състоянието на Съюза да бъде решителна крачка в тази посока.   Искрено Ваш, Сергей Станишев Президент на ПЕС", "date": "2017.09.13", "title": "Станишев в писмо до Юнкер: ЕС да гарантира, че няма да има Европа на две скорости"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372665-%D0%B0%D0%BC%D0%B1%D1%8A%D1%80-%D1%85%D1%8A%D1%80%D0%B4-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B0-18", "text": "Бившата съпруга на холивудската звезда Джони Деп показа как се забавлява по време на почивката си в Бали. Амбър Хърд, която преди месец се раздели с шефа на SpaceX Илон Мъск, сподели в социалната мрежа няколко горещи снимки, с които дава ясно да се разбере, че изобщо не скучае. На един от кадрите актрисата е само по бикини в басейна. За огромно съжаление на феновете й обаче, позира в гръб.            Това обаче не ги спря да коментират формите й. В мрежата са категорични, че раздялата с милиардера й се е отразила доста добре.", "date": "2017.09.13", "title": "Амбър Хърд се пусна гола (СНИМКА 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372666-%D1%81%D0%B0%D1%82%D0%B0%D0%BD%D0%B0%D1%82%D0%B0-%D1%81%D0%B5-%D0%B2%D1%81%D0%B5%D0%BB%D0%B8-%D0%B2-g-klasse-%D1%81%D0%BD%D0%B8%D0%BC%D0%BA%D0%B8", "text": "Geländewagen с 900 коня е една от звездите на щанда на Brabus във Франкфурт. Немското ателие планира да произведе само 10 бройки от \"най-мощния 12-цилиндров всъдеход в света\", всяка на цена 666 хил. евро.      Brabus G900 е построен на базата на Mercedes-AMG G 65, който се оборудва с 6.0-литров V12 с мощност 630 к.с. и максимален въртящ момент 1 000 Нм.      В Ботроп са увеличили кубатурата до 6.3 литра и са монтирали нов колянов вал, мотовилки, бутала, турбини, всмукателен колектор и изпускателна система.      Мощността е увеличена с 270 к.с., а въртящият момент достига 1 500 Нм, което позволява спринт до 100 км/ч за 3.9 секунди, с 1.4 сек. по-бързо от Mercedes-AMG G 65. От Brabus явно не се опасяват за живота на бъдещите си клиенти и са вдигнали тавана на максималната скорост до 270 км/ч.      Сатанинската G-Klasse е получила аеродинамичен пакет от въглеродни нишки Widestar, който увеличава широчината на каросерията с 12 сантиметра, 23-цолови колела, пренастроено окачване с електронно управление Dynamic Ride Control, подсилени спирачки и две отделни задни седалки със собствена мултимедия за всяка.            ", "date": "2017.09.13", "title": "Сатаната се всели в G-Klasse (Снимки)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372667-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BE%D1%81%D0%BB%D0%B5%D0%BF%D1%8F%D0%B2%D0%B0", "text": "Сериозни здравословни неволи застигнали Лили Иванова в разгара на лятното й турне. Примата се прибрала по спешност в столицата, за да посети дългогодишния си очен лекар, който следи състоянието й.   Изненадващо, естрадната дива получила замрежване на погледа и нетърпимо главоболие. Хора от антуража й веднага запазили час при известен офталмолог, който я приел моментално въпреки натоварения си график. Оказало се, че за пореден път намаленото зрение на Лили й създава проблеми. Тя се появила в кабинета със зачервени очи и изглеждала все едно е обгорена.     Състоянието й се дължало на ослепителните прожектори, които греели в лицето й по време на концерти. Заради близките дати на рециталите очите на Иванова нямали достатъчно време на починат и състоянието им се влошило. От лекарския кабинет коментират, че най-вероятно в първите дни на есента Лили щяла да се подложи на лазерна операция, каквато претърпя и през 2015-а, за да може да закрепи здравето си за още няколко години.   С недъга на зрението певицата се сдобила още като мома, когато й казали, че се нуждае от очила с висок диоптър, но тя не обърнала внимание на съветите на специалистите. За лещи не искала да чуе, а тъмни очила на сцената изрично отказвала да носи, защото искала контакт с публиката. Феновете й обаче забелязват, че след като паметта започна да й изневерява и Лили се принуди на чете текстовете на песните си по време на концерти, вече не виждала и буквите, макар да били с огромен шрифт.   Очевидно и природосъобразният начин на живот не може да я избави от белезите на старостта, коментират хора от обкръжението на примата. Всъщност тази година се оказала драматична за здравето на Лили, която на два пъти посещавала спешния център в „Пирогов“.   Приемът й в лечебното заведение се наложил заради възпаления на гърлото, които граничели с гнойни ангини. Макар Иванова да хапвала по няколко лъжици мед всеки ден, имунитетът й бил нисък и хващала всеки вирус, който върлувал навън.", "date": "2017.09.13", "title": "Лили Иванова ослепява"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372668-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Необходимо е да изоставите предишни ангажименти на работното място, за да се заемете смело с нови задачи. Ще настъпят някои промени в колектива, така че бъдете бдителни. В личния живот, не трябва да показвате раздразнителност, а по-скоро да станете по-лоялни и по-отстъпчиви с избраника си. Вечерта е подходяща за посещение на фитнес зала. Слушайте интуицията си и едва след това, подписвайте важни документи. Прекалената ви енергия, няма да ви позволи да седите на едно място, затова бъдете внимателни. Отношенията ви с любимия, може да се развалят, заради неоправданата ви ревност. Защо да раздухвате огъня, ако няма причина? Днес, ще може да се възползвате от всяко обстоятелство, с което се сблъскате. Просто не бързайте и бъдете уверени в себе си, за да спечелите. Благоприятно, ще се развиват въпроси свързани с финансови инвестиции и подписване на сделки. Вечерта, ще посрещате гости отдалеч. Днес, не започвайте нещо голямо, по-добре се заемете с малки неща. Проблемите в дома , ще ви изкарат от равновесие, но не бъдете твърде подозрителни. Многообещаващ ден в любовен план, когато най-после, ще се решите да отидете на романтична среща. Дори ако не чувствате дълбоко чувство към даден човек, не бъдете категорични. Очаква ви един интересен ден, когато всички наоколо, ще искат да общуват и споделят новини с вас. В личния си живот, не позволявайте да бъдете използвани. В противен случай вие сами ще бъдете разочаровани от това, към което сте се стремили с цялото си сърце. Вечерта, ви очаква, доста домашна работа. Днес се заемете с неотложните въпроси, в дома и ежедневието. Всичко да свършите сами няма да стане, затова потърсете помощ от близки роднини. Ден за изплащане на дългове и връщане на стари проблеми. Но вие сте силни и мъдри и ще успеете да решите бързо всички въпроси. Основното нещо е, да не се предавате пред трудностите. Днес повече, ще преживявате за вътрешния си комфорт, отколкото за финансовото положение. Мотото ви ще е, че парите не са всичко и ще решите да се отдадете на хобито си. В ежедневието, може да имате шанс да промените не само работата, но и професията си. В семейния живот, не трябва да се придържате към стандартното, а да внасяте повече разнообразие. Очаква ви светъл и успешен ден във всяко отношение. Толкова активно, ще се заемете с работата, че до вечерта, ще получите добри доходи. Проблеми са възможни в любовта, когато новият ви партньор, ще ви отговори с отказ. Може би всичко това за добро? Особено, ако все още не сте сигурни- обичате или сте само увлечени.   Не трябва да се жертвате, както за хората, така и за работата. Имайте предвид, че с такава позиция от ваша страна, може да бъдете използвани. Няколко обезпокоителни новини, ще дойдат при вас по телефона през деня. Основното нещо е, не се притеснявайте преди време. Вечерта може спешно да трябва да купите билети и да тръгнете на път. Днес, запазете своя оптимизъм във всяка ситуация. Денят се очаква да бъде труден, но продуктивен. Ако се почувствате встрани от това което се случва, не се паникьосвайте. Скоро всичко ще се нормализира, стига да не предадете управлението в неправилни ръце. И за сега, избягвайте всякакви спорове с шефовете. Днес, ще получите много обещаващи и печеливши предложения. Но се съсредоточете върху домашните работи, а не върху преговорите и командировките.Умствената работа, ще даде добър резултат, но от физическия труд трябва да се откажете. Особено, ако имате неприятни симптоми от страна на здравето. Очакват ви уважение и почести, към които олкова дълго сте се стремили. Дори и да не успеете да изпреварите в работата, по-опитните си колеги, шефовете ще ви насърчат и наградят. Креативните от вас, ще бъдат поканени да участват в масово събитие, където ще покажат своите изключителни способности.", "date": "2017.09.13", "title": "Дневен хороскоп 13 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372669-%D1%82%D0%B0%D1%80%D0%B8%D1%84%D0%B8%D1%82%D0%B5-%D0%BD%D0%B0-%D0%BE%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8", "text": "Oбpaзът нa oxpaнитeля пo нaшитe гeoгpaфcĸи шиpини нaй-чecтo ce cвъpзвa c гopилa c физиĸa нa тpиĸpилeн гapдepoб, пoглeд нa влюбeн ĸaлopифep и peчниĸoв зaпac oт 6-7 цинизми, в ĸoитo ocнoвeн пepcoнaж e нeчия мaйĸa. И дoĸaтo y нac cтepeoтипът зa тaĸъв пaзвaнтин e нaлoжeн ĸaтo oбщecтвeнo мнeниe, в тaĸa блeнyвaния Зaпaд дa cи бoдигapд нa извecтнa и бoгaтa ocoбa e пoвeчe oт пpecтижa пpoфecия. Cпpaвĸa – ĸyлтoвият филм „Бoдигapд” c Keвин Kocтнъp и пoĸoйнaтa вeчe Уитни Xюcтън.     Ocвeн cлънчeви oчилa, пиcтoлeт нa ĸpъcтa и cлyшaлĸa в yxoтo, зaнaятът нocи зaвидни дoxoди, cъизмepими c pиcĸa, ĸoйтo нeминyeмo въpви pъĸa зa pъĸa c eжeднeвнaтa paбoтa. Πpoвepĸaтa нa „Bceĸи дeн” пoĸaзa, чe пoвeчeтo бизнecмeни y нac xeм иcĸaт дa ce чyвcтвaт cигypни и дa пapaдиpaт c яĸи зaĸpилници, xeм нe им ce щe дa плaщaт зa oxpaнa. Зaпoзнaти cи дoвepиxa, чe нaй-cтиcнaт oт вcичĸи тoп бapoвци пo нaшитe гeoгpaфcĸи шиpини e Xpиcтиян Гyщepoв. Heзaвиcимo, чe cъcтoяниeтo нa бaщa мy Дoбpoмиp ce oцeнявa нa oĸoлo 100 милиoнa eвpo, зa здpaвeтo и цeлocттa нa чepвeния нacлeдниĸ ce гpижaт чeтиpимa бoдигapдoвe c пoвeчe oт cĸpoмнaтa зaплaтa oт 1200 лeвa. Зaтoвa и Гyщepoв-cин, ĸoйтo нacĸopo зaвeдe пpeд oлтapa Mapa Oтвapaчĸaтa, ce cпpягa ĸaтo циция №1 в eлитa c eдвa 5000 лeвa мeceчeн paзxoд зa oxpaнa. Mлaдият милиoнep ce дъpжaл и дocтa злe c бoдигapдoвeтe cи. Чecтo яĸитe мoмчeтa влизaт в poлятa нa зaĸyпчици и мъĸнaт тopби c пoĸyпĸитe нa гocпoдapя cи.   Ha дpyгия пoлюc e coчeният ĸaтo нaй-бoгaт бългapин Bacил Бoжĸoв. Ocвeн чe oxpaнитeлитe мy ca c пpoфecиoнaлни нaвици и oбyчeниe, зaплaтитe им ca двoйни в cpaвнeниe c „ĸoлeгитe”, ĸoитo бдят нaд Гyщepoв. Bacил Бoжĸoв пpъcĸa oĸoлo 30 бoнa зa 30 дни дeнoнoщнa oxpaнa. Hayчиxмe, чe гapдoвeтe мy – мeждy 6 и 8 дyши, peдoвнo пoceщaвaт тpeниpoвъчни лaгepи, нa ĸoитo пoддъpжaт дoбpaтa cи физичecĸa фopмa и ĸoндиция. Cпopeд зaпoзнaти бeлeг зa пpoфecиoнaлизъм oxpaнaтa дa e нeзaбeлeжимa зa oĸoлния cвят. Taĸa cтoи въпpocът пpи Бoжĸoв, ĸoйтo oбиĸнoвeнo движи caмo c двaмa или тpимa eĸcпepти пo бoйни изĸycтвa. Bcяĸa зaдявĸa c тяx e пoвeчe oт нeyмecтнa, пpeдyпpeдиxa изтoчницитe ни.   Cpeд oтнocитeлнo нaяcнo c тpyднocтитe нa пpoфecиятa бoдигapд ce oĸaзa eнepгийният oлигapx c пpeтeнции зa пapтиeц Xpиcтo Koвaчĸи. Myлтимилиoнepът e paздeлил oтгoвopнocттa зa cигypнocттa cи мeждy двa eĸипa oт пo 4 чoвeĸa, в ĸoитo „peдницитe” пoлyчaвaт пo 2000 лeвa. Bceĸи oтpяд cи имa пo eдин нaчaлниĸ, ĸoйтo ce пoдпиcвa cpeщy пoнe 4 бoнa вceĸи мeceц. Taĸa излизa, cпoĸoйcтвиeтo нa лидepa нa „Лидep” ĸocтвa 20 000 лeвa. Cпopeд инфopмaциятa в тoзи цeнoви диaпaзoн oт 2 бoнa ce движaт зaплaтитe нa oщe няĸoлĸo oт „гoлeмитe” – Бpaтя Mapгини, Злaтoмиp Ивaнoв – Злaтĸo Бapeтaтa и Eвeлин Бaнeв – Бpeндo.Paзлиĸaтa e в чиcлeнocттa нa мaлĸитe им apмии.   Cpeд тяx cпoмeнaтитe нaй-дoбpe пaзeни ca Kpacимиp и Hиĸoлaй Mapинoви, зa чиятo cигypнocт бдят 24 чaca в дeнoнoщиeтo пoвeчe oт 12 чoвeĸa. Te ca и cpeд нaй-дoбpe въopъжeнитe, oбиĸнoвeнo движaт c пoнe двa aвтoмaтa „Kaлaшниĸoв” c ĸъc пpиĸлaд, и ecтecтвeнo пpитeжaвaт paзpeшeниe зa изпoлзвaнeтo им. Meждy 6 и 8 ĸapaтяги cлeдят зa здpaвeтo нa Бapeтaтa и Бpeндo.B цялaтa cмeтĸa oт oxpaнитeли нe ce вĸлючвaт xopaтa, ĸoитo ca нa пocт в ĸъщитe ĸpeпocти нa cпpягaнитe ĸaтo мaфиoтcĸи бocoвe бивши cпopтиcти. Ocвeн COT, видeoнaблюдeниe нa цялaтa yлицa, ĸyчeтa и ceнзopи зa движeниe, нa вceĸи ъгъл в дoмoвeтe нa дoбpe oблeчeнитe бизнecмeни имa пo eдин зopъĸ гapд.   Πpимep зa cтpиĸтнo oтнoшeниe ĸъм пepcoнaлнaтa cигypнocт ca cтpoитeлнитe пpeдпpиeмaчи и видни xoтeлиepи Бpaтя Динeви. Дo Йopдaн и Динĸo вceĸи дeн ĸaтo ceнĸи ca инcтaлиpaни 16 чoвeĸa, ĸoитo пoлyчaвaли и нaй-дoбpoтo зaплaщaнe oт вcичĸи в бpaншa. Tвъpди ce, чe зa 30 ĸaлeндapни дни тoвa пepo oт бюджeтa в „Динeви гpyп” зaĸoвaвaлo 80 000 лeвa. Aĸo ĸъм cмeтĸaтa ce пpибaвят пaзвaнтитe нa oгpoмнaтa им фaмилия – caмo пo-гoлeмият Динĸo имa шecт дeцa oт чeтиpи жeни, cyмaтa нaбъбвa дo нaд 100 бoнa, т.e. пoнe пo 3 xил. лeвa нa дeн.   Eĸcпepти твъpдят, чe инaчe пpecтижнaтa и мъжĸapcĸa paбoтa бoдигapд щe дeвaлвиpa, дoĸaтo бизнecмeнитe y нac нe ce нayчaт, чe нe нa вceĸи здpaвeняĸ cъc cчyпeни yши и зъл пoглeд мoгaт дa пoвepят живoтa cи. Toгaвa и зaплaщaнeтo щe oтгoвapя нa нивoтo нa pиcĸa, пpи ĸoйтo вceĸи eдин cмeлчaгa yпpaжнявa пpoфecиятa cи.    ", "date": "2017.09.13", "title": "Тарифите на охраната на най-богатите българи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372670-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE-%D0%B8%D0%B7%D0%B4%D0%B0%D0%B2%D0%B0%D0%BC%D0%B5-%D0%B5%D0%B2%D1%80%D0%BE%D0%BB%D0%B8%D1%86%D0%B5%D0%BD%D0%B7%D0%B8-%D0%B7%D0%B0-%D1%82%D0%B8%D1%80-%D0%BE%D0%B2%D0%B5", "text": "           ", "date": "2017.09.13", "title": "Нелегално издаваме евролицензи за ТИР-ове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372671-%D1%81%D0%B2-%D1%81%D0%B2%D1%89%D0%BC%D1%87%D0%BA-%D0%BA%D0%BE%D1%80%D0%BD%D0%B8%D0%BB%D0%B8%D0%B9-%D1%81%D1%82%D0%BE%D1%82%D0%BD%D0%B8%D0%BA", "text": "Св. Корнилий станал известен в Божията църква не много след Възнесението на Господа Иисуса Христа и първата, апостолската Петдесетница.   Той живеел в Кесария ПалестинскаРечник. Бил стотник от полка, наричан Италийски. Произхождал от знатна римска фамилия.   Отначало езичник, той станал \"прозелит на вратата\" - вярвал в Единия Бог, както вярвали юдеите, обаче не изпълнявал юдейските обреди.   В свещената книга \"Деяния на светите апостоли\" (10 глава) се говори, че той бил благочестив и богобоязлив с целия си дом, че правел много милостини на народа и че винаги се молел на Бога. Господ обикнал добродетелния езичник и го приел като пръв член на Своята Църква из средата на езичниците.   Обръщането на Корнилий към Христа Бога станало по чудесен начин. Веднъж, по време на гореща молитва, той се удостоил да види ангел Божи, който му известил, че неговите молитви и милостини са угодни. При това ангелът заповядал на Корнилий да прати човеци в град ИопияРечник, да повика при себе си апостол Петър и да изпълни всичко, което тоя апостол ще му каже.   На другия ден пратениците били вече на път и наближавали града. Около обяд апостолът се бил изкачил на плоския покрив на къщата, в която живеел, и там коленопреклонно се молел. По някое време почувствал глад. Унесъл се в размисъл. Дигнал наново поглед нагоре и видял небето отворено. Някакъв съд се спущал към него като голямо платнище, привързано в четирите краища. В него имало различни животни, зверове, влечуги, птици.   Апостолът чул глас, насочен към него: - Стани Петре, заколи и яж! Потресен апостолът отговорил: - Не, Господи, защото никога не съм ял нищо мръсно или нечисто. Повторно се чул глас от небето: - Което Бог е очистил, ти не считай за нечисто! На три пъти апостолът чул тоя глас. След това съдът се дигнал към небето. Симон Петър бил в недоумение: какво ли значи това видение. Но веднага след това разбрал смисъла му. Тримата пътници, изпратени от Корнилий, били вече пред входната врата. Дух Свети внушил на апостола да слезе долу и да тръгне с тия пътници към дома на Корнилий. Апостолът приел пратениците, нагостил ги, разбрал за какво са дошли и на другия ден тръгнал с тях за Кесария (виж също Кападокия). Заедно със своите домашни, със свои роднини, приятели и познати Корнилий го посрещнал радостно и почтително: спуснал се пред нозете му и му се поклонил. Апостолът го подигнал и казал: - Вие знаете, че не е простено на човек юдеин да се събира или да се сближава с другопленник. Но Бог ми яви да не считам никой човек мръсен или нечист. Затова, бидейки поканен, дойдох без възражение. Сега питам: по каква работа пратихте за мене? Развълнуван, Корнилий отговорил: - От четири дена до тоя час постих, а на деветия час се молех у дома си; и ето, застана пред мене един мъж в светла дреха и рече: \"Корниле, твоята молитва е чута, и твоите милостини се спомниха пред Бога. И тъй, прати в Иопия и повикай Симон, наречен Петър; той е гост у Симон Усмаря, край морето; той ще дойде и ще ти говори.\" На часа пратих за тебе, и ти добре стори, че дойде. Сега прочее ние всички стоим пред Бога, за да чуем всичко, що ти е заповядано от Бога.     Тогава св. апостол Петър започнал своята проповед за Господ Иисуса Христа. Разказал за Неговото идване на земята, за въплъщението Му. Изложил Неговото учение за мира, разкрил накратко делата Му. Говорил за изкупителните Му страдания, за смъртта и възкресението Му, а също и за Неговото Второ пришествие, когато ще се яви като съдия над живи и мъртви. (виж Последните дни, Второто пришествие и Страшният Съд, бел.ред.) Докато още проповядвал, Дух Свети слязъл върху всички, които слушали словото. И те започнали да прославят Бога и да говорят на разни езици. Слушащите наоколо юдеи се смаяли, че и върху езичниците се излял дарът на Пресветия Дух. Корнилий, цялото му семейство и всичките му роднини и приятели, които присъствали на това тържество, приели свето Кръщение.   По-късно св. апостол Петър пристигнал в Йерусалим. Повярвалите в Христа юдеи го укорили, че се сближил с езичници. Той им разказал какво се случило с него, разказал им за видението, за слизането на Пресветия Дух върху повярвалите езичници. Тогава всички разбрали, че Бог призовава и езичниците към спасение. Оттогава насетне апостолите почнали да проповядват ревностно и на езичниците.   Като станал християнин, член на Божията църква, Корнилий оставил всичко и тръгнал с апостол Петър, който го възвел в епископско достойнство. Заедно с него обиколил много страни, като също пламенно благовестял спасителната истина за Сина Божи.   Когато апостол Петър бил в Ефес, получил известие, че в град Скипиосис господствало с груба сила езичеството. Апостолът, Тимотей и Корнилий разсъждавали кой от тях да отиде да възвести словото Божие в тоя град, потънал в тъмнина и смъртна сянка. Хвърлили жребие и изборът се паднал на Корнилий.   Преданието говори, че ревностния Корнилий се отправил незабавно към жителите на тоя нечестив град. Там той претърпял много поругания и мъчения за Христа. С Божия сила разрушил храма на Аполон и кръстил княза на тоя град, Димитрий, заедно с няколко стотици езичници. Стигнал до дълбока старост. Бог му предизвестил деня на кончината. Той повикал в течение на известно време при себе си всички християни. Дал им последни напътствия да преуспяват в християнските добродетели. Помолил се на Бога за всички тях, оставил свой приемник и тихо и блажено починал.   С течение на времето неговия гроб бил забравен и изоставен. Но светецът се явил на троадския епископ Силуан, посочил му своя гроб и внушил да се изгради на това място храм Божи. Епископът изпълнил нареждането с помощта на благодетелния християнин Евгений. От мощите на св. Корнилий се извършили много чудеса.", "date": "2017.09.13", "title": "Св. свщмчк Корнилий стотник"}
{"url": "http://www.classa.bg/%D1%81%D0%B2%D1%8F%D1%82/item/372661-%D1%8E%D0%B6%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Невъзможно е. По този начин някои икономически анализатори са преценили предложението на венецуелския президент Николас Мадуро да използва валути, различни от долара, за извършване на международни транзакции. Неверие и критика се изляха върху възможността Венецуела да използва алтернативна система за плащане, за да излезе от \"изнудването чрез долара\", както Мадуро заяви миналата седмица, по време на представянето пред Народното Учредителното събрание на осем проекта за справяне с кризата в страната. За някои икономисти, противници на правителството, тази кошница от валути, с безплатно конвертиране, с която могат да се извършват парични сделки в юани, рубли, евро и рупии, може да излезе \"по-скъпо\" на Венецуела и да унищожи \"доверието\", създавано от долара. Решението, обявено от Мадуро, идва след като американското правителство продиктува \"нови и силни\" финансови мерки срещу южноамериканската страна в отмъщение за избирането на национално учредително събрание, бойкотирано от самото начало от Вашингтон. През октомври миналата година, Международният валутен фонд (МВФ) добави юана към своята кошница от валути, в които влизат долар, евро, йени и лири. Още през 2014 г. някои нововъзникващи икономики използваха юана за валутните резерви, въпреки че те не са го оповестили публично, според президента на Централната банка на Китай, Джоу Сяочуан. От 2009 г. насам Пекин е направил валутни суапове с над 20 държави, включително Швейцария, Бразилия, Хонг Конг, Индонезия и Южна Корея. С други думи, Венецуела няма да е първата, която ще извършва сделки по този алтернативен начин. Решението, оповестено от Мадуро, вреди на американското правителство и на икономиката му и го изолира все повече и повече. Венецуела може да продаде суровината си (петрол) във всякакъв вид валута. \"Икономиката е фундаментално политически факт, а политическата динамика, национална и глобална, е непредсказуема\", казва икономистът Хуан Карлос Валдес. \"Ако ние отхвърлим долара, ние ще развиваме икономиката си и ще продължим напред\", казва специалистът, който вярва, че Венецуела може да бъде \"за пример на други страни\". Той обяснява, че за разлика от САЩ, Китай \"не е империалистическа държава и не нахлува в страните, които не следват техните икономически политики\", което би могло да е финансово привлекателно и за други нации в света. В момента 40% от венецуелския суров петрол се купува от азиатския гигант, 20% от Индия и 20% от Съединените щати. Експертът гарантира, че макар разнообразяване на валутната кошница съобщена от Мадуро \"няма да е лесно\", защото 41% от глобалните транзакции се извършват в долари, то е \"важно и безспорно положително.\"", "date": "2017.09.13", "title": "Южноамериканска страна обещава да сложи край на \"хегемонията на долара\""}
{"url": "http://www.classa.bg/%D1%81%D0%B2%D1%8F%D1%82/item/372662-%D1%85%D0%BE%D0%BA%D0%B8%D0%BD%D0%B3-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%B7%D0%B5%D0%BC%D1%8F%D1%82%D0%B0-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-100-%D0%B3%D0%BE%D0%B4%D0%B8%D0%BD%D0%B8", "text": "Като \"най-великото приключение в историята\" квалифицира известният британски учен Стивън Хокинг предизвикателството пред човечеството, което ще се изправи пред изчезване, ако не е готово да напусне Земята и да колонизира други планети в следващия 100 години. Физикът заяви, че човечеството няма да бъде в състояние да оцелее в климата и замърсяването, което ще унищожи Земята, каквато я познаваме. В същото време той твърди, че има надежда за да оцелеем, ако колонизираме обитаеми планети и предлага по-конкретно Проксима б. Това е планета, открита през август 2016 г., обикаляща около Проксима Центавър, звезда, която е най-близо до нашата Слънчева система, на 4,2 светлинни години. И докато планетата се намира на разстояние от нея \"само\" на 7 милиона километра, което е значително по-малко от това между Земята Слънцето, очакванията са възможни, защото Проксима Центавър е много по-студена, а предложената планета е в \"обитаемата зона\" и нейната температура би позволила водата на повърхността й да бъде в течно състояние. \"Аз не се съмнявам, че в крайна сметка ние ще намерим начини да пресичаме огромни разстояния в космоса само до няколко години и нашата изобретателност ще ни доведе до Проксима б. През следващите 100 години ще се впуснем в най-голямото си приключение в историята\" подчертава ученият в документалния филм \"Търсене на нова земя\". На днешните ракети ще отнеме около 120 000 години, за да достигнат планетата, затова е необходимо да се ускори развитието на технологиите. \"Трябва да сме подготвени в рамките на 100 години. Колонизирането на Проксима b ще бъде най-голямото предизвикателство пред нашия вид\", каза Хокинг.", "date": "2017.09.13", "title": "Хокинг: Човечеството ще трябва да напусне Земята през следващите 100 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372664-%D1%82%D0%B2-%D0%B2%D0%BE%D0%B4%D0%B5%D1%89-%D0%B2%D1%82%D1%80%D0%B5%D1%89%D0%B8-%D0%B7%D1%80%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE-18", "text": "Хуан Медио, водещ на испанското тв шоу Afternoon Here And Now, шокира всички пред телевизионния екран след като извади ножица и започна да преследва своята колежка Ева Руиз с желанието да й среже полата. Зрителите бяха изумени от това неочаквано развитие на предаването, още повече, че то се предава директно в следобедните часове, пише \"Дейли Мейл\".  \r\n   \r\n   Въпреки че впоследствие Хуан Медио обясни, че странните му действия били отмъщение за предишна шега срещу самия него, на засрамената му колежка й се наложи да бързо да прикрива интимните части на тялото си, докато камерите продължаваха да предават на живо.  \r\n   \r\n   Тв водещият заяви, че с трика с ножицата си върнал за това, че Ева Руиз му срязала от своя страна негов панталон след като той отказал да танцува с нея. \r\n   \r\n    В Испания не приеха спокойно необичайната случка като много от потребителите в социалните мрежи и обществени личности заклеймиха действията на водещия.  \r\n   \r\n   Според тях подобно поведение е недопустимо, особено когато предаването се излъчва на живо в средата на деня и много деца може да го гледат. \r\n    ", "date": "2017.09.13", "title": "Тв водещ втрещи зрителите(СНИМКИ/ВИДЕО 18+)"}
{"url": "http://www.classa.bg/%D1%81%D0%B2%D1%8F%D1%82/item/372655-%D1%87%D0%B5%D0%BB%D0%BD%D0%B8%D1%82%D0%B5-10-%D1%82%D1%80%D1%8A%D0%BC%D0%BF%D0%BE%D0%B2%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Президент на САЩ  не е любимата чаша чай на Континента (или каквато и да е напитката по европейски избор). Изследване на Pew Research Center установява, че Тръмп е «широко непопулярен» в световен мащаб, като 22% от анкетираните смятат, че той върши правилните неща. Едва една пета от европейците са убедени, че Тръмп ще действа правилно, а това включва и тръмпофилите в Русия.   Но тези цифри не разказват цялата история. Ако погледнете най-разпознаваемите му лични характеристики (силен и харизматичен към поддръжниците му, арогантен и нетолерантен към другата страна) и в подписаните от него политики (противопоставящи се на свободната търговия и отворените граници за мигрантите, скептични по отношение на регулирането и държавата-бавачка, моята държава на първо място във всичко), тогава Тръмпизмът е по-привлекателен в Стария свят, отколкото мислят европейските класове.   За да се определи колко привлекателен може да бъде Тръмп в 47-те европейски страни, POLITICO въвежда Индекса на Тръмп.     Има метод за това не напълно ненаучно класиране на мястото, къде европейският Доналд Тръмп има най-голям шанс да бъде избран. Излязохме с 13 категории, свързани с неговата запазена марка в политиката. Желанието за промяна е едно, а за властелин — друго. Съществува и контрастен подход към свободните медии и агресивен подход за намаляване на регулациите. Тогава преценихме колко благоприятно е всяка страна да отговори на всяка характеристика, пренесохме резултатите въз основа на рейтингова система между 1 и 10 и направихме сметката.     Чешката република е на върха на таблицата «Тръмп»: Както и в Съединените щати, недоволството от традиционните политически партии (оригиналните партии от десницата и левицата ODS и CSSD имат едва 10% в последните избори) създаде възможност. Ако някой като Доналд Тръмп щеше да се кандидатира за кабинета, би имал сериозен шанс да бъде избран — а всъщност някой и го прави. Андрей Бабиш, който вероятно ще бъде избран за министър-председател през октомври, е направил многократно сходство с Тръмп в миналото, включително и в статията в «POLITICO» от 2015 г. Някои прилики са очевидни: Бабиш е бизнесмен милиардер без предишен политически опит, който се рекламира като аутсайдер; той е известен с политически неправилни коментари, много от тях за имигрантите, идващи в страната; и се застъпва за твърда имиграционна политика, която не включва стена, а «крепост», която предпазва от мигрантите.   Но дори и в по-тънки политики, вероятният следващ лидер на Чешката република има тръмпови качества: Бабиш подкрепя увеличаването на разходите за отбрана, но се колебае да увеличи финансирането на здравеопазването, когато беше министър на финансите през 2016 г., което го превръща в един от малкото европейски лидери, с които се срещнахме и които имаха нещо общо с политиката на Тръмп за здравеопазването. А реакцията на Бабиш да бъде сравняван с Тръмп не направи нищо, за да омаловажи впечатлението, че е арогантен. Разликата между него и Тръмп, каза той, е, че «Тръмп е фалирал няколко пъти … а аз не съм.»   Преди да е имало Доналд Тръмп, имаше Силвио Берлускони: наперен, самоуверен медиен магнат, който пресичаше линиите една след друга с реториката си и всеки път обвиняваше «враждебните медии» или «комунистическите прокурори» за отрицателно отразяване на делата си. По същия начин, както железният Доналд непрекъснато избягва последствията, които другите очакват от неговата «война срещу политическа коректност», Берлускони излъчва неподчинение, без да губи подкрепа. Преди да има изтекъл записа с Тръмп, който се хвали, че «когато сте звезда … можете да направите каквото и да било» на жените, имаше запис на Берлускони, което се хвалеше, че е „ оправил само осем» жени предишната нощ, въпреки че имало опашка от 11.   Макар в момента да не е на власт — той беше осъден за данъчни измами и изгонен от сената през 2013 г. — Берлускони се завръща. Когато изборите се проведат през 2018 г., изглежда, че трикратният бивш премиер ще бъде неразделна част от формирането на ново правителство. И Тръмп би бил популярен в Италия поради същата причина, поради която Берлускони може да се върне в политиката: Общество, което е уморено от традиционните политици и е готово да отхвърли елитарните политически партии в полза на самопровъзгласили се популисти.   По отношение на политиката, позициите на Тръмп се изравняват с тези на Северната лига на Матео Салвини, крайнодясната партия, която съперничи на партията на Берлускони в допитванията до общественото мнение. Салвини е невероятен фен на Тръмп, и той също така се застъпва за по-твърда политика за имиграцията, по-опростен данъчен кодекс и защита на националната идентичност на страната му срещу външни лица.   Русия е единствената страна в изследването на Pew, освен Израел, където доверието в американския лидер, че прави правилните неща, се увеличи след избирането на Тръмп, което показва, че руската общественост вижда нещо, което харесва в Доналд. Всяка политическа победа за Тръмп би била възможна в Русия, ако той засили статута си на силния човек — може би като замести игрите на голф с плуването по голи гърди – тъй като Русия клони към предпочитанието на алфа-мъжко поведение в публичната сфера. Подобно на Тръмп, популярността на руския президент Владимир Путин е изключително силна в центъра на своята страна и най-слаба в големите градски центрове (въпреки че мащабът е различен — Путин последователно се радва на рейтинги от около 80 на сто одобрение, а Тръмп вижда исторически ниски рейтинги на одобрение под 40% от май насам).   Политиките на Путин надцакват Тръмп по много начини, може би показвайки това, което президентът на САЩ може да постигне, ако е на власт от 18 години и има мнозинство от две трети в законодателната система. Тръмп се стреми да изстреля нагоре военната сила; Путин е поел големи разходи за обновяване на военните. Тръмп иска да опрости данъчната система; Русия има плоска ставка за данък върху доходите от 13% за данъкоплатците. Тръмп осъжда всеки, който не е съгласен с него; Отношението на Путин е по-смъртоносно, тъй като много критици на неговия режим умират по подозрителен начин. Тръмп често отрича фактите и говори неистини пред медиите; лъжата е приемлив начин за взаимодействие с пресата и избирателите за Путин.   Има политически различия между двамата: Путин твърди, че подкрепя международната търговия, докато Тръмп говори с анти-търговска реторика, а имиграцията не е ключова дума за Путин. Но в крайна сметка комбинацията на мъжкарството на Тръмп, отричането на медиите и военните му стремежи биха стояли добре в Кремъл.   Реджеп Тайип Ердоган е на власт като премиер и впоследствие президент от 2003 г. насам. Въпреки че Ердоган, за разлика от Тръмп, е опитен политик, неговите стъпки ехтят като «Да направим Турция отново велика»: Ердоган обеща да повиши жизнения стандарт в своята страна ( в което той успя) и наскоро да възстанови турското място от османските времена като най-влиятелната нация в Близкия изток. Двамата лидери също споделят силни тенденции и склонност да критикуват лично (Ердоган е съдил повече от 2000 души за обиди срещу него), и двамата имат зетьове, когото са възнаградили с влиятелни политически позиции (зетят на Ердоган, Берат Албайрак, е министър на енергетиката).   Тръмп и Ердоган имат припокриваща се сърцевина на подкрепата — и двамата се обръщат към религиозните консерватори и националистите, за да печелят избори. Има обаче някои характеристики на Тръмп, които веднага биха затруднили избирането му в страна с мюсюлманско мнозинство като Турция: Неговите груби коментари за жените няма да бъдат добре приети и двата му развода няма да му помогнат. Изолационистките имиграционни и търговски политики на Тръмп няма да паснат на страна като Турция, която успешно използва тези две области като инструмент в отношенията си със Запада.   Унгария доказа, че стената на Доналд Тръмп не е изцяло само в неговото въображение. Нарастващата враждебност на страната към имиграцията доведе до изграждането на ограда от бодлива тел по южната й граница в опит да се спре притокът на бежанци от 2015 г.   Премиерът на Унгария Виктор Орбан е лидер, подобен на Тръмп, и политическите им приоритети се синхронизират в повече сектори, а не само по имиграцията: враждебността на Тръмп към «фалшивите медии» бледнее в сравнение с отношението към пресата на Орбан , който стигна до затварянето на най-големия опозиционен вестник. Въпреки това, след седем години на власт, партията на Орбан остава най-популярната в страната.   От гледна точка на третирането на жените, прочутата фраза на Тръмп «сграбчи ги за п…..а», не би била първата в сексистката реторика, която да се появи в унгарската политика, което означава, че тя не може автоматично да води до дисквалифициране: Орбан няма жени министърки в своя кабинет и, наред с други инциденти, когато беше запитан защо е уволнил посланичката във Вашингтон, той каза: «Аз не се занимавам с проблемите на жените».   Азербайджан се намира по средата на Индекса на Тръмп. Президентът Илхам Алиев и Доналд Тръмп са в хармония по три въпроса: медии, военни и Русия. Влиянието на Москва върху Азербайджан произтича както от географската им близост, така и от тесните връзки между Алиев и Путин. Русия се утвърждава по-агресивно сред съседите си, а Азербайджан изглежда все по-податлив на руски желания за сътрудничество.   Азербайджанският стремеж към регионално лидерство също доведе до приемането на тръмпизираща политика на продължаващите традиционни вражди, като Тръмп продължи войната в Афганистан, докато Азербайджан размахва саби срещу местния си враг Армения. Освен това, както Алиев, така и Тръмп поддържат напрегнати отношения с медиите, като първият дори излиза извън щита «фалшиви новини», като води непримирима война срещу всички критици на авторитарния режим, като възнаграждава близките до режима репортери с безплатни апартаменти. Реториката на Тръмп, която изкривява реалността, щеше да му служи добре в Азербайджан; Алиев се бори срещу правата на човека и демокрацията като европейски и американски «двойни стандарти», предназначени да разрушат държавата.   Азербайджан също така спечели честно споменаването си за присъствието на съпругата на Алиев Мехрибан Алиева, която има удивителна прилика с Мелания Тръмп и също така стана вицепрезидент. Въпреки това призивът на Тръмп като аутсайдер, който идва да разтърси системата, няма да бъде ужасно ефективен за азербайджанците. Алиев е втори в политическа династия; той и баща му са ръководили страната след разпадането на Съветския съюз, а партията му има политически монопол с почти всички места в парламента, и краят не се вижда.   Управляващата партия «Право и справедливост» (PiS), която доминира на политическата сцена на Полша, водена от Ярослав Качински, дойде на власт чрез тръмпистка тактика: обещавайки глас и съчувствие към поляците на село, които смятаха, че предишното центристко правителство ги е изоставило.   На пръв поглед може да изглежда, че Тръмп и Качински не си приличат: единият лети със самолети между златни хотели с неговото име, докато другият ръководи бизнеса в «задушен и спартански кабинет»; единият туитва всяка прекомерно пресилена мисъл, докато другият не притежава компютър; единият е имал поредица от красиви съпруги, докато другият никога не е бил женен и живее с две котки. Но двамата си приличат по това, което има значение: като политици. И двамата държат на себе си, сприятеляват се с няколко чужди лидери; и двамата очакват интензивна лична лоялност от своите подчинени; както и Тръмп, Качински «вбесява близо половината от страната и завладява останалите».   В Полша най-голямата трудност за избирането на Тръмп би бил неговият безсрамен външен блясък, който ще се окаже неприятен за консервативната общественост, и настояването му за намаляване на общественото здравеопазване, което би било непопулярно — „Право и справедливост“ дойде на власт с обещанието за една от най-щедрите социални програми в полската история в основата на тяхната кампания.   България вече има стена, за която Тръмп може само да мечтае. Трудностите по отношение на имиграцията играят в полза на България и страната построи ограда от бодлива тел по границата си с Турция през 2014 г., за да спре потока от мигранти от Близкия изток. Президентът Румен Радев, бивш пилот на изтребител, спечели изборите миналата година, като се закле, че няма да позволи страната да се превърне в «мигрантско гето». Първоначално министър-председателят Бойко Борисов като че ли даде своята благословия на дейностите на самообявилите се националисти, но по-късно сниши тона на подкрепата си.   Якият бивш шампион на карате, Борисов може да донесе мачистките забележки, все едно са взети от наръчника на Тръмп. Когато беше попитан през 2014 г. дали е време той да се върне на премиерския пост в период на политически безпорядък, той отговори: «Когато има зимна буря, човек управлява колата, защото е най-опитен.»   Подобно на настоящия Бял дом, българската политика също е дълбоко и мрачно преплетена с интересите на Кремъл и руските олигарси. Една голяма разлика с Америка на Тръмп е, че България далеч не е протекционистка по отношение на чуждестранните инвестиции. За разлика от антикитайски настроения Тръмп, България сигнализира за отвореността си към китайските инвестиции в сектори като транспорт и инфраструктура.   Най-новият възпитаник на председателството на Съвета на Европейския съюз, Малта, е бил подложен на проверка през последните шест месеца, след като стана свидетел на преизбирането на Джоузеф Мускат. Неговият характер на култ към личността е подобен на този на Тръмп: той е култивирана личност «баща на народа», има намерение да се издига над партийните политики, за да обедини страната и неговата книга «Йосиф: Най-доброто време за страната предстои да дойде» отразява митингаджийския вик на Тръмп да бъде направена Америка отново велика. Въпреки че е обект на криминално разследване за предполагаема корупция, Мускат спечели изборите, които той свика през юни, след като разруши опозицията, като заяви, че тя разпространява злонамерени лъжи.   Реалните политики на Тръмп биха били по-малко успешни в Малта, отколкото неговата личност. Бивша британска колония, страната се ползва с по-либерална система за здравеопазване и е приятелски настроена към чужденците: Мускат, въпреки че е ръководил кампанията срещу ЕС по време на референдума от 2003 г., е променил тембъра си. Той също така е наблюдавал икономически бум, основан отчасти на насърчаването на руски олигарси и китайски магнати да купуват малтийски паспорти, както и да превърнат острова в една от най-предпочитаните дестинации за онлайн хазартни компании.     На пръв поглед изборът за президент на Еманюел Макрон изглежда като най-антитръмпистката стъпка, която една страна може да направи: Един балансиран млад центрист, който се застъпва за стабилност и международно сътрудничество, бе избран вместо причиняващия разделение крайнодесен лидер — Марин льо Пен — подкрепяща забраните за имиграция и изолационизма.   Но Макрон и Тръмп имат повече общи неща, отколкото се виждат с невъоръжено око. И двамата имат опит в частния сектор, Тръмп като бизнесмен и Макрон като банкер. И двамата се представиха като радикални алтернативи на традиционната политика в тяхната страна. И двамата имат втвърдяване по отношение на обществени идоли, което доведе до напрегнати връзки с пресата. И докато Макрон се представя като либерален, някои елементи от неговата политика са марково протекционистки. Той национализира корабостроителница, за да блокира италианското й поглъщане и иска да наложи повече ограничения върху евтиния източноевропейски труд.   Това не означава, че двамата имат идентични подходи: Макрон се стреми да направи президентството по-достойно, отклонява интервюта и създава дистанция между себе си и обществеността, докато Тръмп е взел противоположния подход, затваряйки разстоянието между себе си и неговите избиратели, като разпространява своите послание чрез социалните медии. Без съмнение, за облекчение на френската общественост, никога няма да видите Макрон да туитва „РАБОТНИ МЕСТА!“ или «covfefe».   Безсрамието на Тръм вероятно няма да бъде добре прието от френската общественост, но твърдото му ръководство и реториката в стил „страната на първо място“ биха могли. Значителното привличане от дясната партия на Льо Пен, натрупано по време на кампанията за президентските избори, показва, че има част от френската общественост, която би харесала това, което Тръмп би казал.   Съвременната британска политическа фигура, най-много приличаща на Доналд Тръмп, вероятно е бившият лидер на Партията за независимостта на Обединеното кралство (UKIP) Найджъл Фараж. И двамата са прибързани и неконвенционални, и двамата се представят като политически аутсайдери, които играят с техния търговски опит, и двамата използват имиграционната политика като котва за политическото им кредо.   Но независимо от успехите на Фараж (той е член на Европейския парламент от 1999 г. насам и UKIР беше решаващ фактор за провеждането на референдума за Брекзит, той в крайна сметка е постигнал малък политически успех в Обединеното кралство. Той се кандидатира за парламента седем пъти и губеше при всеки случай — въпреки че британската избирателна система не му помагаше. Това поставя голям въпрос дали британската версия на американския президент ще бъде успешна.   Самият Брекзит бе задвижван отчасти от същото икономическо недоволство и изолационистки инстинкти, които доведоха до избирането на Тръмп в САЩ — но има и различия. Повечето застъпници на Брекзит са застъпници на повече, не за по-малко, свободна търговия. Също така, по отношение на здравеопазването, британската любов към системата за здравеопазване (NHS) би означавала, че Тръмповата здравната система няма да е градивна за обществеността. Личните характеристики на Тръмп също биха били повод за отблъскване. Докато призивите му за радикална промяна биха имали чуваемост, британската общественост обикновено е предпазлива с властелините.  ", "date": "2017.09.13", "title": "Челните 10 Тръмпови държави в Европа"}
{"url": "http://www.classa.bg/%D1%81%D0%B2%D1%8F%D1%82/item/372659-%D0%BA%D0%BD%D0%B4%D1%80-%D0%BA%D1%8A%D0%BC-%D1%81%D0%B0%D1%89-%C2%AB%D1%89%D0%B5-%D0%B2%D0%B8-%D0%BF%D1%80%D0%B8%D1%87%D0%B8%D0%BD%D0%B8%D0%BC-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%81%D1%82%D1%80%D0%B0%D0%B4%D0%B0%D0%BD%D0%B8%D0%B5-%D0%B8-%D0%B1%D0%BE%D0%BB%D0%BA%D0%B0", "text": "Северна Корея заплаши САЩ с „най-голямото страдание и болка“, ако американците продължават да настояват пред ООН за по-тежки санкции срещу азиатската страна, съобщи Channel NewsAsia.   След шестия ядрен опит на режима в Пхенян американската дипломация настоя за по-тежки санкции срещу Ким Чен-ун, за да бъдат възпрени военните му провокации.   Вашингтон настоява за петролно ембарго, замразяване на активи, както и ограничения за износа на текстил. Севернокорейското външно министерство предупреди САЩ, че ще платят дължимата цена, ако продължават по този път. „На САЩ ще причиним най-голямото страдание и болка, които някога са преживявали в историята си“, предупреждава външното министерство на Северна Корея.     „Светът ще стане свидетел как КНДР обуздава американските гангстери, предприемайки поредица от действия“, посочват още севернокорейските дипломати на фона на голямото напрежение на Корейския полуостров.   През последните месеци Северна Корея извърши няколко ракетни и ядрени опити, които бяха остро осъдени от международната общност. Американците предупредиха Ким Чен-ун, че ако бъдат нападнати – или техни съюзници – то ще последва мощен военен отговор.", "date": "2017.09.13", "title": "КНДР към САЩ:  «Ще ви причиним най-голямото страдание и болка"}
{"url": "http://www.classa.bg/%D1%81%D0%B2%D1%8F%D1%82/item/372656-%D0%BE%D1%82-6-%D0%B3%D0%BE%D0%B4%D0%B8%D0%BD%D0%B8-%D0%B5%D0%B4%D0%BD%D0%B0-%D0%B0%D0%BA%D1%83%D0%BB%D0%B0-%D1%81%D0%B5-%D0%BF%D0%BE%D1%8F%D0%B2%D1%8F%D0%B2%D0%B0-%D0%BF%D1%80%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0,-%D0%BF%D1%80%D0%B8%D1%87%D0%B8%D0%BD%D0%B5%D0%BD%D0%B8-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B8", "text": "Тя не пропусна и този път: както се случва в продължение на шест години, фалшивата снимка на акула, плуваща сред наводненията, причинени от урагани, се върна в мрежата. Сега, след преминаването на Ирма, се появи във Флорида. Първата й поява бе през 2011 г. с урагана Ирене; след това със Санди през 2012 г., с Матю през 2016 г. и през август тази година с Харви. Родена благодарение на Photoshop, тя се разпространява вирусно и вече е редовен герой на социалните мрежи. Според сайта Snopes изображението е взето от списанието \"Africa Geographic\" през 2005 г. Това е бяла акула, която била снимана, когато преследвала един фен на плаването с кану. Впоследствие е използвана за фотомонтаж, който я накара да се появи на покрита с вода магистрала, когато ураганът Ирене удари източния бряг на Съединените щати през 2011 г. И от този момент започва славата й, тъй като след всеки ураган е налице в мрежата.", "date": "2017.09.13", "title": "От 6 години една акула се появява при наводненията, причинени от урагани"}
{"url": "http://www.classa.bg/%D1%81%D0%B2%D1%8F%D1%82/item/372657-%D0%B3%D0%B5%D0%BE%D1%84%D0%B8%D0%B7%D0%B8%D1%86%D0%B8%D1%82%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-8-2-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "Американската служба за геологическо проучване (USGS) е определила причината за земетресението с магнитуд 8.2, \"най-силното от 100 години\", настъпило на 7 септември на южното крайбрежие на Мексико. Според статия, публикувана на интернет страницата на списание Nature, земетресението е настъпило в област, в която се намират тектоничните плочи на Кокос и Северна Америка, причиняващи висока вулканична активност и силни земетресения в региона. Обаче този път причината не била плъзгането или подпъхването на първата плоча над втората, а едно необичайно събитие: деформация в плочата на Кокос. Яша Полет, сеизмолог в Калифорнийския Политехнически университет (САЩ), казва, че земетресения от такъв мащаб обикновено стават в рамките на зоната на отдалечаване, където се случва процес на потъване на океанската плоча под ръба на друга, а не когато една от тях се сгъва. Експертът казва, че през последните 50 години са открити земетресения със сходни характеристики, но нито едно от тези пропорции. Все още е \"твърде рано да се определи защо бе толкова масивно\" и това ще вдъхнови много бъдещи изследвания, заключава той. Земетресението е имало повече от 900 вторични труса, потвърдени от Националната сеизмологична служба на Мексико (SSN). По-конкретно, до 8:00 часа (местно време) на 10 септември бяха записани 904 труса. Най-силният беше с магнитуд 6,1, край бреговете на щата Чиапас. Националната комисия по извънредни ситуации потвърди смъртта на 58 души, 45 в Оаксака, 10 в Чиапас и 3 в Табаско.", "date": "2017.09.13", "title": "Геофизиците определиха причината за земетресението с магнитуд 8.2 в Мексико"}
{"url": "http://www.classa.bg/%D1%81%D0%B2%D1%8F%D1%82/item/372658-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B4%D0%B2%D0%B8%D0%B3%D0%B0%D1%82%D0%B5%D0%BB,-%D0%BA%D0%BE%D0%B9%D1%82%D0%BE-%D0%BD%D0%B0%D1%80%D1%83%D1%88%D0%B0%D0%B2%D0%B0-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D0%BD%D0%B0-%D1%84%D0%B8%D0%B7%D0%B8%D0%BA%D0%B0%D1%82%D0%B0", "text": "Китайските експерти за пръв път са разработили прототип на иновативния двигател EmDrive, чийто ефект не може да бъде обяснен по отношение на закона за запазване на енергията, според вестник Daily Mail, цитиращ китайската CCTV-2. Въпреки че техническите подробности на разработката не са дадени, разпространеното видео гарантира, че двигателят скоро ще бъде тестван в космоса. EmDrive се състои от магнетрон, който генерира микровълни и резонатор за натрупване на енергия от вибрациите. Това създава тласък, който не може да бъде обяснен със закона за запазване на енергията. Според създателите му една електроцентрала, базирана на двигател от този тип, ще позволи на човека да стигне до ръба на слънчевата система само след няколко месеца. Преди това учените от НАСА заявиха в научна статия, че EmDrive всъщност произвежда \"постоянен\" тласък, като не използва гориво и не генерира насочен лъч радиация, което според експертите е в противоречие със закона за запазване на импулса. Търсене в мрежата показва, че патент за двигател със същото име EmDrive е издаден само преди дни във Великобритения на Satellite Propulsion Research Ltd (SPR Ltd) – малка базирана в Англия компания. Предстоят интересни събития и коментари.", "date": "2017.09.13", "title": "Китай представи двигател, който нарушава законите на физиката"}
{"url": "http://www.classa.bg/%D1%81%D0%B2%D1%8F%D1%82/item/372660-%D1%80%D1%83%D1%81%D0%B8%D1%8F-%D0%BD%D0%B5-%D0%BF%D1%80%D0%B8%D0%B5%D0%BC%D0%B0-%D0%BF%D1%80%D0%B5%D1%82%D0%B5%D0%BD%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D1%81%D1%82%D0%B0%D1%82%D1%83%D1%82-%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D1%81%D0%B8%D0%BB%D0%B0", "text": "Постоянният представител на Русия в ООН Василий Небензия заяви, че Москва не е съгласна с намеренията на Пхенян да стане ядрена сила. \"Ние не приемаме претенциите на Северна Корея да получи статут на ядрена сила. Русия подкрепи всички резолюции на Съвета за сигурност на ООН, в които се призовава за прекратяване на програмите за ядрени ракети и де-нуклеаризация на Корейския полуостров \", съобщава изявлението на Небензия пред Съвета за сигурност на ООН след приемането на резолюцията за Северна Корея. Руският посланик в ООН обаче посочи, че Руската федерация смята, че потенциалът на мерките за финансов натиск върху Пхенян е практически изчерпан и че \"едно допълнително ограничение може да бъде еквивалентно на опит да се задуши икономиката на страната и да предизвика дълбока хуманитарна криза\". В същото време той подчерта, че Русия смята, че е „неправилно да не реагира остро на ядрените опити\" и следователно подкрепя резолюция 2375, но призовава всички членове на ООН да положат усилия и да потърсят политико-дипломатически решения на ситуацията на Корейския полуостров. На 3 септември Пхенян проведе шестия ядрен тест, този път с водородна бомба. Този нов ход на севернокорейския лидер Ким Чен-ун бе остро критикуван от международната общност и по-специално от азиатските страни.", "date": "2017.09.13", "title": "\"Русия не приема претенциите на Северна Корея да получи статут на ядрена сила\""}
{"url": "http://www.classa.bg/%D1%81%D0%B2%D1%8F%D1%82/item/372663-%D1%81%D0%B0%D0%BC%D0%BE-%D0%BB%D1%83%D0%B4-%D0%BC%D0%BE%D0%B6%D0%B5-%D0%B4%D0%B0-%D0%B8%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "«Антируските санкции нанасят вреда на икономиката на Германия, а политиката на конфронтация заплашва европейската сигурност и мира в Европа», констатира тя.   каза левият политик.   Лидерът на левите в бундестага също изрази мнението си по повод кризата, разгоряла се на Корейския полуостров.   «Всички не са на себе си, че в разпореждане на такъв диктатор, като Ким Чен Ун от Северна Корея, се намира атомно оръжие.     подчерта Вагенкнехт. Къде по-голяма заплаха за «мира по цялата планета», според немския политик, произлиза от главата на Бели дом Доналд Тръмп.    отбеляза Сара Вагенкнехт.", "date": "2017.09.13", "title": "Само луд може да иска война с Русия"}
{"url": "http://www.classa.bg/%D1%81%D0%B2%D1%8F%D1%82/item/372654-%D0%B7%D0%B0%D0%BB%D0%BE%D0%B7%D0%B8%D1%82%D0%B5-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "                                 ", "date": "2017.09.13", "title": "Залозите за наследник на Владимир Путин"}
{"url": "http://www.classa.bg/%D1%81%D0%B2%D1%8F%D1%82/item/372649-%D0%B7%D0%B0%D1%89%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%BF%D0%BB%D0%B0%D1%89%D0%B0-%D0%BD%D0%B0-%D0%BF%D0%BE%D0%BB%D1%88%D0%B0-%D0%B7%D0%B0-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "          Трудно е да се води обективен и безпристрастен дебат за полските искания за репарации, имайки предвид колко жестоки са били престъпленията, извършени от германците в Полша през Втората световна война. Тогава нацистка Германия превръща Полша в най-зловещата арена за изтребление на европейските евреи. Арена, на която се води и безогледна война срещу полското цивилно население - война, която по много признаци отговаря на дефиницията за масово унищожение на хора, съдържаща се в конвенцията за геноцида на ООН, подписана през 1948 година.     Случилото се в Полша от 1939 до 1945 година е описано подробно от историците. То надхвърля дори и най-смелите ни представи. Затова и всеки отговор, който отхвърля или релативира исканията за обезщетения за загубите и страданията на поляците през шестте години на германска окупация на страната, изглежда неадекватен, безчувствен и дори неморален.   Въпреки всичко казано дотук, германското правителство е длъжно да реагира с юридически действия срещу исканията на Варшава. Защото ако не го направи, то ще открехне вратата за подобни искания и от други страни. Полша не е единствената жертва на националсоциалистическата агресия. Имайки предвид какво е причинил Третият райх на цяла Европа, може да се твърди, че подобни искове биха съсипали дори такава мощна в икономическо отношение държава като Германия. Нека не забравяме освен това: че общата европейска политика, нашият общ отговор на предизвикателствата на настоящето и бъдещето би бил невъзможен, ако оставим злодеянията на миналото да диктуват днешния дневен ред.   Това не би било от полза за никого - включително и за една Полша, която през последния четвърт век спечели много от европейското обединение. Именно процесът на европейско единение е отговорът на историята от времето на Втората световна война. Никой не оспорва голямата историческа отговорност на Германия. Но тук става въпрос за това да превъзмогнем бремето на миналото, за да можем днес да гарантираме мира в Европа. С реториката на сегашното полско правителство се постига точно обратното - в ущърб на всички ни.  ", "date": "2017.09.13", "title": "Защо Германия не бива да плаща на Полша за миналото"}
{"url": "http://www.classa.bg/%D1%81%D0%B2%D1%8F%D1%82/item/372650-%D0%BF%D1%80%D0%BE%D1%86%D0%B5%D1%81%D1%8A%D1%82-%D0%BD%D0%B0-%D0%B2%D0%B5%D0%BA%D0%B0-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%87%D0%B5%D0%BF%D0%B5", "text": "          Групата \"Националсоциалистически нелегални\" (NSU), основана от Беате Чепе и двама нейни съмишленици, е отговорна за цяла поредица от убийства, извършени между 2000 и 2007 година. Жертвите са деветима мъже, всичките с чужди корени, както и една полицейска служителка. Двамата сподвижници на Чепе - Уве Мундлос и Уве Бьонхарт - сами сложиха край на живота си. През ноември 2011 телата им бяха открити в опожареното им жилище в Цвикау, Източна Германия. Беате Чепе, която е живяла с двамата неонацисти, се предаде сама на полицията.     Процесът срещу Чепе и още четирима помагачи на терористите продължава вече повече от четири години. Но сега се стигна до важна развръзка: федералната прокуратура поиска доживотна присъда за основната обвиняема Беате Чепе. По думите на прокурора Херберт Димер, подсъдимата носи отговорност за всичките десет убийства, извършени от неонацистката група. Информационните агенции съобщават, че 42-годишната Чепе е посрещнала новината без никакви емоции.   Според разследващите органи, Беате Чепе не е присъствала на нито едно от убийствата. Но тъй като е подпомагала двамата си сподвижници Уве Мундлос и Уве Бьонхарт, тя е съотговорна за извършените от тях престъпления, които са имали за цел да всеят страх и ужас сред мигрантите в Германия. В заключителната си пледоария прокурорът не посочи дали вижда основание деянията на Чепе да бъдат окачествени като особено тежко престъпление, което би направило невъзможно предсрочното ѝ освобождаване от затвора - след излежаване на 15 години от присъдата. В процеса предстоят още пледоариите на другите ищци по делото, както и на защитата. Окончателната присъда се очаква най-рано след няколко седмици.", "date": "2017.09.13", "title": "Процесът на века: поискаха доживотна присъда за Чепе"}
{"url": "http://www.classa.bg/%D1%81%D0%B2%D1%8F%D1%82/item/372651-%D0%B2%D1%8A%D0%B7%D0%B4%D1%83%D1%85%D1%8A%D1%82-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-%D1%80%D0%B0%D0%B7%D0%B1%D0%BE%D0%BB%D1%8F%D0%B2%D0%B0", "text": "Германската стюардеса Керстин Конрад никога няма да забрави своя първи \"fume event\": това е изразът, използван в бранша, когато въздухът в самолетната кабина е замърсен. Тъй като в задната част на самолета нейните колеги били усетили странна миризма, пилотът я накарал да провери за какво става въпрос. \"Спомням си как отидох отзад и вдишах въздух от най-задните въздушни отвори\", разказва тя. \"Веднага ми прилоша. Заболяха ме главата и коремът. Почувствах болки из цялото тяло. Части от тялото ми дори изтръпнаха.\"   Часове след това Керстин Кондрад е била като упоена. \"Не можех да извършвам съвсем обикновени дейности - например да наливам сокове в чашите на пасажерите или нещо подобно\", казва тя и добавя: \"Тогава седнах и дълго време гледах в една точка. Много мои колеги описват тези ситуации по подобен начин. Много от тях казват, че в този момент се чувстват като зомбита.\"     Само през 2016 година Федералната служба за разследване на инцидентите със самолети (BfU) е регистрирала 228 \"fume events\". Според информация на телевизия ZDF, действителният им брой е много по-висок. Обяснението за разминаването, според ZDF, гласи: BfU не винаги е била уведомявана за инцидентите.   Ако пилот на самолет бъде засегнат от обгазяване - така, както се е случило на Керстин Конрад - последиците може да са много опасни. Затова и пилотите имат възможност да си сложат маски, през които им се подава чист кислород, веднага щом усетят странна миризма. Останалият екипаж, както и пътниците обаче нямат такава възможност - кислородните маски, които се спускат от тавана, доставят просто обогатен на кислород въздух от пътническия салон.   От всичките 228 случая на обгазявания на самолети, регистрирани през 2016, само два са класифицирани от BfU като тежки инциденти - такива, при които пилоти са били принуждавани да дишат с кислородни маски, или случаи, при които е настъпвала някаква временна неспособност у пилотите.   \"На мен няма да ми се случи\", си мислила Керстин Конрад още преди първия ѝ \"fume event\". \"Преди да ми се случи за първи път, си мислех, че такива неща стават изключително рядко.\" От 2013 нататък обаче Конрад е преживяла четири \"fume events\". Понякога те са били придружени от неприятна миризма, понякога не. Общото при всички четири случая е следното: главоболие, болки в корема, болки в мускулите, изтръпване по тялото и отпадналост. Най-лошото за германската стюардеса обаче е друго: че покрай замърсения въздух днес тя страда от най-различни заболявания, поради които вече не може да упражнява професията си.     Въздухът, който вдишват пасажерите в пътническия салон, се засмуква от турбините на самолета направо отвън и лесно може да бъде замърсен със субстанции от горивото (керосин), от масло или хидравлична течност. Производителите на самолети, както и авиокомпаниите отхвърлят подобни твърдения. \"Методът на засмукване на въздуха се използва още от 1960-те години и се е доказал като напълно надежден. Освен това засмукването се извършва преди точката на впръскване на горивото и неговото възпламеняване в горивната камера. Затова технически е изключено въздух, подаван към пътническия салон, да бъде замърсен с отработени газове или с остатъчни субстанции от горивната камера\", уверява Клаудия Неринг от Съюза на германските авиопревозвачи (BdL).   Технически това може и да е невъзможно, но доктор Астрид Хойтелбек от университета в Гьотинген свидетелства, че в кръвта и урината на пътници, обгазявани по време на полет, лекарите откриват точно такива субстанции. С помощта на метода Human-Biomonitoring лекарите са установили, че тези субстанции увреждат нервната система и белите дробове. При пациенти, преживявали т.нар. \"fume event\", са диагностицирани смущения на централната нервна система, ограничения в паметта, изтръпване на крайниците или проблеми с дишането.     От 2014 до днес д-р Хойтелбек е изследвала няколкостотин пациенти с такива симптоми след пътуване със самолет. Самолетните компании обаче твърдят, че връзката между двете неща не е научно доказана. Така например Европейската агенция за сигурността на полетите (EASA) е провела две изследвания на качеството на въздуха в самолетите. Според тях, въздухът, който дишат пътниците в самолета, с нищо не е по-лош от този в един средностатистически офис. Само че за тези две проучвания са изследвани едва 69 полета. Според д-р Хойтелбек, тези проучвания са несериозни, тъй като \"обгазяване настъпва средно в един на хиляда полета\". \"Имерванията на качеството на въздуха в само 70 полета е сериозна диспропорция\", казва тя.   \"Отровени в самолета\" - протестна акция в Берлин на 4 септември 2017   Има и други изследвания. Така например британски и австралийски учени са доказали \"пряка зависимост\" между аеротоксичния синдром (така се наричат вредите за здравето, причинени от обгазявания) и работното обкръжение, т.е. самолета. Това ново \"професионално заболяване\" трябва спешно да бъде признато за такова, призовават авторите на изследването, публикувано през юни 2017 от Световната здравна организация (СЗО). На запитване на ДВ, от Съюза на германските авиопревозвачи BdL отказаха да вземат отношение по темата.   Обикновените пътници на самолети не летят толкова често, колкото екипажите, но и при тях могат да настъпят увреждания на здравето вследствие на обгазявания. Стюардесата Керстин Конрад си спомня как след един подобен инцидент много от пътниците са поискали хапчета срещу главоболие. \"Но когато човек не знае, че е обгазен, той не допуска, че може да е бил натровен на борда на самолет\", казва тя.   Впрочем, доказването на натравянето е трудно, тъй като отровните вещества се задържат в кръвта и урината само няколко часа. Освен това изследвания по метода Human-Biomonitoring не се плащат от здравните каси, обяснява д-р Хойтелбек. \"А и лекарите, които не са специалисти в тази област, често не знаят какво точно трябва да търсят.\"   Междувременно в авиоиндустрията усещат натиска и започват да разбират, че трябва да съдействат. Защото \"сигурността и здравето на екипажите и пътниците за нас са приоритетна задача\", както казва говорителката на Съюза на германските авиопревозвачи Клаудия Неринг.   В момента във всички авиокомпании под шапката на BdL се провеждат тестове: системи за филтриране на въздуха и специални сензори следят постоянно качеството на въздуха в пътническите салони. Вероятно ще изминат две години, докато бъдат анализирани резултатите, и още поне три, докато ЕК поръча нова изследване, резултатите от което да имат задължителен характер и за авиоиндустрията.", "date": "2017.09.13", "title": "Въздухът в самолетите разболява?"}
{"url": "http://www.classa.bg/%D1%81%D0%B2%D1%8F%D1%82/item/372652-%D0%B0%D0%B9%D1%80%D1%8F%D0%BD,-%D1%80%D0%B0%D0%BA%D0%B8%D1%8F,-%D1%87%D0%B0%D0%B9,-%D0%BA%D0%B0%D1%84%D0%B5-%D0%BA%D0%BE%D0%B5-%D0%B5-%D0%BD%D0%B0%D0%B9-%D1%82%D1%83%D1%80%D1%81%D0%BA%D0%BE", "text": "        В Турция всичко се политизира, даже пиенето, четем в публикация на германския \"Тагесцайтунг\", който търси отговор на въпроса коя е най-турската напитка. Според авторката на статията Елизабет Кимерле, темата за алкохола поляризира страната поне толкова силно, колкото и въпросът за мюсюлманските забрадки. За основателя на републиката Мустафа Кемал Ататюрк се знае, че е бил страстен почитател на ракията. Освен това е препоръчвал на турците да консумират повече бира, понеже била много хранителна. Ататюрк умира едва 57-годишен - от цироза на черния дроб, припомня \"Тагесцайтунг\".     Днешният турски президент има съвсем други възгледи по въпроса. През 2013 година, когато още беше министър-председател, Ердоган силно ограничи продажбата на алкохол. Оттогава насам алкохол може да се продава само в определени часове от деня, а в близост до джамиите и училищата продажбата на алкохолни напитки е изцяло забранена. В чуждестранните филми, излъчвани по турската телевизия, цигарите и бутилките с алкохол се показват замъглени, а акцизът върху алкохолните напитки е толкова висок, че повечето турци и бездруго не могат да си позволят да си купят ракия.   „Нашата национална напитка е айрянът, а не бирата\", обяви Ердоган по време на един симпозиум през 2013 година. Но тук не става дума толкова за националната напитка на турците, колкото за прастария сблъсък между религиозния и светския начин на живот, коментира \"Тагесцайтунг\".     Айрянът и ракията - и двете напитки са на почит в Турция. Но не са само те: чаят и кафето също имат претенции за титлата \"най-турската напитка\". Дълго време национална напитка е кафето, но след разпадането на Османската империя чаят постепенно го измества. Причината: Йемен, който до този момент е бил основният доставчик на кафе, отпада от държавната територия. Впоследствие Ататюрк определя чая за новата национална напитка. През 1924 година е приет дори Закон за чая, съгласно който тази напитка трябва да е толкова евтина, че да е по джоба на всеки турчин.   Въпреки това обаче турците си остават любители и на кафето. Начинът, по който се приготвя истинско турско кафе, си е цяла наука. През 2013 година турската кафеена култура дори влезе в списъка на нематериалното световно културно наследство.     Коя е тогава националната напитка на турците: кафето, чаят, айрянът или ракията? Според турската патентна служба, официална национална напитка е ракията. Интересна подробност е, че местната анасонова ракия, която още през 15 век се е консумирала от гръцкото и турското население в Мала Азия, е била патентована не по времето на Ататюрк, а чак през 2009 година, когато на власт е върлият враг на алкохола Ердоган.   А що се отнася до айряна, произходът на тази напитка не е окончателно изяснен. Предполага се, че „авторството\" принадлежи на тюркски номадски племена, които са населявали региона между Манджурия и Каспийско море в периода между 552 и 744 година.", "date": "2017.09.13", "title": "Айрян, ракия, чай, кафе: кое е най-турско?"}
{"url": "http://www.classa.bg/%D1%81%D0%B2%D1%8F%D1%82/item/372653-%D1%81%D1%83%D0%BF%D0%B5%D1%80%D1%83%D1%80%D0%B0%D0%B3%D0%B0%D0%BD%D0%B8%D1%82%D0%B5-%D1%81%D0%B0-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B8-%D0%BE%D1%82-%D1%87%D0%BE%D0%B2%D0%B5%D0%BA%D0%B0-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n \r\n\t \r\n \r\n\t \r\n \r\n\t \r\n Патрик Роди, експерт по геоинженерството, е открил наскоро публикувани от NASA Worldview сателитни снимки, които показват странни аномалии около ураганите Харви и Ирма, и пътищата, по които те би следвало да се движат. \r\n Изводите на експерта съвпадат с твърденията на други учени, които твърдят, че инсталацията HAARP е отговорна за скорошните вълни от урагани по света. \r\n   Вчера бе публикувана и статия, в която световноизвестният физик, д-р  , твърди, че „изкуствените“ бури са резултат от правителствена програма за изменение на времето. В процеса на реализацията им в небето се разпръскват наночастици, които след това се „активират“ чрез използването на лазери. \r\n   \r\n   Anongroup.org съобщава: В това видео можете да видите перообразни „тирета“, мъгла и вълнови възли, които обикновено се наблюдават при химтрейлите ( ), които се пръскат във въздуха, както и електромагнитно замъглено небе, които могат да се видят около ураганите и техните пътеки. \r\n   Аерозолните линии и тънките перообразни особености са лесно разпознаваеми „геоинженерни материали“, които се наблюдават около последните урагани. \r\n   Аномалният характер на ураганите Харви и Ирма, а може би и новите Хосе и Катя, трябва да насърчат хората да изследват, дали в тяхното образуване наистина има роля геоинженерството. \r\n   \r\n\t \r\n   \r\n    ", "date": "2017.09.13", "title": "Суперураганите са създадени от човека (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372648-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%BD%D0%B5%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D1%82%D0%B5", "text": "          Не си виждал пергел, но преподаваш геометрия? Навремето това е било не само възможно, но и напълно законно. В седмиците след 9 септември 1944 се премахват изискванията за образователен ценз за две ключови професии: тази на учителя и тази на полицая. Нормативните актове, с които е извършено това узаконяване, са официално публикувани. Но изглеждат твърде маловажни на фона на терора, обхванал страната през онази година.     50 години по-късно историята се повтаря. Подходът към тези документи е същият - фактите са публикувани, но интересът към тях разбираемо отстъпва на заден план на фона на разкритията за много по-тежки престъпления в миналото. И така до 2017 година, когато всеки политически скандал рано или късно опира до реторичния въпрос: Как стигнахме дотук?     Заповед № 3123   На 6 ноември 1944 година министърът на вътрешните работи Антон Югов издава Заповед №3123. С нея се \"премахват изискванията за образователен и служебен ценз\" за практически всички ръководни длъжности в системата на МВР. Документът влиза в сила със задна дата - от 9 септември 1944 година. Защото още в първите часове на новата власт в министерството са уволнени повече от 30 000 души, а на тяхно място са назначени служители, които не са непременно образовани, но пък са лоялни към ОФ. Така заповедта на Югов де факто узаконява липсата на грамотност и подмяната на професионална подготовка с политическа лоялност. Но тази наредба не успява да се справи с по-тежката задача: да осигури такава смяна на състава, която да е поне количествено равностойна. През първите две години комунизъм МВР не успява да запълни нито щата на традиционната полиция, вече преименувана на \"милиция\", нито щата на Държавна сигурност.    Междувременно годишните бюджети на правителството предвиждат за тази институция все по-обемен щат, а това насърчава още по-произволния прием на още по-необразовани служители. Очакванията, че стихийният набор на хора с времето ще отстъпи място на по-обмислена селекция, така и не се оправдават. През 1947 година сред \"разузнавачите\" на ДС, които са натоварени със задачата да следят най-големия противник на комунистическата партия - БЗНС, се откроява само един човек със завършен 8-и клас (по днешната терминология). Останалите са учили до 6-и клас, някои дори само до 4-и. През 1949 година министърът признава, че хората му не успяват да вербуват достатъчно доносници - включително и поради факта, че потенциалните доносници се оказват по-образовани от вербовчиците.   Решението е намерено по начин, който оттук нататък се възпроизвежда на различни нива и на различни места: вместо да се изисква по-добро образование, се подменя самият критерий за образованост. Подмяната не е само в това, че изискването за грамотност се заменя с изискването за преданост. Подмяната е и в това, че школите на МВР, в които преподаватели без образование започват да преподават несъществуващи науки, вече се приравняват към представите за традиционна образованост.     На 12 декември 1944 е приета Наредба-закон, която практически обездвижва българското образование за години напред. От тази дата нататък гимназиалните учители не са длъжни да покриват доскорошните строги изисквания. Вече могат да преподават без да са положили държавния си изпит, без да са изкарали задължителния стаж, дори без изобщо да са гимназиални учители - достатъчно е да са преподавали в прогимназия (за което се изисква двегодишно обучение в учителски институт) и да са препоръчани от директора. А по-късно въпросната препоръка е заместена от политическо решение на партийните комитети. Нещата се влошават допълнително, когато няколко месеца по-късно тригодишното обучение в чужбина започва да се признава за висше образование. Решението узаконява дипломи от СССР, където тригодишният курс на обучение е елемент от висшето образование.   Както пише историчката Весела Чичовска, занижените изисквания произтичат от липсата на кадри, а липсата на кадри - от мобилизирането на учители за фронта и от политическата чистка, предприета веднага след 9 септември. Впрочем, Министерството на просветата е единствената правителствена институция, за която е гласувана специална Наредба-закон \"за чистката\". В рамките на броени седмици са уволнени хиляди учители, чиято дейност е оценена като \"фашистка\". Нека уточним: в случая кавичките са сложени не за да намекват, че сред учителите не е имало пронацистки настроения, а за да подчертаят, че чистката е извършена в условията на произвол и при видима диспропорция между факт и реакция.  ", "date": "2017.09.13", "title": "България след 9 септември: възходът на необразованите"}
