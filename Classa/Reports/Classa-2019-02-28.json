{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393103-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%B3%D0%B5%D0%B9-%D0%B1%D1%80%D0%BE%D1%88%D1%83%D1%80a%D1%82a-%D1%89%D0%B5-%D0%B8%D0%BC%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B8-%D0%B7%D0%B0-%D0%BF%D0%BE%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D1%9D-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0", "text": "Според министерствата на образованието и на здравеопазването тя не е достигнала до деца и се е появила по погрешка в училищата \r\n Образователните брошури с гей двойки, които доведоха до скандал, не са достигнали до деца и са попаднали по погрешка в училищата. Това казаха от МЗ и Министерството на образованието в „Тази сутрин” по бТВ.  \"Минимален брой са училищата, до които е достигнала брошурата, според нас. Сигналът е подаден своевремнно\", каза Татяна Предова, експерт, дирекция \"Приобщаващо образование\", МОН.  \r\n   В Езиковата гимназия в Ямбол брошурата попада още през декември. По данни на Здравното министерство печатни материали са получили и в Монтана, Видин и Кърджали. Още вчера здравният министър Кирил Ананиев определи случилото се като провокация.  „Тези материали са единствено за разпространение в кабинетите за анонимно и безплатно консултиране, за таргетната група мъже, които правят секс с мъже, те неса за разпространение в училищата в страната. Указанията са ясно дадени, работи се на терен с целевата уязвима група”, поясни Д-р Тонка Върлева, директор,\"Промоция и профилактика на болести и зависимости\", МЗ.  Тя бе категорична, че това са здравно-образователни материали, не са показвани в часове на деца. Според нея информационната част е добра за превенцията от ХИВ и СПИН, но снимковия материал е наистина провокативен.  Д-р Върлева поясни и че няма как да е свързана с „джендър” идеологията, защото брошурата е създадена отдавна.  „Любов без последствия\" е издадена за първи път преди повече от 10 години. Финансира се от Глобалния фонд на ООН. За последно е актуализирана през 2017-та. Целта ѝ е да запознае хомосексуалните мъже с рисковете от заболявания, предавани по полов път.  bTV потърси за коментар д-р Елена Кабакчиева - председател на фондация \"Здраве и социално развитие\", която е изготвила брошурите. Според нея са подбрани така снимките, че не само да привлекат, но и да задържат вниманието.  \r\n       „Трябва да се подберат такива материали на изразяване, придружаващи посланията, които да задържат вниманието, за да се повярва на тази информация и да я приемем като нещо, което трябва да следваме при сексуално поведение”, каза Кабакчиева.  Според нея децата са виждали вече такива снимки като тази от брошурата.  „Атракцията е съчетана с инфомация, която ще промени поведението, за да запазим здравето си”, коментира Капакчиева.  От гражданска инициатива \"Поход за семейството\" обаче казаха, че снимките са с порнографско съдържание, а контрол липсва.  „Няма достатъчен контрол, виждаме увеличаващ се натиск от страна на европейските институции и лобита да прокарват „джендър” идеологията в училищата”, каза Ивайло Тинчев, гражданска инициатива \"Поход за семейството.  Според него има целенасочени кампании в тази посока. Детската психика е доста лабилна към подобен род информация, защото в тази възраст се оформя мирогледът им, смята Тинчев.  Сексологът д-р Румен Бостанджиев обаче беше категоричен, че материалът не е направен за ученици:  \"Мисля, че за трети път ще трябва да го кажа днес – тази брошура не е направена за ученици. Затова и си струва да бъде направено разследване и да се изясни кой е направил това безобразие, защото аз съм възмутен\", добави той.  \"От 30 години цял един екип от специалисти, включително и с д-р Върлева, работим в посока на програми, които подготвят младите хора за семеен живот и родителство – имаме един куп неща, които сме направили позитивни в тази връзка и сега един подобен скандал, хвърля петно върху всичко, което правим – с очевидната цел да се дискредитират всякакви дейности в тази посока”, каза още д-р Бостанджиев.  Служителите, които са допуснали разпространението на материалите в училищата, ще понесат наказание, казаха от МОН и МЗ. \r\n       \r\n   \r\n \r\n\t  ", "date": "2019.02.28", "title": "По следите на гей брошурaтa: Ще има наказани за попадането ѝ в училищата"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393104-%D0%BD%D0%B8%D0%B5-%D1%81%D0%BC%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D0%BE%D0%BF%D1%83%D1%81%D1%82%D0%BE%D1%88%D0%B5%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "В България, както и в другите източноевропейски страни, през последните 30 години беше проведена мащабна приватизация. Поголовно беше приватизирано почти всичко, включително и стратегически, структуроопределящи, високо технологични, експортно ориентирани, рентабилни и конкурентоспособни предприятия. Много от тях бяха впоследствие съсипани и дори разпродадени като скраб. Беше очевидно, че щом държавните предприятия са работели добре, техните стоки са приемани на нашия и чуждестранния пазар, осигурявали са рационална заетост, изплащали са заплатите на своя персонал, били са рентабилни, спазвали са законите, нямаше нужда да се приватизират. Същото важеше за банките и за другите финансови институции. Но тогавашните правителства очевидно са искали да ги подарят на роднини, на политически приятели, на чуждестранния капитал и да ги присвоят лично или чрез подставени лица.     Фаворизирането на частната собственост и пренебрегването на държавната и кооперативната собственост беше заложено и в Конституцията. В чл. 17., алинея 3. на Конституцията пише: „Частната собственост е неприкосновена”. Никъде в основния закон няма подобен текст, който да защитава държавната, общинската и кооперативната собственост. От това следва, че за разлика от частната собственост, те не са неприкосновени. Така беше създадена своеобразна конституционна основа на последвалото разграбване на създадени от десетилетия държавни, общински и кооперативни обекти за много десетки милиарди лева. Извършено беше огромно престъпно предизвикателство спрямо няколко поколения българи, създали това национално богатство. Пораженията от това престъпление са дълготрайни. Собствениците на заченатите по престъпен или полупрестъпен начин частни предприятия продължават да имат такова поведение и сега. Те продължават да укриват доходи, да не плащат данъци, да поддържат ниски заплати на своя персонал, а често пъти изобщо да не ги изплащат, нарушават трудовото законодателство и т.н. В българското общество и сега доминира убеждението, че тогавашната приватизация е била престъпна като цяло. А никой от извършителите на мащабното престъпление не е наказан. Сегашното наше поколение ще допусне непростима грешка ако остави това престъпление ненаказано, мотивирайки се с давност, с някои юридически формалности, с мнението на така наречената световна финансова общност или технически трудности. А нима участниците в тогавашното разграбване спазваха законите, общоприетите писани и неписани норми на обществения морал и другите изисквания, когато присвояваха държавното имущество! Клаузите на приватизационните и концесионните договори за запазване предмета на дейност, на работните места на персонала и т.н. бяха нарушавани масово. Нима тогавашните закони, приети в много от случаите от самите грабители, защитаваха обществените интереси! Такава съдбоносна игра за милиарди, засягаща фундаменталните интереси на милиони хора, не може да се оставя без последствия и трябва да се играе по общи правила. Защото ненаказаното престъпление е покана за нови престъпления. Ненаказаните сега ще крадат още по-настървено в бъдеще, защото знаят, че никой няма да им потърси сметка. Идните поколения на България няма да простят такова наивно великодушие на настоящото поколение спрямо престъпниците! Подобно великодушие би направило сегашното поколение българи косвен съучастник на престъпниците! Нашето поколение не бива да поема такава отговорност! На уважението на гражданите към обществото трябва да се отговаря с уважение. А на удара на престъпниците върху обществото с масовото му ограбване – с реципрочен удар! Ако съдим по ограбването на хиляди предприятия и на финансовите институции през 1990-те, по пародийния ход на така наречения процес по Корпоративна Търговска Банка (КТБ), по най-новите злоупотреби с концесиите и държавните поръчки и очевидната липса на политическа воля в нашата държава за обуздаване на престъпността и корупцията, през следващите години ще се разиграват още по-големи престъпни и корупционни събития във финансовия и в реалния сектор. Може да е имало някакъв икономически смисъл да се приватизират само лошо работещи предприятия, за да бъдат оздравени. Нали ни внушаваха, че частникът бил винаги добър стопанин, а държавата – лош. Ако беше така, частникът следваше да оздрави закупените губещи производства, да ги направи конкурентоспособни и да ги използва, като задоволява обществени потребности и печели. Но и това не стана. Ако съдим по реалностите през последните десетилетия, единственият противник на приватизацията на ниско рентабилни предприятия беше частният сектор. Той предпочете по-лесното и по-безопасното. Не показа склонност да демонстрира уж по-голямата си предприемчивост чрез рехабилитация на нерентабилни държавни стопански дейности. Може би сам не вярваше в приписваните му изключителни способности! Защото знаеше, че са фиктивни. Още при изработването на известния Указ 56 през 1987-1988 г. заложихме принципа: всеки български гражданин може да създава собствено предприятие с желан от него предмет на дейност. За целта не му беше нужно разрешение от властите, а само регистрация. Това даваше големи възможности на предприемчивите българи. Вместо този икономически здравословен подход МВФ, Световната банка и другите западни съветници ни натрапиха принципа на бързата, дори шокова приватизация на всички държавни имоти. Така най-добре работещите държавни предприятия бяха продадени на безценица на „избрани купувачи“ По същество те бяха подарени. Това беше престъпна подигравка с труда и предприемчивостта на няколко поколения българи. Допусната беше, меко казано, огромна грешка. В миналото, до 1989 г., беше фаворизирана до абсурд държавната собственост. Тя беше дори произволно наричана общонародна. Видяхме резултатите. Сега се отива в другата още по-абсурдна крайност – фаворизира се частната собственост. Вече 30 години виждаме катастрофалните резултати. От много години следя годишните доклади по конкурентоспособността на Световния икономически форум. Частните български предприятия продължават да са в групата на най-изостаналите в света по фирмена конкурентоспособност. И да са категорично на последно място в ЕС по качествените показатели за ефективна стопанска дейност. Последните изявления на Бойко Борисов за отличното състояние на българската икономика и за растящото благосъстояние на хората нямат нищо общо с действителността. Този човек не се уморява да говори неистини! Най-добре от обществена гледна точка щеше да е ако след 1989 г. в условията на пазарно стопанство и лоялна конкуренция, беше даден простор за нормално функциониране на държавната (общинската), частната и кооперативната собственост. Всички те, равнопоставени пред закона, следваше да се състезават помежду си. И да преуспява този вид собственост, който обслужва по-добре обществените интереси, в условията на лоялна конкуренция. Предимствата на един или друг вид собственост трябваше да се доказват на пазара в конкурентна среда, а не в управленските кабинети. Вместо това бяха създадени специални ликвидационни комисии за ликвидиране на земеделските кооперации и за поголовно изколване на едрия и дребен рогат добитък. Това беше едно варварско решение, за което и до сега никой не е наказан. Решаващо значение за икономическия и социалния прогрес има лоялната конкуренция, а не формата на собственост. Това е доказано безспорно от световната практика. За съжаление, то не беше разбрано у нас преди 30 години. Връх взеха догматичните, реваншистки и деструктивни сили, под диктата на МВФ, Световната банка и идеолозите на „Вашингтонския консенсус”. Светът вече започва вече да изтрезнява от тази заблуда, но народите от Източна Европа, платиха и продължават да плащат астрономическа икономическа, социална и морална цена. Съдбата на приватизираните предприятия в България показа съвсем различни от обещаваните резултати. Повечето бяха ликвидирани. И в индустрията, и в земеделието, и в транспорта. Навсякъде виждаме изоставени предприятия. Прозорците и дограмите им са изпочупени. Покривите и стените им са порутени. Машините им са разграбени и продадени като старо желязо. А тези, които продължиха да работят, произвеждат по-малко и на по-ниско равнище. Много от тях укриват печалбите си и плащат далеч по-малък корпоративен данък, отколкото преди приватизацията, когато бяха уж лошо стопанисвани от държавата. Същото важи и за данъка върху доходите на физическите лица и още повече – за ДДС и акцизите. Големи наши и чужди компании манипулират финансовите си баланси и не плащат данък върху печалбата в продължение на много години. Макар че той е най-ниският в ЕС. Чуждестранни компании прехвърлят нелегално в чужбина стотици милиони долари от печалбите си от много години. Шири се контрабандата, корупцията. Нищо вярно няма в твърденията на министър-председателя, че контрабандата е сведена под 5%. А многобройните държавни контролни финансови и други институции наблюдаваха този разгул на престъпност и корупция и с бездействието си го насърчаваха. Държавните власти въведоха през 2007 и 2008 г. прословутите най-ниски в ЕС „плоски” преки данъци, с оправданието, че оставяните по-големи ресурси на частните предприемачи ще бъдат инвестирани у нас. Това също не се случи. Нашите частни предприемачи предпочетоха да използват предоставяните им ежегодно 13-15 млрд. лева допълнителни ресурси, чрез по-ниските данъци, за всичко друго, но не и за физически инвестиции. Предпочетоха паразитното им използване за екстравагантни офиси и лични резиденции в екзотични райони на света, а също и за финансиране на престъпност и корупционни плащания. Вместо обещаното от властите рязко повишение на инвестициите, се случи обратното. Официално отчитаното вътрешно натрупване спадна и инвестициите се свиха драматично. През 2008 г. инвестициите у нас бяха 29,4 млрд. лева, през 2013 г. – 18,1 млрд. лв., а през 2017 г. – 17,6 млрд. лева. А Министерството на финансите и НАП наблюдаваха безучастно. Официалната статистика публикуваше тези данни. Виждаха ги и обективните анализатори. Само прокуратурата, ДАНС и другите контролни институции се преструваха, че не ги забелязват. Наистина ли не ги забелязваха? Този въпрос продължава да чака отговор. Мълчанието е своеобразен съучастнически отговор. А търпението на обществото спрямо това мълчание не може да бъде безкрайно! Добре че някои от най-чувствителните инвестиционни дупки се запълваха частично с трансфери от европейските фондове. А какво ще правим в бъдеще, когато тези трансфери спаднат или бъдат преустановени? Властите и частният бизнес ни обещаваха към 2005-2006 г., че с въвеждането на най-ниските преки данъци България ще стане още по-привлекателна за преките чуждестранни инвестиции (ПЧИ). И по този пункт ни заблудиха. През 2007 г. притокът на ПЧИ беше около 9,0 млрд. евро, през 2012 г – 1,3 млрд. евро, 2014 г. – 0,3 а през 2017 г. – 1,4 млрд. евро. Този срив се дължи на множество взаимно свързани вътрешни и външни причини. Важното е, че рекордно ниските преки данъци не се оказаха фактор, който може да неутрализира поне частично негативното влияние на другите причини върху притока на ПЧИ. Станахме отново свидетели, че ускореният икономически растеж, заетостта, здравеопазването, образованието, науката, културата, националната сигурност, отбраната, семейните доходи и благосъстоянието на гражданите са последното, което интересува нашия частен бизнес. За тях бързата и висока печалба на всяка цена, беше и остава над всичко. Новите български олигарси забравиха, че освен право, собствеността е и отговорност пред обществото. Много български села нямат елементарни транспортни връзки за придвижване до семеен лекар, болница, аптека, училище, работно място, близки в съседни селища, когато това не е изгодно за частните автобусни фирми. Задоволяването на тези толкова елементарни, непретенциозни, но жизнено необходими нужди, не интересува частните фирми, ако не им носи печалба. А не всички общини им осигуряват такъв транспорт. И тук печалбата е над всичко. Дори над живота и здравето на хората. Около два милиона души загубиха препитанието си. Стотици хиляди хора с висше и средно специално образование, за чиято подготовка държавата е похарчила над 100 милиарда лева, останаха без работа. Около 1,5-,2,0 милиона бяха принудени да емигрират. Към чужбина изтичат най-ценни мозъци и незаменим биологичен потенциал от млади хора. Те създават там семейства, раждат и отглеждат деца, повечето от които никога няма да се завърнат в България. Намалява раждаемостта, расте смъртността, влошава се възрастовата структура на населението, опасно висока е емиграцията. Намалява и застарява населението и работната сила с всички негативни последствия. Продължителността на живота остава много по-ниска от средната в Европа.. Българските заплати и пенсии са най-ниските в ЕС. Условията за труд са лоши. Рязко намаляха доходите и потреблението на домакинствата. Нарасна бедността. Изостри се доходното неравенство – то е между най-големите в ЕС. Износът ни на човек от населението е между най-ниските в ЕС, а качествената му структура – между най-неблагоприятните. Ние сме икономически и социално опустошена държава. На тези основания се чудя на продължаващите безотговорни изказвания на Бойко Борисов за отличното състояние на нашата икономика и за скорошното ни приемане в „чакалнята“ на еврозоната. Наред с много други фактори, съществен принос за това плачевно състояние на икономиката има частният бизнес, който не осигурява достатъчно работни места, плаща най-ниските заплати в ЕС, често пъти ги плаща с големи закъснения или използва рафинирани трикове изобщо да не ги плаща. В някои случаи вместо в пари, плаща на персонала си в натура, както е било в средновековието. В началото на 2018 г. частният бизнес дължеше на персонала си 30 млн. лева от неизплатени заплати, голямата част от които навярно никога няма да бъдат платени. Частният бизнес не създава нормални условия за труд. Не инвестира достатъчно за нови технологии и за модернизация на производството. Производителността на труда и конкурентоспособността остават ниски, поради ниското технологично равнище на производството. А то е ниско поради ограничените инвестиции. Частният сектор нарушава грубо законите. Не уважава елементарното човешко достойнство. Често научаваме, че собствениците на тотално декапитализирани, фактически фалирали фирми, ги „продават” фиктивно на безработни и дори на клошари, за да не изплатят задълженията си към персонала и други кредитори. Всичко това принуждава стотици хиляди българи да търсят препитание в чужбина. То допринася съществено за създаването и на сегашния дефицит от работна сила. Правителството се хвали с ниска безработица. А тя е ниска не защото нарасна заетостта и е постигната пълна заетост, а понеже 1,5 млн. работоспособни българи напуснаха България, поради липса на подходяща работа, мизерно заплащане и ограничени перспективи за професионално развитие у нас. Тези хора потърсиха спасение в чужбина, понеже родината им отне възможността да се трудят у дома. На това ги принуждава и поддържането на мизерно ниски заплати от местните работодатели. Своеобразен „принос” за тази ниска безработица имат нашите най-крупни и средни работодатели с ненаситността им към собствения си персонал, потискайки заплатите, за да поддържат високи печалбите си. Противно на очакванията, нашият частен сектор не само, че не оздравяваше слабите предприятия. С малки изключения, той показа, че повече умее да разрушава и добрите. Демонстрира неспособност да гради и способността си да руши, като развенча създадения изкуствен ореол за високата му икономическа рационалност. Тази неспособност се дължи на престъпното зачатие на немалка част от този сектор и на некомпетентното му управление. Обективните анализатори нямат достъп до най-важните фирмени данни в частния сектор под претекста за „фирмена тайна“. Това лишава обществото от вярна представа за икономическото, финансовото и технологичното състояние на тези фирми. Ние можем да съдим за тях косвено чрез годишните доклади по конкурентоспособността на Световния икономически форум. Аз следя тези доклади през последните 20 години, включително и последното издание от 16 октомври 2018 г. И не установявам подобрение в конкурентоспособността на нашите фирми. По най-важните 35-40 аналитични показателя за фирмена конкурентоспособност ние сме в групата на най-изостаналите страни в света и последни в Европа. И пак не разбирам на какво основание Бойко Борисов продължава да прави оценките си за отличното състояние на нашата икономика. Дава ли си сметка този човек какво предизвикват тези изказвания у средно грамотните български граждани! Някой може да възрази, като напомни за икономическия прогрес на Америка и Западна Европа в условията на доминиращ частен сектор. Основа на техния научно-технически и производствен потенциал, обаче не са малките семейни фирми, където собствеността и управлението са в едно лице. Те доминират като брой регистрирани стопански единици, дават работа на много хора. Но не те осигуряват преобладаващата част от производството и особено научно-техническото и институционалното развитие на съответните страни. Преобладаващата част от научните и внедрителските дейности в тези страни, се извършват от корпорациите, а също и от държавата. Нищо подобно не се създава в малките семейни фирми. Те нямат кадрови, материален, технологичен и финансов потенциал за такава високо интелектуална дейност. Това се прави от корпорациите, където собствеността е отделена от оперативното управление. Там управляват и решават не акционерите, т.е. собствениците, а висококвалифицирани и платени с астрономически заплати наемни директори, които може и да не са акционери. И част от тях не са. Разпръснатите по света стотици хиляди акционери в дадена корпорация, (например на General Motors, Еxxon Mobile или Тoyota Motor) дори не знаят в кои нейни предприятия са вложени техните акции, а камо ли да ги управляват! А и акциите непрекъснато променят мястото и собственика си на световните капиталови пазари. Корпорациите не са класически частни стопански формации, управлявани пряко от акционерите, както някои неинформирани хора предполагат. Те са мощни съвременни публични финансови или нефинансови обединения в които собствеността и управлението са разделени. Това беше постигнато преди 80-90 години в Америка и другите най-развити страни с известната управленска революция (the managerial revolution). Ако проведената в България приватизация през последните 25-30 години беше успешна, работата на фирмите би трябвало да се е подобрила, а тяхната производителност и конкурентоспособност да се е повишила. Нали официалната цел на приватизацията беше: по-добро управление, по ефикасно функциониране, повече стопанска рационалност, по-висока производителност и конкурентоспособност на предприятията в условията на пазарно стопанство и лоялна конкуренция. За разлика от държавата, която била лош стопанин. Както вече споменах, според годишните доклади на Световния икономически форум през последните 20 години, няма забележимо подобрение в стопанската дейност на нашите фирми от частния сектор. Измина достатъчно време, а приватизацията не дава обещаните положителни резултати. Данни за националната икономика се публикуват от НСИ, БНБ, Министерство на финансите и други държавни институции. Анализаторите имат достъп до тях и могат да информират обществото за нейното текущо състояние и развитие. Същото не може да се каже за фирмите, чиито ръководства не публикуват най-чувствителните си данни. Както вече споменах по-горе, някакъв минимум от информация на това равнище за българските фирми, съпоставени по същите показатели с чуждестранни фирми в Европа и извън нея, може да се намери в Глобалния доклад за конкурентоспособността. Резултатите от този анализ са неблагоприятни за българските фирми. Това означава – преди всичко за частните предприятия, които формират физиономията на фирмите в нашето материално и нематериално производство. Ако трябва да се обобщят изискванията към формите на собственост за ускореното ни икономическо и социално развитие до към 2040 година, може да се каже следното: Никоя от познатите ни форми на собственост: държавна (общинска), частна и кооперативна, сама, изолирана от другите, не може да осигури такова развитие. Световният, европейският и нашият стопански опит показва, че най-подходяща е равнопоставеността пред закона на държавната, частната и кооперативната собственост или на комбинации между тях, в лоялна конкуренция под икономическото слънце. Изведените в абсолют и тотално господстващи форми на собственост, действащи над законите, при авторитарно управление, особено в монополна среда, се израждат и затрудняват развитието. Така беше с държавната собственост до 1990 г. Така е сега с тотално доминиращата частна собственост. Никоя форма на собственост не може да изяви конструктивния си потенциал, без лоялна пазарна конкуренция с другите форми на собственост. Може да се предполага, че в сравнение с настоящото положение, в бъдещото меню от форми на собственост, ще има повишена роля на демократичната държава, на общините и на кооперативния сектор, при доминиращи позиции на частния сектор. Трудно е от сега да се предсказва най-подходящото количествено съотношение между тях. Стопанската практика ще покаже кое съотношение е най-ефективно и социално оправдано, при определени условия. Може, обаче да се твърди категорично, че същественото присъствие на публичните форми на собственост (държавната, общинската и кооперативната), в това меню от форми на собственост, е задължително. Защото икономическата политика и икономическото развитие, като цяло, са длъжни да обслужват обществените интереси. Форма на собственост, която не го прави, няма право на съществуване. Изпълнението на това задължително условие, обаче е възможно само когато, Първо, тази форма на собственост е доминираща или поне има съществен дял в менюто и, Второ, фундаменталните интереси на съответната форма на собственост съвпадат или са много близки, с фундаменталните интереси на обществото. Държавата трябва да се грижи преди всичко за обществените интереси. Като единственият упълномощен от обществото субект, правителството формулира и осъществява стратегии, планове, програми, цели, приоритети и структуроопределящи инвестиционни проекти за социално-икономическото развитие на България, като ги финансира с обществени ресурси. То ще определя международната интеграция на страната в регионални и световни общности. Ще се грижи за развитие на инфраструктурата, за здравеопазването, образованието, науката и културата; за демографското развитие, за най-нуждаещите се слоеве на обществото, за функционирането на правораздавателната система, за опазването на околната среда, за националната сигурност и отбраната. Фундаменталният интерес на частните инвеститори е печалбата. Те работят със собствени ресурси и ги влагат в стопанска дейност само ако тя им носи печалба. Колкото по-висока е печалбата, толкова по-привлекателен е проектът. Ако тя е много ниска, проектът не е привлекателен. Дори е рисков. Ако не се очертава наличието на печалба в близък или средносрочен хоризонт, проектът е отблъскващ за частния инвеститор. Частният предприемач не се интересува дали проектът е полезен за обществото. Достатъчно е да може да реализира продукцията си, независимо от използваните методи. Затова частният капитал много обича монополните ситуации, авторитарното държавно управление и сдружаването с корумпирани държавни чиновници, които да му възлагат изпълнението на обществени поръчки за милиони или си затварят очите, когато нарушава законите. Това ни е добре познато от настоящите български, а и не само български, реалности. Идеалните ситуации са само когато общественият и частният интерес съвпадат по време и място. Такива съвпадения, обаче, не се случват много често. Те обикновено не съвпадат напълно. А трайното и силно разминаване между тях създава икономическо и социално напрежение, което води неизбежно до конфликти. Публичните инвеститори (правителството или общините) работят с публични ресурси от централния и местните бюджети. Техният фундаментален интерес е по-широк. Те също са заинтересовани проектите им да са рентабилни, за да възстановяват и дори да увеличават инвестираните ресурси. Те, обаче, са длъжни да задоволяват преди всичко държавни и местни колективни интереси, които невинаги имат положителни финансови измерения. Но са от голямо значение за националната сигурност, за отбраната на страната, за осигуряване на нормални битови условия за живот на хората в общината (отопление, осветление, транспорт, чистота, снегопочистване, лична и имуществена сигурност на живущите там, опазване на околната среда и т.н.). Задоволяването на тези потребности е от изключителна важност за държавата и за местното население и те плащат съответни данъци в централния и общинските бюджети за тяхното финансиране. Току-що описаните фундаментални интереси на частните и на публичните инвеститори налагат в менюто от форми на собственост да присъстват и техните персонални носители. Големият проблем тук е в намирането на най-подходящо съчетание на различните форми на собственост, така че интересите на техните персонални носители да се допълват и още по-добре – ако могат да си помагат взаимно.        ", "date": "2019.02.28", "title": "Ние сме икономически и социално опустошена държава!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393096-28-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "364 г. - Валентиниан I е избран за римски император.   1799 г. - Официално е утвърден като град Бърлингтън (Масачузетс).   1813 г. - Битка при Лайпциг: В Калиш е сключен съюз между Русия и Прусия, насочен срещу Франция.   1838 г. - Обявена е независимостта на Долна (Френска) Канада, дн. Квебек.   1838 г. - Създаден е окръг Пойнсет в щата Арканзас, САЩ.   1839 г. - Създаден е окръг Джърси в щата Илинойс, САЩ.   1870 г. - Османският султан Абдул Азис издава ферман за учредяване на самостойна Българска православна църква под името Българска екзархия.   1872 г. - Антим I е избран за пръв екзарх на Българската екзархия.   1884 г. - Създаден е Военноморският духов оркестър.   1895 г. - Създаден е първият градски парк от европейски тип в България - Аязмото в Стара Загора.   1897 г. - Последният монарх на Мадагаскар - кралица Ранавалона III, е екстрадирана на остров Реюнион и Мадагаскар е превърнат във френска колония.   1904 г. - Основан е спортен клуб Бенфика Лисабон.   1908 г. - Oвдовелият български княз Фердинанд I сключва втори брак - с принцеса Елеонора фон Ройс-Кьостриц.   1909 г. - За първи път е отбелязан Международен ден на жената - в САЩ от бившата социалистическа партия в страната.   1922 г. - Обединеното кралство приема независимостта на Египет.   1925 г. - В Турция кюрдите въстават срещу правителството.   1943 г. - Втората световна война: Британски самолети бомбардират Берлин през деня.   1947 г. - В Тайван започва 40-годишен период на бял терор, станал причина за смъртта на около 140 хил. души - през 1995 г. денят е обявен за Ден в памет на жертвите.   1948 г. - Последните английски войски се изтеглят от Индия.   1948 г. - Сформирана е израелската пехотна бригада Голани, известна още и като Бригада № 1.   1959 г. - Направен е първият успешен полет от поредицата от американски орбитални ракети-носители Тор-Аджена с извеждането на Дискавърър 1.   1960 г. - Закрити са 8-те зимни олимпийски игри в Скуо Вали, Калифорния, САЩ.   1966 г. - Край село Павел пада малък метеорит (около 2-3 кг). Това е най-големият метеорит, падал в България.   1968 г. - Основан е град Ауровил.   1969 г. - Състои се премиерата на българския игрален драматичен филм Танго.   1972 г. - Създадена е Автономна област Южен Судан.   1974 г. - След седем годишно прекъсване САЩ и Египет възстановяват дипломатическите си отношения.   1975 г. - При влакова катастрофа в Лондонското метро загиват 43 души, 20 са ранени.   1978 г. - Отворен е за посещение Пантеонът на Възрожденците в Русе.   1986 г. - Подписан е Единенят европейски акт в Хага.   1988 г. - Закрити са 15-те зимни олимпийски игри в Калгари, Канада.   1991 г. - Обявен е краят на първата война в Залива.   1994 г. - ЮАР предоставя контрола на анклава Уолфиш Бей на Намибия.   1998 г. - Косовска война: Започва конфликтът между албанските сепарати от АОК и югославските сили за сигурност.   2000 г. - Групата Oasis издават своя четвърти самостоятелен албум Standing On The Shoulder Of Giants.   2004 г. - Над 1 милион тайванци се включват в демонстрацията, наречена 228 ръка за ръка, образувайки 500-километрова жива верига в памет на жертвите от 40-годишния период на бял терор в страната.   2008 г. - Избухва пожар във влака София-Кардам, при който загиват деветима пътници.          ", "date": "2019.02.28", "title": "28 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393097-%D0%BB%D1%8A%D0%B6%D1%86%D0%B8,-%D0%B3%D0%BE%D0%BB%D0%B5%D0%BC%D0%B8-%D0%BB%D1%8A%D0%B6%D1%86%D0%B8,-%D0%BD%D0%B0%D0%B3%D0%BB%D0%B8-%D0%BB%D1%8A%D0%B6%D1%86%D0%B8,-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8", "text": "Тези дни ми попадна едно заглавие, което меко казано ме втрещи. Красимир Каракачанов, председател на една от псевдопатриотичните партии в България (ВМРО-БНД), зам.-мин.-председател и министър на отбраната в правителството на ГЕРБ и т.нар. Обединени патриоти, заявява следното в интервю за няколко национални медии:     Гледай, гледай ти! Веднага се набиват на очи два извода. Първо,  ако нормалните хора правят само по 1-2 деца, както настоява „патриотът“, в рамките на няколко поколения те ще изчезнат , просто защото няма да оставят достатъчно много поколение, което да продължи рода им. Второ, оказва се, че т.нар. патриоти, и в частност тези от ВМРО-БНД, са сред най-големите лъжци, раждани някога под българското небе. Нали помните, че едно от най-важните обещания на т.нар. патриоти беше да разрешат проблема с демографската катастрофа на България? Е, виждаме как смятат да го разрешат –  на принципа няма човек, няма проблем . Впрочем, няма как да не припомня едни други думи на същия този Каракачанов, казани от него преди почти 10 години. Тогава след разцеплението на ВМРО-БНД на конгреса през 2009 г. кризисният пиар на трапезния патриот реши, че трябва да участва в някое популярно телевизионно предаване, белким хората позабравят какво представлява всъщност. Така се роди епохалното му участие в медийното надпяване Байландо, завършило с    Тогава Каракачанов участваше заедно с едно момиче, част от деветчленно семейство, което се бореше за набиране на средства за лечение на своята болна от левкемия сестричка. По този повод  председателят на ВМРО-БНД и бъдещ ограничител на раждаемостта  даде интервю, което още стои на страницата на неговата партия в интернет. В него той, на 12 декември 2010 г., заявява буквално следното:  Хайде сега си отговорете на следния въпрос –  кога точно Каракачанов казва истината ? През 2010 или през 2019? Или в зависимост от ситуацията? Е? Стана ли ви гадно, уважаеми читатели? Така е, гадно е, особено когато  подобни типове жонглират със съдбите не просто на няколко човека, а на цял един народ . А народът през това време тихо и кротко спи, като само от време на време се поразбужда леко, колкото да отиде да гласува веднъж на няколко години, сънен и недоспал, за същите тези, които бавно и неумолимо, ден след ден и година след година, уверено го изпращат в гроба. Разбира се  ние, будните българи, които въобще не сме малко, няма да се оставим толкова лесно  – първо помним кой какво говори, и второ, ще направим необходимото престъпниците да си получат наказанието. Но все пак не може да спасиш някой, който не иска да бъде спасен, и затова и аз, като един велик българин, завещал ни вечен пример за борба и саможертва, ще завърша със следното – народе!!!!      ", "date": "2019.02.28", "title": "Лъжци, големи лъжци, нагли лъжци, Обединени патриоти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393099-%D0%BA%D0%B8%D0%B1%D0%B5%D1%80%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%81%D0%B0-%D0%B8%D0%B7%D0%BF%D1%80%D0%B0%D0%BB%D0%B8-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%BF%D1%80%D0%B5%D0%B7-%E2%80%9E%D0%B8%D0%BD%D0%B2%D0%B5%D1%81%D1%82%D0%B1%D0%B0%D0%BD%D0%BA%E2%80%9C", "text": "Властта мълчи за ареста на Гал Барак в България, след разследване на австрийски и немски полицаи       Израелецът Гал Барак арестуван в България и немецът Уве Ленхоф са задържани като лидери на международна група за финансови измами, оперирала в няколко държави и откраднала над 100 милиона евро през псевдо-трейдърски сайтове. За разбиването на групата съобщи австрийската полиция Austrian Federal Crime Agency (Bundeskriminalamt BKA) на специална пресконференция днес (виж   в DW и   на български), а по-рано за разкриването на схемата и арестите писа сайтът   (също и  ). „Биволъ“ води собствено разследване по случая и разполага с документи, според които огромни суми от незаконната дейност са преминали през сметки в Инвестбанк, отворени на името на фирми – пощенски кутии и офшорни компании.     Ударът срещу международната мрежа от финансови измамници и арестът на Барак обаче не станаха медийна новина в България. Нито МВР, нито Прокуратурата, нито ДАНС се похвалиха с успешната реализация срещу “Вълка от София”, както е известен израелецът Гал Барак, за която се знае още от началото на февруари. По данни на „Биволъ“ той е освободен от ареста по здравословни причини и очаква екстрадиция в Австрия под домашен арест, което му дава възможност да зачисти следите от криминалната дейност.     Причините за тази дискретност вероятно се крият във факта, че Гал Барак се афишира на снимки с Бойко Борисов и главния равин в България Йосиф Саламон (на водещата снимка, взета от FinTelegram). Но едва ли е само това. България от години е известна като подходяща територия за измамни схеми от всякакъв калибър заради неефективните правоохранителни органи и възможността за изпиране на заграбените средства през банки със занижен контрол. Последният шумен скандал беше свързан с пране на пари от Венецуела отново през „Инвестбанк“ (виж  ). Схемата беше разкрита по настояване на американския посланик Рубин и както стана ясно, българското финансово разузнаване изобщо не е разбрало какво се случва, или по-лошо: знаело е и не е реагирало. Новите разкрития от западни служби са пореден удар по репутацията на банковата ни система, в разгара на подготовката за стрес теста на ЕЦБ и афиширания оптимизъм на властта да бъдем приети в чакалнята на еврозоната. Но разкритията на австрийските и немските киберполицаи едва ли ще спрат дотук, тъй като бизнесът на Барак и неговите съдружници продължава успешно и в момента през други фирми и държави, установи проучване на „Биволъ“.   Изпържени в котелното помещение Измамната схема носи метафорично название на английски boiler room. На български “котелно помещение” също се връзва с метафората за “изпържване” на наивни клиенти в температурната клада на алчността и изкушението от лесната печалба. Накратко схемата се състои в това да бъдат убедени хора със средни финансови възможности, да преведат едни пари на мним инвестиционен посредник срещу обещанието да спечелят бързо големи суми от вложението. Убеждаването става по телефона, като за целта е нужен кол център, от който се облъчват потенциалните жертви. Нужен е и сайт, който да изглежда като професионална трейдърска система с графики в реално време. След обработване по мейла и по телефона, бъдещата жертва получава акаунт в сайта, зарежда с кредитната си карта неголяма сума реални пари и се радва на пълзящата нагоре графика на своите мними печалби. Графика, зад която не стои нищо друго, освен алгоритъм за генериране на цифри и убедителни картинки. Паралелно с това инвеститорът е обгрижван по мейла и телефона от неговия “личен финансов агент”, който го успива с обещания за светло финансово бъдеще и печели доверието на жертвата. Решителният момент идва когато агентът звъни на клиента си “на пожар”, за да го убеди да преведе колкото може повече пари за изключително изгодна за него финансова сделка. Ако жертвата се върже и преведе сумата настъпва краят на всякаква комуникация. Акаунтът на жертвата в мнимия трейдърски сайт изчезва. Обажданията до фирмата се блокират за всеки, който звъни, за да си търси обратно парите.     Хай-тек телефонни измамници Удивително е, че тези схеми са известни от години, но продължават да работят и да намират своите наивни жертви. Още през 2015 г. Биволъ писа за няколко фалшиви трейдърски фирми с израелска собственост, които използваха сметки в TGI Bank. В сайта на КФН е наличен дълъг списък с фирми, които се представят за инвестиционни посредници, но не са такива. Естествено, този списък е дълбоко заровен, редактиран е на чист български език и никой западен инвеститор няма шанс да го открие и да се информира за опасността. А “котелните помещения”, макар и лесни за идентифициране и обезвреждане, се ползват очевидно с властови чадър в България, тъй като никой не ги безпокои. Единствено при натиск отвън и акция на европейски разследващи, властите се размърдват да направят нещо. Псевдо-трейдърски сайтове свързвани с Гал Барак са легион: option888, SafeMarkets, XtraderFX, Golden Markets, Optionbit, Trade.com, optionstars, 60op.com и прочее. Общото между тях е, че са базирани на платформата на българската фирма Традолоджик (Тradologic). Повечето от сайтовете се специализират във вече забранените в ЕС “бинарни опции” (виж  ) и търговия с криптовалути. Адресите на сайтовете се сменят често, а някои просто затварят след като бъдат надушени от регулаторните органи, че се занимават с нелицензирано финансово посредничество. Фалшивият трейдърски сайт трябва да може да отчита в реално време зареждане на сметките през банкова карта, за да се спечели доверието на клиентите. Ето защо ключов момент от схемата е връзката през API към някой процесор за плащания, който няма стриктна политика “познавай клиента си” (KYC) и мерки срещу пране на пари (AML) Сред тях са Dreamspay, Еntropay, Praxis Cashier, Jupiter, Payvision, базираният в Азербайджан MasterPay LTD и други (изброени подробно от  ). Трябва да се отбележи, че най-известните и масови платформи за електронни разплащания като PayPal и Stripe правят подробни проучвания на клиентите си и никога не биха работили със съмнителни сайтове за финансови услуги, собственост на офшорка или с лиценз от… финансовия регулатор на Черна гора, примерно. Сметка в банка “гнила ябълка” Акаунтите към процесорите за плащания се оформят обикновено на офшорни компании. Но освен тях са нужни и банкови сметки за кеширане на големите постъпления. В България такива сметки може да се отворят в “гнилата ябълка” „Инвестбанк“, известна с неглижирането на правилата срещу пране на пари. Има данни и за сметки в „Интернешънал Асет Банк“, свързвана с Младен Михалев – Маджо. „Биволъ“ получи достъп до данни за няколко такива сметки в „Инвестбанк“, открити от фирми свързани с Гал Барак. Една от тях е на името на базираната в Лондон Gpay Ltd. регистрирана на името на Георги Комисаров през 2017 г. с капитал едва 100 лири. За една година по сметката BG30IORT80481488911800 са постъпили 27 674 931.42 евро. А само за един месец – ноември 2018 г., в сметката на Gpay Ltd. са влезли 6 861 989.05 евро и са излезли 7 219 535.39 евро. В България Георги Комисаров е управител на фирмата „Грийн Оукс“, чийто собственик Vantu Capital Ltd. от Маршаловите острови стои зад трейдърския сайт „Ройтекс“. Псевдо-трейдърът е в списъка с нелицензираните финансови посредници на КФН. Друг сайт под шапката на Gpay Ltd. е XtraderFX. Основните постъпления към Grey Ltd. са от базирания в Холандия процесор за плащания PayVision, от който само за ноември 2018 са постъпили 3,4 милиона евро. Извеждането на парите от сметката към други фирми се оправдава системно с договори за маркетингови услуги към DYNAMICSOLUTIONS LTD, GLOBAL MEDIA PARTNERS INC. TIBERG LIMITED, SEAGULF LTD, ONLINE PROSPECT LIMITED и разследваната от австрийската и немската полиция “И енд Джи България” (E&G BULGARIA LTD)., собственост на Итсхак Джилет с управител Гал Барак. През април 2018 г. Итсхак Джилет е отворил филиал на “И енд Джи България” в Грузия под името Alpha Marketing LLC установи проучване на партньорите на „Биволъ“ от OCCRP в Тбилиси. FinTelegram спекулира, че тази релокация е свързана с друг бос на групата около Гал Барак – хакера Гери Шалон, който е син на местния политик Шота Шалелашвили. През 2015 г. Гери Шалон е обвинен в САЩ за “най-голямата кражба на потребители от финансова институция” извършена няколко години по-рано. Според FinTelegram Гал Барак, Гери Шалон и руският хакер Владислав Смирнов са тримата кръстници на голяма киберкриминална групировка. Връзката към грузинците е Симон Тетроашвили, който се явява доведен брат на Шота Шалелашвили, Управляваната от него компания Online Prospect Limited, регистрирана в Хонг Конг, е получила от сметката на Gpay в Инвестбанк 2,2 милиона евро само за ноември 2018 г. От „Инвестбанк“ не отговориха на изпратените до нейната пресслужба въпроси относно сметките на GPay Ltd. и другите офшорни фирми, за които ще стане дума в продължението на това разследване. –  От „ “  (Следва)  ", "date": "2019.02.28", "title": "Киберизмамници са изпрали стотици милиони през „Инвестбанк“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393100-%D1%81%D0%B5%D0%BC-%D0%B4%D0%B0-%D0%B3%D0%BB%D0%BE%D0%B1%D1%8F%D0%B2%D0%B0-%D0%BB%D0%B8,-%D0%B0%D0%BA%D0%BE-%D0%B7%D0%B0%D0%B5%D0%B2-%D0%B5-%D0%B1%D0%B5%D0%B7-%D0%BF%D1%80%D0%B5%D0%B2%D0%BE%D0%B4", "text": "СЕМ санкционира телевизия затова, че след края на футболна среща излъчи интервю с треньора на \"Левски\", без да осигури превод от сръбски. Възражението, че този език е разбираем у нас и че футболната лексика е еднаква по целия свят, не бе уважено от членовете на регулатора. И други езици, като руски, турски или английски, са достъпни за по-голяма или по-малка част от аудиторията, което не означава, че трябва да вървят без превод. Член 12 от Закона за радиото и телевизията постановява програмите да се излъчват на официалния според нашата Конституция език. СЕМ е глобявал и други оператори за подобни нарушения и досега съдът е потвърдил всички наказателни постановления.     Същевременно непрекъснато се показват интервюта и изявления на единия от вече двата официални езика на югозападната ни съседка, без да се превеждат и без СЕМ да съставя за това актове. По-скоро бих напуснал регулатора, отколкото да гласувам за подобна санкция. И това е плод не само на емоция, но и на познаване на историята. Не се знае обаче още колко време ще е така. И това е само един от неизяснените въпроси в усилията да се даде път на Скопие за интеграция в евроатлантическите структури. Премиерът Зоран Заев заявява, че македонският език ще бъде официален в ЕС. И тогава вече няма как и ние да не го признаем, и то не само с политически формулировки, както правим с досегашните декларации и договори. Това със сигурност ще се случи, защото не е трудно да се предвиди, че няма да възразим кой знае колко при отварянето и затварянето на главите в преговорния процес по европрисъединяването на Северна Македония. Както си мълчахме при 27-годишния натиск на Гърция за смяна на името, сякаш нас това не ни засяга. Остава ни надеждата, че формираната съвместна комисия наистина ще допринесе за обективното изясняване на миналото. И радостта, че съседите склониха в сключения преди две години договор да се впише наличието на обща история. Но тази радост е сиромашка, защото до определен момент историята е не просто обща, а една, една и съща. Все едно АБВ да каже, че има обща история с БСП. Допреди няколко години, когато новата формация се отдели от столетницата, миналото е не общо, а еднакво, едно и също. Обща история може да се пише оттук нататък, ако примерно двете партии отидат заедно на избори или влязат в парламентарна коалиция. Но дотук тя не е обща, а една и съща. Несъмнено е важно Северна Македония да се интегрира в организациите, в които ние вече бяхме приети. Но ако спорните въпроси не са достатъчно изяснени, на чий гръб е бързането? Ясно е, че на нашия. Гърците показаха, че ако няма съгласие, процесът може да бъде забавен и с три десетилетия. Някога коминтерновските цели се оказаха по-важни от националните ни. Сега - тези на НАТО и ЕС. Но ако преди е имало непреодолим външен натиск, днес твърдим, че такъв няма. Тогава защо действаме, преди да сме видели, че съвместната комисия е постигнала приемливи резултати? Това пришпорване ли има пред вид премиерът ни, като се оплаква, че му е толкова трудно да прокарва държавата през иглени уши? Едва ли. През иглени уши се промуши не България, а Северна Македония. И не през нашите, а през гръцките. Никак не е случайно, че Заев сподели полученото от Конференцията по сигурността в Мюнхен отличие тъкмо с Борисов. Сигурно си дава сметка, че докато гърците не отстъпиха нищо, ние почти нищо не защитихме. Засега. И ще бъде проблематично да го сторим и утре, след като вече сме дали съгласието си. А СЕМ може и занапред да не глобява, но какво от това?    ", "date": "2019.02.28", "title": "СЕМ да глобява ли, ако Заев е без превод?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/393101-%D0%B5%D0%BA-%D0%B7%D0%B0%D0%BF%D0%B0%D0%B7%D0%B2%D0%B0-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3%D0%B0-%D0%B2%D1%8A%D1%80%D1%85%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D1%87%D0%B0%D1%81%D1%82-%D0%BE%D1%82-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%81-%D0%BF%D1%80%D0%B5%D0%BA%D0%BE%D0%BC%D0%B5%D1%80%D0%BD%D0%B8-%D0%B4%D0%B8%D1%81%D0%B1%D0%B0%D0%BB%D0%B0%D0%BD%D1%81%D0%B8", "text": "Според нов доклад за България страната е постигнала значителен напредък, предприемайки мерки  по препоръките за финансовия сектор       България остава в групата страните с икономически дисбаланси и ще продължи да бъде обект на мониторинг, обяви Европейската комисия в анализа си на икономическата и социална ситуация в държавите членки от ЕС в рамките на Зимния пакет на европейския семестър. „Направихме всеобхватен преглед на икономиките на всичките 28 държави членки на ЕС, за да установим проблемите и да се уверим, че те могат да бъдат разрешени своевременно. Много от европейските дисбаланси са в процес на коригиране, благодарение както на икономическия растеж, така и на действията на политиката, въпреки че дългогодишните предизвикателства се запазват“, заяви комисарят по икономическите и финансовите въпроси, данъчното облагане и митническия съюз Пиер Московиси.      Според доклада за България страната е постигнала значителен напредък, предприемайки мерки по препоръките за финансовия сектор. Отчита се и известен напредък в подобряване събирането на данъци и в публичните разходи, в прилагането на надзорни планове за действие във финансовия сектор и гарантирането на адекватна оценка на активите, включително обезпеченията държани от банките, както и в още няколко насоки.  По-ограничен напредък обаче се вижда подобряването на държавната рамка за държавните предприятия в съответствие с международните добри практики, завършването на реформата върху несъстоятелността и насърчаване функционирането на вторичен пазар по необслужваните заеми, подобряването на здравните услуги и въвеждането на прозрачна схема за преразглеждане на минималните доходи.     „Със забавянето на растежа през тази година,е по-важно от всякога правителствата да предприемат действия, за да укрепим устойчивостта на нашите икономики: чрез намаляване на дълга, повишаване на производителността, по-интензивно и по-ефективно инвестиране и чрез преодоляване на неравенствата“, допълни той. Комисията започна задълбочени прегледи за 13 държави членки през ноември миналата година. Целта бе да се анализира дали те са засегнати от макроикономически дисбаланси и при положителен отговор — колко сериозни са те. Според заключението съществуват дисбаланси или прекомерни дисбаланси във всички тези 13 държави членки, но в някои случаи сериозността на дисбалансите намалява. Според анализа в групата на страните с икономически дисбаланси влизат още Германия, Испания, Франция, Хърватия, Ирландия, Нидерландия, Португалия, Румъния и Швеция, а три страни са с установени прекомерни дисбаланси – Кипър, Гърция и Италия. Испания остава и единствената страна в процедура по прекомерен дефицит, след като Франция бе извадена от групата. Хърватска пък е извадена от групата с прекомерни дисбаланси.    ", "date": "2019.02.28", "title": "ЕК запазва мониторинга върху България като част от страните с прекомерни дисбаланси"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393102-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D1%81%D0%BF%D0%B0%D1%81%D0%B5%D0%BD%D0%B8%D0%B5-%D0%B7%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D1%80%D0%B5%D0%B4-%D0%B5-%D0%BC%D0%B0%D0%BB%D0%BA%D0%BE-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B7%D1%8A%D0%BC", "text": "Путин в Русия с всичките й хибридни кампании. Влечението на американския президент Доналд Тръмп към силни авторитарни лидери и собственото му политическо поведение. Изборът на Болсонаро в Бразилия и затвърждаващата се сила на лидери като Реджеп Тайип Ердоган в Турция и на Родриго Дутерте във Филипините. Надигането на консервативните и крайни политици в Европа... Бъдещето на либералния ред в света изглежда застрашено. В продължение на около 75 години Западът, начело със САЩ проповядваше и прокарваше идеята за либералната демокрация, основана на ценности като човешките права, свободата на личността, положителните страни на многообразието и върховната сила на свободата.     В момента обаче този световен ред е изправен пред сериозно предизвикателство и дори заплаха, с каквито не се е сблъсквала досега - възходът на авторитарните лидери.  Да започнем с това, че тук разбирането за либерализма е в базовия му вид - държава, чиито основни, носещи колони са демокрацията, върховенството на закона и поддържането на свободата и човешките права (гарантирани от закона). Колкото до идеята за \"световния ред\", той не трябва да бъде разглеждан в смисъла, който се вкарва в него от феновете на конспиративните теории, колкото като онази идеологическа и политическа рамка, която определя политиката на глобалните сили, доминиращи в световния дневен ред. Този ред е основата зад стабилния икономически напредък на държавите от Запада и подобряването на жизнения стандарт в тях. Той осигурява основата ако не за справедливо общество за гражданите, то поне за нещо, което максимално се доближава до тази идея. И макар да има своите пропуски или да има нужда от поправка (както например тук в България), той все още си заслужава да бъде запазен. На фона на тези заплахи, които не трябва да бъдат подминавани с лека ръка, въпросът за спасяването е не толкова \"дали\", колкото как. Това, което често се пропуска обаче, е, че през последните 25 години глобалният либерален ред сам по себе си търпи промяна и е бил ревизиран многократно, като концепциите за свободата и демокрацията са се разширили значително и агресивно.  И статуквото не е съвсем статукво, а продължава да се променя, олевявайки малко по малко в посока политики на идентичността. А наличието на толкова силно и категорично оспорване на тези промени и засилването на авторитарните настроения показва преди всичко, че в сегашния си вид това статукво не представлява жизнеспособна концепция. И най-добрият отговор на този проблем е либералният дневен ред да се върне крачка назад към консерватизма. Иначе казано, вместо да разширява постоянно идеята за либерализма, Западът трябва да се \"спре\" за момент и да затвърди и консолидира ползите от това, което редът е постигнал вече. Това не означава ограничаване на вече постигнати свободи или връщане назад към времената на сегрегация и насилие спрямо различните, а просто спиране на растящата експанзия на идеята за либералното.  От години вече либерализмът се свързва с критични понятия като \"розов фашизъм\", \"диктатура на политическата коректност\" и агресивно налагане на политиките на идентичността. И това само вреди на изначалните идеи на тази политическа идея. Културната й доминация вече е стигнала до мащаби, които действително започват да предизвикват ответна реакция, а с нея идват и залитанията в другата крайност - възхвали към лидери като Жаир Болсонаро, Виктор Орбан, Родриго Дутерте и (разбира се) Владимир Путин. И колкото по-силно е пропагандирането на крайните форми на либерализма, толкова по-силен ще е и отпорът спрямо тях. Всичко това само дава нови и нови козове в ръцете на привържениците на авторитаризма. Така в един момент може да се окаже, че те вече имат доминиращата роля. И този момент може да не е особено далеч във времето. Затова е време за \"почивка\", време, в което да се спре тази семантична експанзия на идеята за либералното и вместо това усилията да се насочат в подсигуряване на вече постигнатите ползи, права и социални свободи. Истината е, че всяко едно общество има своя праг на промени, към които може да се адаптира за определен период от време, а сега светът бива буквално бомбардиран от промени (понеже промените може да се случват само на едно място, но отзвукът от тях е глобален и оказва влияние върху темата навсякъде по света). За последните 30 години, в които се зароди и новата ера на високите технологии и глобалната свързаност, обществата по света се сблъскаха с невиждано досега количество от нови права за различните малцинства, които преди бяха маргинализирани, потискани или дори репресирани.  И ако в голямата си част те действително осигуряват по-добър живот на засегнатите хора, ефектът, който имат за останалата част от обществото, също не трябва да се подценява. Всяка промяна, която не се налага със сила, има своя обратен ефект сред поне част от обществото, предизвиква напрежение и дори негодувание. И колкото по-големи са промените, или колкото по-често се случват, толкова по-голямо е това напрежение. Докато накрая не премине дадена точка и не предизвика агресивна обратна реакция за връщане към старото. Прибавете към всичко това и доза умела пропаганда, която само да нагнети положението, и ще получите едни разгневени хора, които искат страната си, градовете си, общностите си и т.н. обратно под свой контрол. Именно близо до този праг се намира светът в момента. Гневът от негативните ефекти на глобализма (и най-вече загуба на работни места) се сблъсква с интензивното смесване на култури (където \"чуждото\" изпъква в очите на много \"местни\"), само за да бъде засилен още от това напрежение от непрекъснатите промени. Всичко това завито под покривалото на политическата коректност. Резултатът е една скрита \"бомба\" от гняв, която се проявява в ситуации като избора на Доналд Тръмп, вота за Брекзит или възхода на европейските популисти - доминирани все от хора, които се възползват от този скрит гняв. А реакцията към всичко това от страна на либералите е често присмех или ответен гняв, но не и адресиране на проблемите, които са довели ситуацията дотук.  Затова решението е едно - просто да се \"укроти топката\", докато всичкото това напрежение не започне да се успокоява, докато обществото не започне отново да придобива способността си да възприема промените, без да се настройва към тях задължително като към нещо лошо. Защото ако не се вземат мерки, силата на \"обратния път\" и авторитаризма неминуемо ще се възползват.", "date": "2019.02.28", "title": "Единственото спасение за либералния ред е малко консерватизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393094-%D0%BC%D0%BD%D0%BE%D0%B3%D0%BE-%D0%BE%D1%82-%D1%82%D0%B5%D0%B7%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%BF%D0%BE%D0%B7%D0%BD%D0%B0%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Много от днешните патриоти знаят твърде малко за България, за културата ѝ, за историята ѝ. Често невежеството се превръща в патриотизъм. А най-лошото е, че патриотичното чувство се монополизира, казва проф. А. Кьосев.              Аз бих казал, че не става дума за национална проблематика, а за национална емблематика. Тези партии, които създадоха и коалиция и дори в момента са в правителството, стъпват върху един протестен национализъм, който се породи някъде след 2007-2008 година, след влизането на България в ЕС. Този протестен национализъм всъщност изразява недоволството на населението от неговите политически елити.      Точно тогава сините и червените знамена изчезнаха от митингите и се появиха националните знамена. На тази протестна вълна стъпи въпросната нова политическа класа, която се опита да монополизира този протестен и всъщност частен, а не публичен национализъм. Какъв е ефектът обаче? Много от тези хора, които използваха националния флаг за протест, знаят твърде малко за България, за нейната култура, за нейната история, за драмата на тази история. Така се оказва, че младежи с бръснати глави и лица със съмнителна политическа мотивация се правят на патриоти, превръщат невежеството в патриотизъм и - което е най-лошото - монополизират патриотичното чувство.      Невежеството може да се прикрие зад всякакви агресивни форми, включително патриотични. И то точно това е направило в момента. Отдолу избухват едни гневни социални чувства, които се преобличат като патриотизъм. Впрочем, тези гневни социални чувства имат основание, аз въобще не казвам, че те са безпочвени. Твърдя, че патриотичното чувство е използвано и е изпразнено от съдържание. Ето, да вземем само един пример. Тези патриоти се обявяват срещу \"либералите\", \"либерастите\" и т.н. А всъщност изконният български патриотизъм и национализъм е либерален. Всички национализми на 19-ти век имат либерален източник. Те са свързани със свободата на гражданите, с правата на гражданите и с изграждането на една антифеодална нация, която защитава тези индивидуални свободи.      Именно, заветите на Левски са забравени - в името на Левски! Това е абсолютен абсурд! И хора като мен са заврени в ъгъла и са наричани \"безродници\", след като аз през целия си живот съм се занимавал с българската култура и с онова, което я прави специфична. Това е нетърпимо за мен! Аз се чувствам патриот, но не по този начин.     Първо да се спрем върху проблема с \"хубавия патриотизъм\" и \"лошия, ксенофобски национализъм\". Когато и двете са базирани върху невежество, границата между тях е много тънка, да не кажа, че въобще не съществува. Защото в момента, в който някой се почувства заплашен, той от топъл, добър човек, който обича родното, се превръща в ужасен, агресивен човек, който мрази всичко чуждо. Тоест, в момента, в който се появи някаква заплаха - реална или мнима - в момента, в който съзнанието на така наречения \"патриот\" е обладано от фобии, тогава той твърде лесно става ксенофоб. И границата между патриотизъм и национализъм просто изчезва. За да може да има истински, позитивен патриотизъм, е необходимо човек да е навлязъл в културата и в историята на тази страна - това е простата ми теза. Тоест това е образователен въпрос. Ние сме изпуснали образованието, но забележете, аз не говоря за образование, което набива на децата патриотични ценности. Защото нито патриотичните, нито каквито и да било други ценности могат да бъдат набивани. Те се възпитават бавно, трудно, сложно и драматично. Всеки, който е работил със собственото си дете и се е опитвал да чете с него \"Бай Ганю\" или \"Под игото\", добре знае това.     Така е. Вместо това обаче целият патриотизъм е заменен с кухи емблеми. С имена, с думи, които не значат нищо - като думата \"българщинá\". С две думи: Аз протестирам срещу дълбокото обезкултуряване на българския патриотизъм.      Това е точно този протестен национализъм, който беше лице на едни справедливи социални чувства, на недоволството от един беден, мизерен живот - с елит, който е грабителски. И хората, които решиха да протестират срещу тази ситуация, намериха своите идеали в националните емблеми. Това не е лошо само по себе си. Лошото е, че емблемите останаха само емблеми. И бяха яхнати от други манипулатори, които ги използват за свои цели.      Връзката от една страна е много пряка, от друга - много сложна. Без съмнение в глобализацията се размиват национални култури и национални идентичности и се получава един съвсем нов пейзаж от движещи се хора, от движещи се идеи, от движещи се образи. По някакъв начин културата става световна и се състои от културни меланжи. Този процес обаче очевидно създава травма на много хора и те реагират, защото не искат да изпуснат толкова лесно своите стари традиции. Ефектът е много странен микс между глобални и национални неща…       Например, да. Освен това националните неща често пъти се използват пазарно от глобални играчи. То всъщност е доста по-сложно: Става дума за връзката между бавната загуба на суверенитет на националната държава и възхождащата глобализация. Глобализацията не е нещо или само лошо, или само хубаво, тя е и двете едновременно. От една страна тя създава един цял свят, в който ние живеем, можем да се движим, имаме невероятно много възможности, от друга страна обаче тя дава възможност на корпоративни субекти да правят каквото си искат, отвъд законите. И в тази ситуация се ражда културна съпротива, която приема образа на национализъм. Той прилича на стария национализъм и заедно с това е съвсем нов.     Контрасъпротива си има и без това. Който мине из градинките на София, веднага ще види как \"глобални\" младежи се борят с \"национални\" младежи - по графитите, изписани по кошчетата. Те воюват едни срещу други. \"Реформи в културата\" е движение, което цели създаване на нова визия за развитието на българската култура. Ние имахме досега три форума. Първият беше в Пловдив - за града като столица на културата. Вторият беше в София - за законодателството. Третият ще бъде в Търново на 2 март на тема: \"Култура, ценности, съвременен патриотизъм и национализъм: Прекрасно, но що е отечество?\". Поканили сме известни български историци, културолози и социолози да говорят по темата и да създадат визия за един патриотизъм, който е просветен патриотизъм и едновременно с това е отворен за глобалните процеси на 21-ви век. Патриотизъм, който не затваря, а прехвърля мостове. И не противопоставя България на Европа, а напротив - съединява ги в една обща, солидарна фигура.        ", "date": "2019.02.28", "title": "Много от тези патриоти изобщо не познават България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393095-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B2%D0%B0%D1%81%D0%B8%D0%BB%D0%B8%D0%B9-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA", "text": "  Свети Василий живял през царуването на иконобореца Лъв Исаврянин. Като оставил света с неговите съблазни, той постъпил в манастир и добродетелно водил монашеско житие. Когато настанало гонение за светите икони, свети Василий мъжествено се съпротивлявал на иконоборците. За това той бил задържан и бил предаден на много мъчения; но въпреки това той отхвърлил еретическото учение на иконоборците и заедно със свети Прокопий отстоявал истината до проливане на кръв. Стъргали цялото му тяло, подобно на преподобния Прокопий; после го затворили в тъмница, където се мъчил дълго време - до смъртта на нечестивия цар.     След смъртта на мъчителя преподобният Василий бил пуснат заедно със свети Прокопий и с другите изповедници и живял, както и преди, в постнически трудове, като обърнал мнозина към православната вяра и като ги наставил в добродетелното житие. След няколко години богоугоден живот той се сподобил с блажена кончина и с молитва, благодарност и неизказана радост отишъл при Господа, Когото възлюбил от ранно детство*. * Свети Василий починал около 750 година.", "date": "2019.02.28", "title": "Св. преподобни Василий Изповедник"}
{"url": "http://www.classa.bg/%D1%81%D0%B2%D1%8F%D1%82/item/393091-%D0%B3%D1%83%D0%B0%D0%B9%D0%B4%D0%BE-%D0%B3%D0%BE-%D0%BE%D1%87%D0%B0%D0%BA%D0%B2%D0%B0%D1%82-30-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80", "text": "Заместник съдията от конституционната палата на Върховния съд на Венецуела Карлос Валдес заяви, че лидерът на опозицията от Националната асамблея на републиката може да получи присъда за 30 години затвор.     По-рано президентът на Боливарската Република Николас Мадуро заяви, че Гуайдо трябва да бъде изправен пред съда, защото е напуснал страната, независимо от забраната на Върховния съд на републиката. На 23 февруари Гуайдо напусна Венецуела и влезе в Колумбия, където след два дена взе участие в заседанието на «Групата Лима».   ", "date": "2019.02.28", "title": "Гуайдо го очакват 30 години затвор"}
{"url": "http://www.classa.bg/%D1%81%D0%B2%D1%8F%D1%82/item/393092-%D1%81%D0%BB%D1%83%D1%87%D0%B0%D1%8F%D1%82-%D0%BA%D1%8C%D0%BE%D0%B2%D0%B5%D1%88%D0%B8", "text": "Лаура Кьовеши е популярна и в България заради решителната си борба срещу корупцията. В Букурещ обаче водят кампания срещу собствената си кандидатка за европейски главен прокурор.  Дали не си вкарват автогол?         Срокът за създаването на Европейска прокуратура беше уточнен от самото начало. Новата институция трябва да започне своята работа до края на 2020 година. Основната ѝ цел - да разследва случаите на корупция, пране на пари и измамите с европейските фондове. През април 2017  година 16 страни-членки на ЕС, в това число и Румъния, се споразумяха да създадат Европейска прокуратура. Междувременно в проекта се включиха 22 от общо 28-те страни-членки.     Трима кандидати се класираха за последния кръг от избора на Европейски главен прокурор. Независимата експертна комисия предложи на Европейския парламент бившата антикорупционна прокурорка на Румъния Лаура Кьовеши. Тези дни трябва да бъде взето окончателното решение. Лаура Кьовеши - трън в очите на официален Букурещ  Както бързо стана ясно, бившата ръководителка на румънската антикорупционна агенция е трън в очите не само на социаллибералното правителство в Букурещ. След фронталната атака от страна на управляващата партия и нейния псевдолиберален младши партньор и България се обяви против кандидатурата на Кьовеши. Представители на дипломатическите кръгове в Брюксел съобщават, че в Комитета на постоянните представители на държавите-членки на ЕС срещу кандидатурата на Лаура Кьовеши е гласувала не само румънската посланичка в общността, а и нейният български колега. България, също както и Румъния, има хронични проблеми с ширещата се корупция. След присъединяването им към ЕС и двете страни бяха подложени на строг мониторинг. Лаура Кьовеши е популярна и в България След посещението ѝ в София преди две години Лаура Кьовеши стана доста популярна и в България. Голяма част от българите виждат в нейно лице водеща фигура в борбата срещу корупцията. В същото време срещу нея се води агитация в интернет – предимно с твърдението, че била \"американски проект\". Премиерът Бойко Борисов на няколко пъти е критикувал Кьовеши. България нямала нужда от \"румънски модел\" и било по-добре да се ориентира по Германия и някои други държави. Комисията по граждански свободи, правосъдие и вътрешни работи и Комисията за контрол на бюджета изслушаха тримата кандидати за поста европейски главен прокурор. Лаура Кьовеши излезе първа в гласуванията и на двете комисии. Клеветническата кампания на румънското правителство и съшитото с бели конци съдебно обвинение срещу нея не можаха да намалят шансовете ѝ. Стана дори тъкмо обратното. Кампанията на Букурещ срещу собствената му кандидатка е ясен сигнал за това, че тя си е свършила твърде добре работата в румънската антикорупционна агенция. Автогол на румънското правителство? Поддръжниците на кандидатурата на Кьовеши във всички фракции на Европарламента стават все повече. За избора на европейски главен прокурор е необходимо мнозинство от две трети. Без значение дали Лаура Кьовеши ще спечели избора или не, още отсега стана ясно нещо друго: румънското социаллиберално правителство си вкара автогол тъкмо по времето на собственото си председателство в ЕС. Отдавна вече се спекулира по това, че е възможно двата коалиционни партньора в румънския кабинет да бъдат изключени от съответните им партийни фракции в Европарламента. Постоянната им битка срещу независимото правосъдие и правовата държавност навярно ще накарат някои европейски политици да се задействат - ако не за друго, то заради собствения им имидж в навечерието на европейските избори.        ", "date": "2019.02.28", "title": "Случаят \"Кьовеши\""}
{"url": "http://www.classa.bg/%D1%81%D0%B2%D1%8F%D1%82/item/393093-%D1%82%D1%8F-%D0%BA%D0%B0%D1%80%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%B4%D0%B0-%D1%82%D1%80%D0%B5%D0%BF%D0%B5%D1%80%D1%8F%D1%82", "text": "Всички се страхуват от нея: Уол Стрийт, едрият бизнес, банките, лобистите. Младата звезда на Демократическата партия Александрия Окасио Кортес иска да промени днешна Америка. И бързо си навлече ненавистта на богаташите.         От миналата сряда депутатката от Демократическата партия Александрия Окасио Кортес е удостоена с антиреклама на „Таймс Скуеър“ в Ню Йорк. \"Благодарим ти за нищото!“ пише отдолу лобистката група Job Creators Network. Лобистите вложиха много пари, за да си отмъстят на новата звезда на американската политика, затова че провали плановете на „Амазон“ да си изгради нова главна квартира в Ню Йорк. Концернът обоснова отказа си и със силната съпротива на някои местни политици. Окасио Кортес се бе изказала остро против плановете на „Амазон“, заявявайки, че преместването на главната квартира с нейните 25 000 служители ще вдигне цените и наемите и ще претовари транспортната инфраструктура в града.     Лобистите от Job Creators Network твърдят, че „Амазон“ ще създаде нови работни места. Тази лобистка организация, впрочем, се финансира от семейството на милиардера Робърт Мърсър, което бе сред най-активните поддръжници на предизборната кампания на Доналд Тръмп, както и от консервативни групи, подкрепяни на свой ред от дясноориентираната медия Breitbart News. Страховете на бизнеса Всички се страхуват. Уол Стрийт, фирмите, лобистите, богатите американци. Доналд Тръмп свали ограниченията за финансовата индустрия и понижи  данъците, а Окасио Кортес сега смята отново да ги привлече към отговорност.     \"Уол Стрийт Джърнъл\" писа, че Окасио Кортес символизира по-добре от всички останали „новата политическа ера\". Интернет е пълен с нейни снимки, някои твърдят, че сред тях имало и голи. Ако потърсите името ѝ в Гугъл, ще откриете 39 милиона резултати, а под съкращението на името ѝ - АОК - дори 100 милиона. Само в Туитър тя на бърза ръка събра над три милиона последователи. А американците постепенно започват да харесват нейните идеи. Александрия Окасио Кортес иска да увеличи максималната данъчната ставка за състояния, надхвърлящи 10 милиона долара. В момента ставката е от 38%, а Окасио Кортес иска да я увеличи до 60-70 на сто. По официални данни от 2016 година, около 16 000 американци са имали годишен доход, надхвърлящ 10 милиона долара. Предлаганите от Окасио Кортес нови ставки обаче ще се отнасят не за целия годишен доход, а само за сумата, надхвърляща 10-те милиона. Младата демократка има и други идеи – тя иска например да разбие големите банки и да засили отново банковия надзор. Целият банков сектор е в тревога, защото Окасио Кортес е член на парламентарната комисия, която надзирава и регулира финансовия сектор. Тези ѝ планове звучат така, сякаш има намерение да обяви същинска война на капитализма. От данъчната реформа на Роналд Рейгън насам и демократите, и републиканците избягваха темата за нови данъчни промени. Дори кандидатът на демократите Бърни Сандърс, който отново смята да се кандидатира за президент, по времето на предизборната си кампания през 2016 година заяви, че би подкрепил максимална данъчна ставка от 52%. Окасио Кортес обаче постигна още по-голям успех със своите идеи за данъчни промени. Тя спечели с огромна преднина изборите в своя избирателен район в Ню Йорк и то срещу един известен кандидат.   Радикални идеи?     В действителност идеите на младата демократка не са чак толкова радикални, колкото изглеждат на нея самата и на редица други американци. По същество те са предимно социалдемократически - Окасио Кортес иска да обложи с данъци богатите, за да гарантира здравното осигуряване и медицинските грижи за хората с ниски доходи и възрастните американци. Окасио Кортес има известни противници в света на бизнеса и банките. Оттам дори твърдят, че нейният начин на мислене бил “неамерикански“ и можел да навреди на цялата американска икономика. Дори мултимилиардерът и основател на „Майкрософт“ Бил Гейтс заяви в едно интервю, че високите данъци ще накарат богатите хора да прехвърлят активите си в чуждестранни банки и да укриват данъци. В действителност обаче максималната данъчна ставка в САЩ в повечето случаи е била над 50 на сто. В края на 1950-те години тя беше дори 90 на сто. Икономистът Пол Кругмън пише в свой коментар за „Ню Йорк Таймс“, че високите данъци в миналото по никакъв начин не са навредили на стопанския ръст. \"Идеите на Александрия Окасио Кортес са в пълно съзвучие със сериозните икономически изследвания\", твърди Кругмън.          ", "date": "2019.02.28", "title": "Тя кара милиардерите да треперят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393084-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Днес ще имате, много амбициозни планове за деня, но трябва да сте много уверени, за да реализирате поне половината от тях. Енергията ви значително ще е намалена, така че не прекалявайте. Благоприятно ще се развиват отношенията с шефове, към които ще имате лични искания. Искате да вземете отпуск? Пишете заявление. ТЕЛЕЦ ( 21 април - 21 май )  Ще трябва сами да се заемете с голям проект. Но парите, които ще получите, ще бъдат много. Естествено, такъв стимул ще ви изпълни с невероятна упоритост и желание да покажете талантите си на максимум. С парите бъдете икономични, отделяйте за “черни дни”. При общуването с роднини, не преигравайте с думите. БЛИЗНАЦИ ( 22 май - 21 Юни ) Очаква ви натоварен ден, в който ще трябва да се разкъсвате между активни разговори, пътувания и работни дела. Ако решите да отидете някъде с личния си автомобил, проверете изправността му. Добре е да започнете да учите, да подобрявате уменията си и да създавате нови контакти. Семейните трябва да се пазят от конфликти, бъдете по-отстъпчиви.   РАК ( 22 юни - 23 юли ) Трябва да се изолирате, от нови запознанства и ненужни срещи. Малко вероятно е всичко това да ви достави удоволствие или донесе крепко приятелство. Опитайте се да укрепите връзките, които вече сте създали. Влюбените трябва да решат, дали да направят следващата стъпка -към официален брак. Вечерта са възможни, много изненади. ЛЪВ ( 24 юли - 23 август ) Не е препоръчително днес да купувате или продавате нещо. Можете да продадете не изгодно, а също и да попаднете в ръцете на измамници. По пътя, бъдете внимателни, видимостта ще е лоша. Здравословното ви състояние ще изисква не само грижи, но и лечение на хронични заболявания. Инвестициите в личен бизнес, ще са благоприятни и ще дадат резултати. ДЕВА ( 24-ти август - 23 септември ) Очаква ви проблематичен ден. Докато елиминирате един проблем, друг ще се появи веднага. Какво е това - лош късмет или нежелание да промените нещо? Ако се държите за миналото, то със сигурност ще се върне. Но вече с огромен товар, от който ще е трудно да се отървете. Успешно ще се развиват пътувания, до други градове. ВЕЗНИ( 24 септември - 23 октомври) Заемете се, с интелектуална дейност. И не казвайте, че сте уморени, имало е и по-трудни дни в живота ви. Добра новина ще получите от човек, с когото се познавате още от деца. Възможно е пътищата ви, отново да се преплетат. Трябва да се откажете от хазартни игри, както и да се абстрахирате от всичко, което „краде” вашата енергия. СКОРПИОН ( 24 октомври - 22 Ноември ) Ще се нуждаете от изключителна издръжливост, особено ако трябва да работите до вечерта. Не унивайте, а търсете подкрепа от колеги. Ако за тях сте истински професионалист, тогава и помощта им ще бъде ефективна. Трябва да се пазите от настинки, не стойте на студено. В противен случай, просто ще се разболеете.   СТРЕЛЕЦ ( 23 Ноември - 21 Декември ) Очаквайте труден ден, когато всички ще се отвръщат, няма да ви слушат и няма да искат да вникнат в проблемите ви. Но това е съвсем разбираемо. Както се държите с хората, така и те се отнасят към вас. Възможни са стресови ситуации, свързани със семейството и децата. Трябва да бъдете по-строги към себе си и да не се отпускате. КОЗИРОГ (22 Декември - 20 януари ) Трябва да направите генерално почистване. Но, не на дома, а на хората около себе си. Ако сред вашите \"другари\" има неискрени и лицемерни личности, тогава е по-добре да се сбогувате с тях. Вредните навици, трябва да изоставите веднъж завинаги. Разбира се, няма да може да го направите изведнъж, но най-важното е да започнете борбата. Вярвайте, че ще излезете победител.  ВОДОЛЕЙ ( 21 януари -  19  февруари ) Днес е възможен, някакъв критичен момент в работата. Това може да бъде съкращение, намаляване на заплатата или отмяна на премия. Накратко, не очаквайте нищо благоприятно от този ден. Каквото и да става, ще бъде неочаквано. В любовните дела, имате всичко, за което сте мечтали. Време е да помислите за семейство, деца и собствено жилище.   РИБИ ( 20 февруари - 20 март ) Трябва да свалите розовите очила и да погледнете на света по-реалистично. Спрете да строите илюзии, хванете се за работа. В любовта, сте не само творци, но също така и добри играчи. Ако станете по-инициативни, то няма да има човек, който да ви остави. Едно пътуване извън града, ще ви зареди със сила и изпълни с нови впечатления.", "date": "2019.02.28", "title": "Дневен хороскоп 28 февруафи"}
{"url": "http://www.classa.bg/%D1%81%D0%B2%D1%8F%D1%82/item/393085-%D0%B4%D0%B2%D0%B5-%D1%8F%D0%B4%D1%80%D0%B5%D0%BD%D0%B8-%D1%81%D0%B8%D0%BB%D0%B8-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": "Северна Корея, иранските ядрени амбиции или руската външна политика със сигурност заслужават внимание. Но конфликтът с най-голям потенциал за катастрофално разрушение е този между Индия и Пакистан. Двете държави никога не са се разбирали и всяка от тях в продължение на седемдесет години прави всичко възможно да накърни интереса на противника си. Също така, и двете страни имат ядрен арсенал и капацитет за използването му. Дългата граница помежду им и нестабилността в оспорвания район Кашмир създават страх от възможна война.     Притесненията са основателни - двете държави воюват три пъти от 1947 г., когато получават независимост от Великобритания, като последният конфликт е през 1999 година.  Така че, когато близо 40 индийски войници загинаха при атентат в Кашмир преди две седмици, а отговорността беше поета от базираната в Пакистан организация Джайш е-Мохаммад, международната общност застана нащрек. Само за два дни индийски самолети бяха свалени от пакистанската армия, след като Индия извърши въздушни удари под претекст, че бомбардира лагер на терористи, започнаха престрелки по границата в Кашмир, а най-малко десет цивилни бяха ранени – четирима загинаха на място. Впрочем, въздушните удари на Индия бяха нанесени в зоната, където през 1971 г. започва една от войните между Индия и Пакистан, довела до смъртта на над 11 000 войници.     Патриотичният патос, подсилван от националистическите правителства в Ню Делхи и Исламабад, не помагат да успокояването на обстановката, дори напротив.  Ако проследите индийските медии в ранните часове на 26 февруари, ще научите, че индийските военновъздушни сили са навлезли в пакистанското въздушно пространство и са нанесли унищожителни удари по лагер на бойци, убивайки 300 от тях. Ако пък погледнете към пакистанските медии, ще разберете, че е извършено подло нападение, в което индийски самолети са нанесли въздушни удари по празни горски масиви.     Възможността за ескалация е напълно възможна, въпреки дипломатическите канали, отворени след ескалацията в началото на седмицата. Изборите в Индия наближават и битката за националистическия вот може да предизвика надпревара между партиите за по-патриотични позиции и твърдост спрямо \"външните врагове\", в това число Пакистан. Въпреки че пакистанското правителство е забранило групировката Джайш е-Мохаммад, подпомагането на подобни групи от пакистанското разузнаване ISI е проблем от дълги години за Индия. Смята се, че групировката е част от алианс от групи, свързани с \"Ал Кайда\", като в миналото е получавала подкрепа от разузнаването именно с цел да се сражават с индийските сили за сигурност в индийската част на Кашмир. В Исламабад сравнително новото правителство, водено от бившия играч по крикет Имран Хан, е подложено на натиск заради проблемите в отношенията със САЩ, корупция, действащи терористични групи и задълбочаващото се влияние на Китай. Ескалация с вечния враг Индия може да се окаже добър повод лидерството на страната да се докаже пред силния военен елит. Анализаторите са единодушни, че въпросите по сигурността и отбраната често са решавани не от цивилните политици, а от военните.  Индия и Пакистан водят четири войни помежду си откакто получават независимост през 1947 година, като Кашмир е причината за всяка от тях. Преди седемдесет години индуският махараджа - местният владетел на предимно мюсюлманският Кашмир - решава еднолично да присъедини областта към Индия въпреки съпротивата на жителите му. Пакистан оспорва решението, а индийското обещание да се проведе запитване никога не е изпълнено. Седем десетилетия по-късно, проблемът е повече от актуален. През последните години администрираната от Индия част на Кашмир е свидетел на сериозно автономно движение. Към това се появява и опасността от засилване на радикализма заради репресиите на Ню Делхи, като индийските военни и полиция често стават обект на нападения. Съюзниците на Индия и Пакистан често се наемат да напомнят на двете страни за опасностите от военен конфликт и правителствата им досега възпираха в началото избухващите периодично престрелки в граничните райони, за да не стане нещо по-лошо. През 2017 г. обаче, посещението на индийския премиер Нарендра Моди в Пакистан е прекратено след атака на Джайш е-Мохаммад по индийска база и процесът за омиротворяването на Кашмир оттогава е в застой. Едно е сигурно - за пръв път от близо половин век индийски самолети навлизат в пакистанското въздушно пространство и извършват удари. Може ескалацията да не се случи веднага, но е очаквана заради Кашмир. Международната общност е вдигнала ръце от района, а съюзниците на двете държави се провалиха в опитите да се постигне съгласие. Нещо повече - един от най-големите фактори в региона, Китай, се намеси с позиция в полза на Пакистан.  Дългогодишното недоверие между Индия и Пекин е повод за множество търкания, които засягат и други държави, където има индийски, пакистански и китайски интереси като Непал, Афганистан, Иран, Бангладеш и Мианмар. Китай дори спря свикването на Съвета за сигурност на ООН поискано от Индия по повод на атаката от 14 февруари в Кашмир. Тогава Ню Делхи пожела организацията Джайш е-Мохаммад да бъде призната за терористична, но Китай се обяви срещу подобно решение. Позицията на Китай не е случайна. Пекин възприема Пакистан като основен елемент за прокарването на т.нар. \"Нов път на коприната\" - най-мащабния геополитически и икономически проект на Китай досега. През последните години Исламабад се сближи с Пекин по тази линия, а Пакистан получи милиарди като инвестиции в инфраструктура и развитие на съвместни проекти. За Индия това сближаване не е добре дошло. Ню Делхи смята Китай за основен търговски, а отскоро и за основен политически конкурент в борбата за влияние в Азия. През последната година причина за напрежение между двете страни се превърна малката държава Непал. Причина за това е й с властите в Пекин в ущърб на индийците, които, на свой ред, приемат планинската държава за своя зона на влияние. Както Индия, така и Пакистан трябва да преосмислят политиката си и да потърсят общо решение и компромис, за да се избегне възможен конфликт.  На фона на терористична активност, нестабилност в Афганистан, иранската експанзия в Централна Азия и Близкия изток, китайските и индийски амбиции в Югоизточна Азия, един конфликт между ядрени сили с глобални икономики, ще има разтърсващи последствия в световен мащаб.    ", "date": "2019.02.28", "title": "Две ядрени сили на прага на войната"}
{"url": "http://www.classa.bg/%D1%81%D0%B2%D1%8F%D1%82/item/393086-%D0%BC%D0%B0%D0%B9%D0%BA%D1%8A%D0%BB-%D0%BA%D0%BE%D0%B5%D0%BD-%D0%BF%D1%80%D0%B5%D0%B4-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B5-%D1%80%D0%B0%D1%81%D0%B8%D1%81%D1%82-%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D0%BA", "text": "Бившият адвокат на Доналд Тръмп – Майкъл Коен, определи американския президент като \"расист\" и \"измамник\". Това стана по време на изслушване на Коен пред американския Конгрес. По думите на адвоката Тръмп предварително е знаел за публикуването на имейли в сайта  WikiLeaks,  които са имали за цел да навредят на неговия опонент от Демократите на президентските избори през 2016-а. Коен освен това коментира, че по време на предизборната надпревара за влизане в Белия дом Тръмп е ръководил преговорите за проект за построяване на сграда в Москва, въпреки че самият американски президент публично отрече да е имал бизнес интереси в Русия.     Пред изслушващия го комитет Коен обясни, че се срамува, защото знае какъв е Тръмп. \"Той е расист. Той е измамник.  Той е мошеник\", каза адвокатът. Той допълни, че Тръмп е човек, който се е кандидатирал за президентския пост, за да направи собствения си бранд велик, а не САЩ. Според Коен американският президент няма желание или намерение да \"води нацията\", а само да рекламира себе си и да увеличи богатството и властта си. Показанията на Коен, които могат да нанесат най-много щети на президента на САЩ, са в три насоки: първо, обвиненията, че Тръмп предварително е знаел, че WikiLeaks ще публикуват имейли, откраднати от хора на високи позиции в Демократическата партия; второ, че е имал планове да построи Trump Tower в Москва след като вече е бил започнал кандидат-президентската си кампания; и трето, че е бил директно замесен във връщането на пари на Коен за това, че адвокатът е плащал за нечие мълчание. Коен обаче твърди, че той самият няма информация за съглашение между екипа, работещ по кампанията на Тръмп през 2016-а, и Русия за евентуална намеса в изборите. Адвокатът казва, че ще подкрепи обвиненията си с документи, и обяснява, че Тръмп му е наредил да плати 130 000 долара на актрисата от филми за възрастни Сторми Даниелс, за да покрие аферата помежду им. Това е било в разрез с финансовите разпоредби за водене на кампания. Освен това Коен твърди, че Тръмп му е казал да излъже и Мелания Тръмп по въпроса. По-рано Тръмп коментира в Twitter, че Коен лъже, за да намали собствената си присъда. Адвокатът е осъден на 3 години затвор след като се призна за виновен по множество обвинения сред които укриване на данъци, банкови измами и нарушения при финансирането на предизборна кампания. Присъдата му ще влезе в сила през месец май. Някои от конгресмените републиканци в комисията също обвиниха Коен, че на неговите думи не може да се вярва. Коен твърди, че е бил в офиса на Тръмп през юли 2016-а, когато Роджър Стоун се е обадил на милиардера. Стоун е обяснил,  че е говорил с основателя на WikiLeaks Джулиан Асанж и от него е разбрал, че в рамките на няколко дни ще бъдат разпространени имейли, които ще навредят на кампанията на Хилъри Килинтън. Стоун коментира пред Reuters, че казаното от Коен не е вярно, но без да посочва коя част. Самият той получи обвинение във връзка с разследването на руска намеса в изборите за това, че е излъгал Конгреса за свои разговори с други относно пускането на имейлите на демократите в Wikileaks. Стоун отрича да е виновен. Коен твърди, че ще предостави писма, които е написал по нареждане на Тръмп. В тях се отправят заплахи към гимназията и колежите, които президентът е посещавал, да не разпространяват неговите оценки и резултати от изпити. Пред конгресмените Коен твърди, че под знанието и ръководството на Тръмп са били раздувани приходите на компанията му. Коен даде пример с това как състоянието на Тръмп също е било раздувано, за да може той да попада всяка година в списъка на Forbes с най-богати хора. За целта са се търсели имоти, на които да се приложи възможно най-високата цена за квадратен метър, за да изглеждат по-скъпи, отколкото са. Той също разказа, че е изпълнявал поръчки тип \"хвани и убий\" за Тръмп като \"жертвите\" всъщност са били публикации за милиардера и настоящ президент. За целта дадени статии са били купувани, привидно с цел да бъдат публикувани, след което са били заравяни надълбоко, за да не видят бял свят. Адвокатът твърди и че Тръмп му е предложил работа в Белия дом. 52-годишният Коен беше един от най-близките съветници на Тръмп и работеше с него повече от десетилетие. Той се обърна срещу американския президент миналата година и сега съдейства на прокурорите.    ", "date": "2019.02.28", "title": "Майкъл Коен пред Конгреса: Доналд Тръмп е расист и измамник"}
{"url": "http://www.classa.bg/%D1%81%D0%B2%D1%8F%D1%82/item/393087-%D1%82%D1%80%D1%8A%D0%BC%D0%BF-%D0%BA%D1%8A%D0%BC-%D0%BA%D0%B8%D0%BC-%D0%B2%D0%B8%D0%B5-%D1%81%D1%82%D0%B5-%D0%B2%D0%B5%D0%BB%D0%B8%D0%BA%D0%BE%D0%BB%D0%B5%D0%BF%D0%B5%D0%BD-%D0%BB%D0%B8%D0%B4%D0%B5%D1%80-%D0%BD%D0%B0-%D1%81%D1%82%D1%80%D0%B0%D0%BD%D0%B0-%D1%81-%D0%B2%D0%B5%D0%BB%D0%B8%D0%BA%D0%BE%D0%BB%D0%B5%D0%BF%D0%BD%D0%BE-%D0%B1%D1%8A%D0%B4%D0%B5%D1%89%D0%B5", "text": "Президентът на САЩ Доналд Тръмп и севернокорейският лидер Ким Чен-ун демонстрираха оптимизъм днес в Ханой в началото на втората им среща, предадоха световните агенции и БТА.       Двамата лидери първо си стиснаха ръцете пред американски и севернокорейски знамена в луксозния хотел “Метропол”. “Мисля, че това ще бъде един успех”, каза Тръмп пред медиите. Той изрази надежда, че втората среща на върха между САЩ и Северна Корея, фокусирана върху денуклеаризацията на режима в Пхенян, ще бъде “по-добра или еквивалентна на първата среща”, предаде Франс прес. , каза Тръмп, цитиран от ТАСС.     Ким пък заяви, че е сигурен, че този път ще бъдат постигнати положителни резултати, предаде Франс прес. , каза Ким. “Президентът Тръмп прояви мъжество, взимайки участие в тази среща на върха. Нашите страни със съвместни усилия преодоляват недоверието и проблемите. Аз съм уверен, че срещата на върха ще донесе реални резултати”, заяви севернокорейският лидер, цитиран от ТАСС. Вашингтон изисква от Пхенян да се откаже от ядрения си арсенал в замяна на вдигане на санкциите, но никакъв конкретен напредък в тази насока не беше отчетен от първата среща на между Тръмп и Ким през юни ми налата година в Сингапур досега, отбелязва Франс прес. Двамата лидери ще имат днес 20-минутен разговор на четири очи. Втората среща между Тръмп и Ким се провежда в хотел “Метропол” в Ханой. “Ким Чен-ун и аз ще положим големи усилия да договорим нещо за Денуклеаризацията, а след това да превърнем Северна Корея в Силна Икономика. Смятам, че Китай, Русия, Япония и Южна Корея ще са много полезни!”, туитна по-рано Тръмп. Срещата на четири очи между двамата лидери продължи едва 10 минути, при планирани 20, отбелязват световните агенции. След това започна официална вечеря, в която от американска страна участваха държавният секретар Майк Помпейо и началникът на канцеларията на Белия дом Мик Мълвани, а от севернокорейска – заместник-председателят на ЦК на Корейската трудова партия Ким Йон-чхол и министърът на външните работи И Йон-хо, предаде ТАСС, цитирана от БТА. Има преводачи от двете страни, но не присъства Ким Йо-чен, сестра и близък съветник на Ким Чен-ун. Вечерята продължи час и половина. Белият дом не даде информация за “социалната вечеря”, преминала при ограничен достъп за медиите. Утре Тръмп и Ким ще имат още срещи, преди президентът на САЩ да отпътува за родината си. АП отбелязва, че Белият дом не е допуснал четирима репортери от печатни медии, включително един от АП, да отразят началото на вечерята. Според агенцията това е станало, след като двама от тези репортери са задавали въпроси на Тръмп при предишните прояви от срещата на върха. Прессекретарят на Белия дом Сара Сандърс разпространи изявление, в което се казва, че поради “деликатното естество на срещите трябва ограничим до малка група присъстващите за вечерята”. Преди това Сандърс бе казала, че на вечерята няма да бъдат допускани репортери. Но след като фотографи заявиха, че няма да я отразяват без редакторско присъствие, на мястото на събитието бяха допуснати един журналист от печатна медия и един от радиостанция, съобщи АП. Историческата първа среща на върха между САЩ и Северна Корея се състоя в Сингапур през юни миналата година.      ", "date": "2019.02.28", "title": "Тръмп към Ким: Вие сте великолепен лидер на страна с великолепно бъдеще"}
{"url": "http://www.classa.bg/%D1%81%D0%B2%D1%8F%D1%82/item/393088-%D0%B4%D0%BE%D1%80%D0%B8-%D0%BC%D0%BD%D0%BE%D0%B7%D0%B8%D0%BD%D0%B0-%D0%BB%D0%B5%D0%B2%D0%B8%D1%87%D0%B0%D1%80%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D1%80%D0%B5%D0%B6%D0%B8%D0%BC%D0%B0-%D0%BD%D0%B0-%D0%BC%D0%B0%D0%B4%D1%83%D1%80%D0%BE", "text": "След скорошните кървави сблъсъци по границата с Колумбия като основна опасност за Венецуела се очерта рискът от гражданска война. Има ли изгледи за продължителен военен конфликт с намеса на трети страни, разцепващ държавата на територии, контролирани от Николас Мадуро, и анклави, лоялни към опозицията? Венецуелски военни използваха на 23 февруари сълзотворен газ срещу доброволци, разтоварващи хуманитарни помощи от камиони на граничен мост с Колумбия. Опозицията във Венецуела съобщи за десетки загинали и ранени.     Не е изключено политическият конфликт да се разрасне в пълномащабна гражданска война. Няколко фактора обаче сочат, че Венецуела едва ли е застрашена от продължителна гражданска война по модела от Сирия, Либия или споменатата Колумбия от 80-те. Защо? Кокаиновата ресурсна база За разлика от Колумбия във Венецуела липсват силни центробежни тенденции. Преди 20 години колумбийското правителство контролираше едва към 40 на сто от територията на страната, в останалите 60 процента се разпореждаха леви бунтовници от Колумбийските революционни въоръжени сили (ФАРК) и Армията за национално освобождение (АНО). Контролът на правителството над останалите земи впрочем също бе твърде условен.  Наркокартелите заемаха междинна позиция – подкрепяха ту десните, ту левите от тактически съображения, а нямаше всъщност и ясна граница между картелите и въстаническите движения. В Колумбия предпоставка за фактическото разпадане на страната бе специфичната ресурсна база, използвана от различните паравоенни отряди – кокаинът. Храстите кока са доста капризна култура и растат главно в три страни от Южна Америка с планински прохладен климат – Колумбия, Боливия и Перу. Кокаинът се произвежда лесно. За първична преработка на листата кока често се използват мобилни фабрики – камиони, оборудвани с перални, преправени на примитивни центрофуги. Ела, че открий в джунглата такава подвижна лаборатория! Местата за производство и маршрутите за превоз сравнително често се менят. Затова ликвидирането на някоя плантация за кока или на някой маршрут не повлиява на жизнеспособността на съответната автономна политическа или търговска група – един терен лесно се заменя с друг, също и маршрутите . . . В политически план кокаинът е идеалната ресурсна база за финансово подхранване на сепаратисти от всички бои. Петролната ресурсна база В случая с Венецуела основният ресурс, захранващ режима, е петролът. В последно време страната стана едър транзитьор на кокаин, но фактически няма собствено производство – неподходящ климат. Петролът като източник на финанси диктува малко по-различна логика и логистика на евентуалния конфликт. За разлика от кокаина при петрола е много висока зависимостта от строго обвързаната със земния релеф транспортна инфраструктура – тръбопроводите и пристанищата. Контролът върху транспортната инфраструктура в ръцете на една силова групировка повлиява на много силно жизнеспособността на съперниците й, контролиращи например петролното находище. Някой би възразил, че петролната ресурсна база не попречи да се развие траен граждански конфликт например в Либия. Но, първо, Либия поначало бе доста „многосъставна“ държава с надмощие на различни племена и силен сепаратизъм в три региона – Киренайка, Фесан и Триполитания. Преди страната да стане независима през 1951 г., племената действаха като автономни политически, военни и икономически единици. Муамар Кадафи единствен успя, докато управляваше, да поизглади противоречията, веднага откроили се отново след свалянето му през 2011 г. Второ, чисто икономически петролният ресурс наистина до голяма степен бе изгубен, щом избухна гражданската война – добивът на петрол в Либия спадна практически двойно в сравнение с 2010 г. Трето, да не забравяме, че условията за добив на петрол в Либия са горе-долу благоприятни. Особено в сравнение с Венецуела. Венецуелският петрол включва главно свръхтежки сортове от басейна на Ориноко. За да бъдат транспортирани, те трябва да се разредят със свръхлеки сортове, каквито във Венецуела няма – налага се да бъдат внасяни от САЩ или Саудитска Арабия. Технически сложен процес, който едва ли ще е по силите на политическа групировка, държаща само част от финансовата, логистична и транспортна верига в износа на петрол. Ресурсът от лоялност Редица примери с точещи се граждански войни показват, че шансове да запазят властта имат лидери с мощна подкрепа от страна на някоя многобройна група сред населението. Не е задължително мнозинството да ги подкрепя, стигат и 5-10 на сто. Важното е хората в това малцинство да схващат, че изгубят ли играта, ще изгубят твърде много, може би дори живота си. Такива стабилно лоялни групи се формират предимно на етническа или религиозна основа. В Сирия например, където гражданската война пламти от 2011 г., ресурсът от лоялност към президента Башар Асад се гради върху етнорелигиозното малцинство алауити. Те не са много – към 12 на сто от населението, но лоялността им е извънредно трайна. Също и в Либия политическата лоялност е фактически синоним на племенната лоялност. Разполагат ли с такъв ресурс чавистите във Венецуела? Освен армията, лоялна засега, Уго Чавес (венецуелски лидер през периода 2002-2013 г., бел. изд.) организира и възпита ултралеви паравоенни въоръжени групи за подкрепа (colectivos). Тяхно ядро са споменатите вече бойци от колумбийските ФАРК и АНО, чиито графити се мъдрят из някои политизирани бариоси (бордеи) на Каракас. А живата им сила – бедняците от тези бариоси. Лоялността на левите към Чавес бе доста висока. Така например мотото на Лина Рон, водач на партията „Венецуелско народно единство“, бе „Con Chavez todo, sin Chavez plomo!“ („С Чавес – всичко, без Чавес – куршум!“). Самата Лина обаче почина още през 2011 г. – две години преди смъртта на Чавес. Положението с Мадуро е малко по-различно. Дори мнозина левичари (в страната има цял куп – от социалдемократи до троцкисти-маоисти-ходжаисти) се отказаха да подкрепят режима. Остатъците от лоялност към Мадуро сред левите и бедняците имат за причина раздаваните пакети с храна, разпределяни от комисии по снабдяването и производството (Consejo Local de Abastecimiento y Produccion). Американските санкции обаче явно рязко ще намалят притока на валута в страната от износа на петрол. И то в най-близките месеци. Същите проблеми се очакват с армията и нейната лоялност към режима. Външният ресурс Мадуро не разполага с вътрешен ресурс от стабилна лоялност, характерна примерно за режима на Асад в Сирия. Теоретично чавистите биха могли да потърсят и друг източник на валута за страната. Например да разчитат на помощ от голям международен донор. Тази роля би могъл да играе Китай, но той подчертано се дистанцира от венецуелските проблеми. Нищо чудно – днес КНР води трудни икономически преговори със САЩ и всяка подкрепа за режима на Мадуро може да провали тъй необходимото на Пекин търговско споразумение с Вашингтон. Единственият ресурс Мадуро остана с един-единствен ресурс – статуквото. Обикновено е по-трудно да промениш нещата, отколкото да ги оставиш, каквито са. Но, уви всички останали фактори работят против него. Изглежда няма да се разиграе и сценарият с гражданска война – чавистите едва ли ще могат да задържат що-годе задълго някой район от страната. Граждански конфликт, дори война, може да има, но те най-вероятно скоро ще приключат.   БТА    ", "date": "2019.02.28", "title": "Дори мнозина левичари се отказват да подкрепят режима на Мадуро"}
{"url": "http://www.classa.bg/%D1%81%D0%B2%D1%8F%D1%82/item/393089-%D0%BD%D1%8F%D0%BC%D0%B0-%D1%88%D0%B0%D0%BD%D1%81-%D0%B7%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "Сега британските депутати трябва да избират между сделката на премиерката, ревизирана от главния прокурор Джефри Кокс, и отлагане на Брекзит с непредвидими последици. Всъщност това е точно обратното на предишната правителствена политика. Променя се изборът, пред който са изправени депутатите: сега те ще трябва да избират между сделката на премиерката Тереза Мей, ревизирана от главния прокурор Джефри Кокс, или отлагане на Брекзит с непредвидими последици. Това, което Мей няма да каже, е, че вариантът за Брекзит без сделка вече не е на дневен ред. Тя продължи да твърди: „Смятам, че ако се наложи, в крайна сметка ще превърнем варианта без сделка в успех“. Това обаче няма да се случи, а онези консервативни депутати, които искат напускане без сделка, започват да го осъзнават.     Премиерката най-накрая, с голямо закъснение, скъса с твърдолинейните евроскептици сред редовите депутати от нейната Консервативна партия. Те сега ще трябва да решат дали да застанат зад Джейкъб Рийс-Мог, който заяви преди няколко седмици, че ако не може да има Брекзит без сделка, той би приел сделката на премиера пред оставането в ЕС, или зад Борис Джонсън, който веднъж се изказа колоритно, че сделката е толкова лоша, че по-скоро би предпочел оставането в ЕС. Като цяло обаче твърдолинейните привърженици на Брекзит бяха „кучетата, който не посмяха да лаят“ в отговор на изявлението на Мей. Техният гняв, че са предадени – нещо, което вероятно отдавна са знаели, че ще стане – изглеждаше доста сподавен. Или може би те осъзнават – макар че, признавам, това изглежда малко вероятно – че премиерката просто е нямала друг избор освен да се подчини на волята на Камарата на общините като цяло, където привържениците на Брекзит без сделка са доста малко малцинство. Мей беше пределно ясна, като каза, че ако на 12 март загуби гласуването за своята сделка, ще даде на Камарата на общините да се произнесе на 13 март по въпроса дали иска напускане без сделка. Тя нямаше нужда да казва, че резултатът от вота ще бъде отрицателен. Мей просто заяви, че ако това се случи, тогава ще постави на 14 март пред депутатите за гласуване въпроса дали искат удължаване на срока на действие на чл. 50. Тя подчерта, че това не е онова, което би желала, и заяви, че то няма да промени вариантите пред парламента, а само ще отложи взимането на решение. И Мей разкритикува лидера на лейбъристката опозиция Джереми Корбин за обратния му завой в подкрепа на втори референдум, уверена, че и за това в Камарата на общините (все още) няма мнозинство. Премиерката призова депутатите да не гласуват за поправката на Ивет Купър утре („Връзването на ръцете на правителството чрез искане за промяна на дневния ред на парламента би имало значителни последствия за начина, по който се управлява Великобритания“), но Купър не звучеше като убедена: „Ако нямаме прието законодателство, какви гаранции имаме, че правителството ще спазва каквито и да било решения на депутатите?“, попита тя. Сега това едва ли има значение. Дали властта е ръцете на Купър или Мей изборът е един и същ: депутатите ще трябва да избират между сделка и отлагане. И в двата случая парламентът ще отхвърли варианта без сделка.   БТА    ", "date": "2019.02.28", "title": "Няма шанс за Тереза Мей"}
{"url": "http://www.classa.bg/%D1%81%D0%B2%D1%8F%D1%82/item/393090-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BF%D1%80%D0%B8%D0%B7%D0%BD%D0%B0,-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B8%D1%81%D0%BA%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D1%81-%D0%BF%D1%83%D1%82%D0%B8%D0%BD", "text": " премиер Бенямин Нетаняху заяви, че присъствието на Иран в Сирия ще бъде централната тема на разговорите му с руския президент Владимир Путин. „Днес отивам в Москва, където утре ще се срещна с руския президент Владимир Путин. В центъра на нашите преговори ще бъде иранската консолидация в Сирия. Ние действаме срещу нея, ще атакуваме ираските бази и ще продължим да действаме. Ще говоря за това с президента”, заяви Нетаняху.     Той добави, че Израел ще продължи да действа, докато иранците не бъдат експулсирани от Сирия, тъй като Иран „заплашва да унищожи Израел”. „Няма да му позволим да се закрепи на нашата граница”, заяви Нетаняху. По-рано медиите съобщиха, че Нетаняху ще покаже на Путин карта на иранските военни позиции в Сирия. Преговорите между Путин и Нетаняху ще се проведат на 27 февруари.    ", "date": "2019.02.28", "title": "Нетаняху призна, за какво иска да говори с Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393083-%D0%B7%D0%BB%D0%BE%D0%B2%D0%B5%D1%89%D0%BE-%D0%B6%D0%B5%D0%BD%D0%B0-%D1%81%D0%BF%D0%BE%D0%B4%D0%B5%D0%BB%D1%8F", "text": "Чух отец да чете молитва и близките ми да се сбогуват с мен, но не можех да им кажа, че съм жива 33-годишната Наоми Бейли от Даун, Ирландия след сериозно заболяване излезе от кома и чу как свещеникът чете последна молитва над нея. Жената искаше да каже, че не е умряла, но не можеше да движи пръста си, пише The Sun.      Наоми дълго си мислела, че кара обикновена мигрена. Болката обаче растяла, докато един ден жената загубила съзнание. След като била прегледана в болница, Наоми била диагностицирана със сериозен менингит и било решено да се извърши спешна операция за облекчаване на натиска върху мозъка.      Това довело до неочаквани усложнения и експертите поставили Наоми в кома, за да се даде възможност на тялото да се излекува. Една седмица по-късно жената се събудила, но това, което тя чула, я ужасило. Свещеникът прочитал последната молитва над нея, а семейството на Ноеми дошло да й каже сбогом.  Жената се опитала да отвори очи и да каже, че е добре, но не могла. Тялото й абсолютно не се подчинявало. Едва по-късно Наоми разбрала, че това е синдром на заключения човек. Синдромът се характеризира с пълна загуба на речта и парализа с пълно съхранение на съзнанието и чувствителността. \"Състоянието ми беше твърде тежко, а менингитът, който ми откриха, се счита за най-сериозна степен. Лекарите съветваха семейството ми да се подготви за най-лошото предварително\", споделя Наоми Бейли. Когато се събудила, жената била много щастлива да види малкото си бебе Ниад. Все пак менингит не минал за Наоми без никакви последствия. Жената сега страда от загуби на памет, не може да има второ дете и е загубила поста си в местната администрация.    ", "date": "2019.02.28", "title": "Зловещо! Жена споделя:..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393081-%D1%82%D0%B5%D0%B7%D0%B8-%D0%B3%D0%BE%D0%BB%D0%B8-%D1%80%D0%BE%D0%BA%D0%BB%D0%B8", "text": "танаха ли наградите за пореден път панаир на суетата, питат се много киномани.  Няма как да ви спестим, че някои от тоалетите на звездите бяха меко казано фрапантни - едни показваха гащи, други пък залагаха на зърна и пошлост. Едва ли ще се учудите, че сред  най-разсъблечените бе и Парис Хилтън. Красивата блондинка бе заложила на доста палава и прозрачна рокля, която подчертаваше перфектните форми на тялото й.          Скандална рокля, която освен в развратната ни класация, съвсем уместно се настани и в тази за \"най-големите гафове при облеклата\", се намести и тази на певицата Кели Роуланд, която заложи на евтин кич и странно \"прозорче\" с изглед към гърдите й.       ) Някои дами пък решиха, че нямат нужда от гащи въобще. За кого говорим ли? Естествено, че за Кендъл Дженър, която определено може да грабне приза за най-мръснишки тоалет. Убедени сме, че визията й ще запали дори вашето въображение. Цепката на красавицата подминаваше дори най-милото й и буквално стигаше до пъпа. Видно тя дори бе забравила да сложи и бельо.         Прави впечатление, че освен пищни деколтета, актрисите буквално са опитали да сплеснат прелестите си, за да изскочат още по-палаво от тоалетите им. Дали това е новата мода в Холивуд, все още не знаем, но определено към този момент тази гледка може да предизвика само мръсни мисли, но не и възхищение.  Подходящи ли са тези палави облекла за червения килим и една от най-престижните церемонии оставяме да прецените сами                                                                  ", "date": "2019.02.28", "title": "Тези голи рокли..."}
{"url": "http://www.classa.bg/%D1%81%D0%B2%D1%8F%D1%82/item/393079-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D0%BE%D0%BE%D0%BD-%D0%BA%D0%B0%D0%BC%D0%B8%D0%BE%D0%BD%D0%B8%D1%82%D0%B5-%D1%81-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BF%D0%BE%D0%BC%D0%BE%D1%89-%D1%81%D1%8A%D0%B4%D1%8A%D1%80%D0%B6%D0%B0%D1%82-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D0%BE%D1%80%D1%8A%D0%B6%D0%B8%D0%B5", "text": "Венецуелският външен министър Хорхе Ареаза осъди правителството на САЩ и обвини Белия дом в насърчаването на \"агресия\" от колумбийска територия. \"Това излага на риск мира и сигурността в региона\", заяви венецуелският дипломат по време на заседание на Съвета за сигурност в ООН. Външният министър спомена и за събитията, отбелязани миналата събота на колумбийско-венецуелската граница, където въпреки „провокациите\", венецуелските власти успяха да „ги сдържат без прилагане на смъртоносна сила\". \"Агресията дойде от Колумбия,\" каза Ареаза, който подчерта, че насилствените събития са с \"покровителството\" на полицията в тази страна. Освен това той разкри, че след инспекцията на камиона, е доказано, че има не само доставки на предполагаема „хуманитарна помощ, но и материали за производство на оръжие\". Той показа снимки на хора с качулки на колумбийска територия, които са \"защитени от колумбийските сили за сигурност\". \"Там имаше инструменти за направа на оръжия. Това са инструменти, които сме свикнали да се използват от опозицията във Венецуела,\" каза Ареаза, който подчерта, че най-големият брой ранени са регистрирани сред венецуелските офицери, охранявали границата. Дипломатът поиска пред Съвета за сигурност да приеме декларация, която отхвърля заплахата от използване на сила срещу Венецуела, както да осъди блокадата, понесена от Каракас, резултат от едностранните принудителни мерки на Вашингтон, които са накарали южноамериканската страна да загуби около 30 000 милиона долара от август 2017 г. до днес. Той заяви, че опитът за насилствено въвеждане на \"хуманитарна помощ\" през колумбийската територия е част от американска стратегия за оправдаване на чуждестранна намеса. Като доказателство той разказа, че в събота е имало военен кораб на карибски остров близо до Венецуела и среща между военни офицери от Колумбия и САЩ, за да \"говорят\" за ситуацията в южноамериканската страна. \"Кога военните от други страни се събират, за да говорят за хуманитарна помощ?\", попита той. Канцлерът Ареаза заяви, че това, което се случи на 23 февруари на границата между Колумбия и Венецуела, бе \"последната глава на преврата, който се провали\". Дипломатът призова за зачитане на международните закони и Конституцията на Венецуела, като изрази желанието на боливийското правителство да води диалог с опозицията и да изгради \"решение без намеса от страна на никого, и още по-малко от САЩ.\" „Надявам се, че Белият дом ще даде на г-н Гуайдо разрешение да седне и да преговаря\" - каза той. \"Венецуела настоява Съветът за сигурност и останалите инстанции да спрат войната с Венецуела и имат достатъчен капацитет за това\", каза Ареаза. Още веднъж представителят на Венецуела поиска от правителството на САЩ да изключи използването на сила и заплахи срещу неговата страна.", "date": "2019.02.28", "title": "Венецуела в ООН: Камионите с \"хуманитарна помощ\" съдържат инструменти за производство на оръжие"}
{"url": "http://www.classa.bg/%D1%81%D0%B2%D1%8F%D1%82/item/393080-%D1%81%D1%82%D0%B0%D0%BD%D0%B0-%D0%B7%D0%B0%D1%80%D0%B0%D0%B7%D0%BD%D0%BE-%D0%B0%D0%BB%D0%B5%D1%85%D0%B0%D0%BD%D0%B4%D1%80%D0%BE-%D0%BC%D1%83%D0%BD%D1%8C%D0%BE%D1%81-%D1%81%D0%B5-%D1%81%D0%B0%D0%BC%D0%BE%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "Колумбиецът Алехандро Муньос, украсен с реплика на президентската лента, се обяви за президент на тази страна и извика: \"Първият акт на правителството ми е да обявим мир\". Това се случи на демонстрация против срещата на групата на Лима в двореца Сан Карлос, в Богота, където участваха и самопровъзгласеният \"президент\" на Венецуела, Хуан Гуайдо и вицепрезидентът на Съединените щати, Майк Пенс. От група хора, протестиращи пред двореца с надписи „Не на войната\", първо се чу възглас: „Дюк не ме представлява\", отнасящ се за колумбийския президент, домакин на срещата. Самопровъзгласилият се президент на Колумбия, в своята импровизирана реч каза: \"Да на мира, не на войната, не на трафика на наркотици и на неолиберализма\", докато демонстрантите около него избухнаха в аплодисменти. \"Искаме армия за мир, а не за война\", каза Муньос. През предходната седмица командирите на Южното командване на САЩ и на колумбийската армия проведоха срещи за разрешаване на проблема с \"хуманитарната помощ\" на Венецуела, което предизвика напрежение и спекулации за евентуална подкрепа на Колумбия за военни действия срещу Венецуела.  ", "date": "2019.02.28", "title": "Стана заразно: Алехандро Муньос  се самообяви за \"президент\" на Колумбия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393082-%D0%BA%D0%B0%D0%BA-%D1%81%D0%B5-%D0%B3%D1%83%D0%B1%D1%8F%D1%82-50-%D0%BC%D0%B8%D0%BB%D0%B8%D0%BE%D0%BD%D0%B0", "text": "Делът на Опра Уинфри в Weight Watchers поевтиня с близо 48 млн. долара - поне на хартия, след като компанията, занимаваща се с изготвяне на хранителни планове и диети, публикува слаби финансови резултати. Цената на акциите на компанията се понижи с 30%, след като тя отчете разочароващи печалби за четвъртото тримесечие и предостави слаби прогнози за 2019 г.      Уинфри притежава над 5 млн. акции на Weight Watchers, или около 8% от компанията, според FactSet. Делът на телевизионния магнат се оценяваше на 160.18 млн. долара, когато пазарът затвори вчера. Той бързо се обезцени, след като компанията публикува отчета си и стойността му падна до 112.1 млн. долара, с което бяха изтрити 48 млн. долара от стойността само за няколко минути. Първоначалната инвестиция на Уинфри обаче все още е печеливша. Тя придоби 6.4 млн. акции на Weight Watchers на цена от 6.79 долара за брой през октомври 2015 г., или общо за 43.2 млн. долара. Тя също така влезе в борда на директорите на компанията, припомня CNBC. Миналата година Уинфри продаде част от дела си в компанията. В момента тя притежава 5.4 млн. книжа на Weight Watchers. В момента Forbes оценява състоянието на Уинфри на 2.5 млрд. долара.    ", "date": "2019.02.28", "title": "Как се губят 50 милиона..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393077-%D0%B3%D1%80%D0%BE%D0%B7%D0%BD%D0%B0-%D0%B3%D0%B0%D0%B2%D1%80%D0%B0", "text": "Три циганчета сгащиха българче в училище до Пловдив и... Трима ученици-роми, по на 12-13 години, са блудствали с момче на 11 години в пловдивско село. Грозната гавра се разиграла вчера в изоставена външна тоалетна в двора на селското школо в Песнопой, съобщиха за БЛИЦ разследващи от Пловдив. Детето, което е станало жертва на сексуално насилие, е от български произход.      Не е имало изнасилване, уточниха нашите източници. Тримата роми са ученици в същото училище и са от съседното село Долна махала. Няма яснота с какви травми е малката жертва. По случая е образувано досъдебно производство, вероятно с насилниците ще се занимават от Местната комисия за борба с противообществените прояви на малолетни и непълнолетни, както и инспектор от Детска педагогическа стая.    ", "date": "2019.02.28", "title": "Грозна гавра..."}
{"url": "http://www.classa.bg/%D1%81%D0%B2%D1%8F%D1%82/item/393074-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F-%D1%8F%D0%BF%D0%BE%D0%BD%D0%B8%D1%8F-%D1%89%D0%B5-%D0%BF%D1%80%D0%B5%D1%82%D1%8A%D1%80%D0%BF%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-7-%D0%B8%D0%BB%D0%B8-8", "text": "На 26 февруари Комитетът за изследване на земетресенията на Япония разкри сеизмичните рискове, които заплашват азиатската страна през следващите десетилетия, съобщава The Japan Times. \"Възможността за земетресение с магнитуд до 8 по протежение на разлома, остава висока,\" каза Наоши Хирата, председател на комисията. Регионите, които са най-изложени на риск от земетресение, са префектурите Аомори и Ивате, в северната част на Хоншу, най-големият от четирите големи острова, които съставляват Япония. В тези две области вероятността от голямо земетресение през следващите 30 години е повече от 90%. Префектура Мияги, в североизточната част на Хонсю, има 90% вероятност за това явление, докато в префектура Ибараки, която граничи на юг с Токио, този риск е 80%. Друга точка на внимание е Фукушима, където възможността за земетресение с магнитуд 7 или 7,5 се е повишила от 10% до близо 50%. Вероятността за земетресение с магнитуд 9, подобно на това, което се случи на 11 март 2011 г. и причини опустошително цунами, остава на практика нула. Най-опасната зона е Японският разлом, океанска траншея, която се простира източно от архипелага на Курилските острови, в далечния изток на Русия, до архипелага Бонин, разположен малко под 1000 километра южно от Токио.", "date": "2019.02.28", "title": "През следващите десетилетия Япония ще претърпи земетресение с магнитуд 7 или 8"}
{"url": "http://www.classa.bg/%D1%81%D0%B2%D1%8F%D1%82/item/393075-%D0%B8%D1%81%D0%BF%D0%B0%D0%BD%D0%B8%D1%8F-%D0%BB%D1%8E%D0%B1%D0%BE%D0%B2%D0%BD%D0%B0-%D0%BC%D0%B0%D0%B3%D0%B8%D1%8F-%D0%B0%D0%BA%D1%82%D0%B8%D0%B2%D0%B8%D1%80%D0%B0-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B8%D1%82%D0%B5-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8-%D0%B0%D1%82%D0%B0%D0%BA%D0%B8", "text": "\"Любовна магия\" задейства протоколите за терористични атаки в Аликанте (Испания). Това от своя страна предизвика закъснения на осем влака - един на голямо разстояние и седем на близко - и засегна общо 135 пътници, съобщава местна медия. Алармите бяха задействани, когато на влаковите релси, на кръстовището с булевард на пътя за Оканя, беше открита поставена черна торба. Вътре имаше грозде, червени и черни семена, карфици, пирони и утайка от кафе. Специалните техници по дезактивиране на взривни устройства (TEDAX) на Националната полиция откриха в торбата също два документа, в които имаше нарисуван череп и три имена. Разследванията доведоха до арестуването на заподозрян и също така позволиха да се изясни последната загадка: имената са на близки на задържания – на бившата му жена и бившата му тъща, както и на мъж, който очевидно е новият спътник на бившата му жена. Въпреки че задържаният, 38-годишен мъж, обвинен в причиняване на обществено безредие, обясни, че с магията искал да възстанови бившата си партньорка, единственото, което е получил, е ограничителна заповед за една година. Повикването към полицията е направено от съсед в района, който е видял двама души, приличащи на „араби\", които като че се молили ритуално, докато поставяли торбата на железопътните линии.", "date": "2019.02.28", "title": "Испания: \"Любовна магия\" активира протоколите за терористични атаки"}
{"url": "http://www.classa.bg/%D1%81%D0%B2%D1%8F%D1%82/item/393076-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B3%D1%83%D0%B0%D0%B8%D0%B4%D0%BE-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B2-%D1%82%D1%83%D1%80%D1%86%D0%B8%D1%8F", "text": "Турският президент Реджеп Тайип Ердоган отхвърли твърденията на венецуелския опозиционен лидер и самопровъзгласил се за президент, Хуан Гуайдо, който заяви, че няколко високопоставени венецуелски чиновници са избягали от страната си в Турция. \"Няма никой, който да е избягал от Венецуела в моята страна\", каза турският лидер в интервю. Според Ердоган законно избраният лидер на Венецуела, Николас Мадуро, ще има подкрепата на Турция \"докато върви с народа си\". След самопровъзгласяването на Хуан Гуайдо като \"президент на Венецуела\", турският държавен глава се свърза с Мадуро по телефона, за да предложи подкрепата си на президента и венецуелския народ в хода на тази ситуация. \"Брат Мадуро, дръж се, ние сме с теб!\", бяха думите на Ердоган, цитирани от пресслужбата му. Легитимността на Гуайдо бе призната от Съединените щати и редица страни от Латинска Америка. От друга страна, правителствата на Мексико, Боливия, Куба, Иран, Китай и Русия обявиха, че няма да признаят Гуайдо за временен президент.", "date": "2019.02.28", "title": "Ердоган отхвърли изявленията на Гуаидо за бягство на венецуелски служители в Турция"}
{"url": "http://www.classa.bg/%D1%81%D0%B2%D1%8F%D1%82/item/393078-%D1%80%D1%83%D1%81%D0%B8%D1%8F-%D0%B7%D0%B0%D0%BC%D1%80%D0%B0%D0%B7%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D0%BD%D0%B0-pdvsa-%D0%B5-%D0%BA%D1%80%D0%B0%D0%B6%D0%B1%D0%B0,-%D0%B7%D0%B0-%D0%B4%D0%B0-%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5", "text": "Постоянният представител на Русия във ООН Васили Небензия говори за Венецуела на заседанието на Съвета за сигурност на ООН. Той спомена замразяването на активите на държавната петролна компания на Венецуела Petróleos de Venezuela Sociedad Anónima (PDVSA) и присвояване на други венецуелски ресурси от Вашингтон и Лондон, които според него възлизат на 30 милиарда долара. \"Нека наричаме нещата с техните имена: пред очите ни ограбват безсрамно суверенна страна, като се опитват да я поставят на колене, така че да се моли\", каза Небензия. Освен това дипломатът осъди щетите на венецуелската икономика, причинени от санкциите на САЩ, които възлизат на 345 милиарда долара. - Но за това не се говори - каза Небензия. Според него е \"абсолютно очевидно\", че единствената цел на САЩ във Венецуела не е разрешаването на проблемите на южноамериканската нация, нито грижата за нейния народ, \"а това е била и е смяната на режима и включва заплахи за осъществяването й чрез военна намеса.\" Дипломатът добави, че използваните от Вашингтон методи за постигане на тази цел имат много малко общо с международното право и гражданските правила и посочи, че това е неуважение към основните принципи, на които се основава ООН. „За съжаление, от дълго време това е норма за САЩ. \" Предвид ситуацията, която се създаде във Венецуела, представителят заяви, че Русия се застъпва за спиране на нарушаването на резолюциите на Общото събрание, за спазването на суверенитета на Венецуела и за прекратяването на \"лицемерните опити за оказване на помощ\".", "date": "2019.02.28", "title": "Русия: Замразяването на активите на PDVSA е кражба, за да поставят Венецуела на колене"}
