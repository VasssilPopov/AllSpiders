{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378377-%D1%82%D0%B5%D0%B7%D0%B8-%D0%B2%D0%B0%D0%B6%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B0%D0%BD%D1%8A%D1%86%D0%B8-%D0%B8-%D0%BE%D1%81%D0%B8%D0%B3%D1%83%D1%80%D0%BE%D0%B2%D0%BA%D0%B8-%D0%BA%D0%B0%D1%81%D0%B0%D1%8F%D1%82-%D0%B2%D1%81%D0%B5%D0%BA%D0%B8", "text": "Вече можем да плащаме данъци и осигуровки онлайн и без такси. Безплатните картови плащания са възможни чрез сайта и в офисите на НАП. Плащанията ще се отразяват веднага в данъчно-осигурителната сметка на клиента, а не за 24 или повече часа, както е при традиционните банкови преводи, предава Нова телевизия.      С банкови карти ще могат да се плащат и задължения към други институции, събирани от НАП. От агенцията обръщат внимание обаче, че когато се плащат задължения към КАТ, например, или задължения, които са в процес на принудително изпълнение, погасяването им се отразява след допълнителна обработка и отнема повече време.", "date": "2018.02.08", "title": "Тези важни промени в плащането на данъци и осигуровки касаят всеки!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378378-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B5-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0", "text": "Македонският премиер Зоран Заев потвърди, че правителството му е готово да приеме новото име на държавата да съдържа географско уточнение. По-рано той изрази готовност страната му да обсъди географско определение на името на Македония и така да се даде шанс на преговорите и решение на спора с Гърция. Заев обаче категорично отхвърли настояванията от Гърция да се промени конституцията на Македония, за да се избегнат каквито и да било намеци за териториални претенции към Атина. Заев каза още, че с решението за името трябва да се гарантират достойнството и идентичността и на македонския, и на гръцкия народ. Гръцкото външно министерство оцени решението на македонския премиер да преименува летището в Скопие като позитивна стъпка и изрази надежда, че с този знаменателен акт се отваря нова глава в отношенията между двете страни. Македонското правителство преименува летището от \"Александър Велики\" на международно летище \"Скопие\", а автомагистралата \"Александър Македонски\" вече ще се казва \"Магистрала на приятелството\".", "date": "2018.02.08", "title": "Македония не е готова за промяна на конституцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378379-%D1%83%D0%BB%D1%8F%D0%BD%D0%B0-%D0%BF%D1%80%D1%8A%D0%BC%D0%BE%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%B2-%D0%B1%D0%BD%D1%82", "text": "На 9 февруари 2018 година Уляна Пръмова ще заеме поста директор на дирекция „Информация\" в БНТ, съгласно приетото днес решение на Управителния съвет. На тази позиция тя ще отговоря за развитието на новините, публицистиката и информационните формати на обществената телевизия, съобщиха от пресцентъра на БНТ. Уляна Пръмова е била генерален директор на Българската национална телевизия два мандата от 2004 до 2010 година, както и директор на дирекция „Информация\" в обществената телевизия. Богатата й професионална биография включва още: завеждащ редакция „Студио БТА\" в Българската телеграфна агенция, управляващ директор в телевизия ВВТ, създател на новините на телевизия „Ден\", ръководител на отдел „Вътрешна политика\" във в. „Континент\", кореспондент на БНТ и БНР в Женева и Виена. Журналистическата й кариера започва в БНТ като международен редактор. Уляна Пръмова е завършила 9-а Френска езикова гимназия в София, италианска филология в СУ „Св. Климент Охридски\" и гръцка филология в Атина. Владее френски, италиански, гръцки, английски, немски и руски език.", "date": "2018.02.08", "title": "Уляна Пръмова отново в БНТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378380-%D0%BD%D0%B0%D0%BD%D1%81%D0%B8-%D0%BF%D0%B5%D0%BB%D0%BE%D1%81%D0%B8-%D1%81-%D0%BE%D1%81%D0%B5%D0%BC%D1%87%D0%B0%D1%81%D0%BE%D0%B2%D0%B0-%D1%80%D0%B5%D1%87", "text": "Лидерът на демократите Камарата на представителите в американския конгрес Нанси Пелоси държа реч от подиума в продължение на над осем часа. Необичайното действие целеше да убеди колегите й – републиканци да подложат на разискване осигуряване на протекции спрямо младите недокументирани имигранти, познати като \"мечтатели\". Речта на Пелоси изпрати ясен сигнал към имигрантите и избирателите, че демократите няма да се откажат от борбата за \"мечтателите\". Час след час, без почивка, тя чете писма, изпратени й от млади имигранти. Пелоси се обяви за имиграционна мярка, която по подобие на предложение от Сената да бъде \"двупартийна, прозрачна и обединяваща\". Според историци, цитирани от американското обществено радио, това е била най-дългата реч в Камарата на представителите от 1909-а година насам и може би най-дългата реч изобщо. В края на маратона Пелоси посочи: Нека да благодарим и да признаем мечтателите за техния кураж, техния оптимизъм, за това че ни вдъхновяват да направим Америка по американска. Благодаря, ви колеги! \"Мечтателите\" са стотици хиляди млади имигранти дошли в страната като деца, които до началото на следващия месец могат да останат без протекция от депортация. Тази протекция, осигурена от президента Барак Обама, бе прекратена от президента Доналд Тръмп. Директивата на Тръмп влиза в сила на пети март, като дотогава Конгресът има възможност да прокара свое решение за съдбата на имигрантите. Към момента лидерът на републиканското мнозинство в Сената Мич Маконъл уверява, че ще инициира дебат в залата за имиграцията, но колегата му съпартиец от Камарата на представителите Пол Райън казва, че долната камара на Конгреса няма да разисква закон неподкрепен от президента. Засега няма индикации, че осем часовото изказване е убедило републиканците да предприемат действие. Във вторник Камарата на представителите гласува бюджет, но в мярката не бе включена темата имиграция. Речта на Нанси Пелоси във Вашингтон започна в 10 сутринта и приключи малко след 6 вечерта местно време.", "date": "2018.02.08", "title": "Нанси Пелоси с осемчасова реч"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/378381-ppf-%D0%BD%D0%B0-%D0%BF%D0%B5%D1%82%D1%80-%D0%BA%D0%B5%D0%BB%D0%BD%D0%B5%D1%80-%D0%BA%D1%83%D0%BF%D1%83%D0%B2%D0%B0-%D1%82%D0%B5%D0%BB%D0%B5%D0%BD%D0%BE%D1%80", "text": "Инвестиционният фонд PPF на чешкия милиардер Петр Келнер проявява интерес към придобиването на телекомите от групата на Telenor в България, Сърбия, Черна гора и Унгария. Информацията е на сръбския ежедневник Danas, който се позовава на свои източници, предаде Economic.bg. Според неофициалната информация норвежката компания се е спряла именно на неговата оферта. От PPF отказват да коментират евентуален интерес към телекомуникационни компании в Централна и Източна Европа. Telenor още преди седмици обяви, че има офертa за бизнеса в четирите държави, но тогава заяви, че няма да коментира въпроса до приключване на оценката на офертата. Фондът на Петр Келнер управлява активи на стойност около 35 млрд. долара, а в телекомуникационния бизнес влезе през 2013 г., като закупи 65.9% от чешкия телекомуникационен оператор O2 за почти 2.5 млрд. долара от испанския гигант Telefonica. PPF Group е и собственик на CETIN, който се занимава с телекомуникационна инфраструктура. Преди да се спомене името на PPF, сръбските медии свързваха американския фонд KKR с евентуален интерес към бизнеса на Telenor в България, Сърбия, Черна гора и Унгария.", "date": "2018.02.08", "title": "PPF на Петр Келнер купува Теленор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378371-%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D0%B1%D1%80%D0%BE%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B5%D0%BD%D0%B8%D1%82%D0%B5-%D0%BA%D1%83%D1%82%D0%B8%D0%B8,-%D0%BF%D1%80%D0%B5%D0%B1%D1%80%D0%BE%D0%B9%D1%82%D0%B5-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%86%D0%B8%D1%82%D0%B5,-%D0%BA%D0%BB%D0%BE%D1%88%D0%B0%D1%80%D0%B8%D1%82%D0%B5-%D0%B8-%D0%BC%D0%B8%D0%B7%D0%B5%D1%80%D1%81%D1%82%D0%B2%D0%B0%D1%89%D0%B8%D1%82%D0%B5-%D1%85%D0%BE%D1%80%D0%B0,-%D1%80%D0%BE%D0%B2%D0%B5%D1%89%D0%B8-%D0%B2-%D0%BA%D0%BE%D1%84%D0%B8%D1%82%D0%B5-%D0%B7%D0%B0-%D0%B1%D0%BE%D0%BA%D0%BB%D1%83%D0%BA", "text": "Това е най-точният измерител на нивото на корупция в България. Когато си принудил учители и акушерки с по 30 години стаж да ровят по кофите за боклук за да оцелеят, е кощунство да говориш за икономически растеж и развитие. Когато мафията управлява, корупцията дебне от всякъде и мизерията властва.      Срещнах мой учител преди време, който се редеше на опашка за стар хляб по 45 стотинки. Той съжаляваше мен, че имам още дълги години живот в тази държава. Говорих с дядо, който си броеше филиите и пестеше от лекарства за да си храни кученцето.    А мой приятел си купува лекарства от ветеринарната аптека и е горд със себе си, че е намерил начин да живее. И в тази държава европредседател, едни самозабравили се боклуци говорят за „борба с корупцията и контрабандата“!   Борбата е за оцеляване. Питайте майките на децата болни от церебрална парализа, за които пари няма. И за онкоболните пари няма. Но за Пеевски милиони за охрана има. За свинете пари има. За слугите на свинете пари има. И за кумовете им, и за братовчедките им, и за сватовете им, мамицата им свинска!   Ще плащате за всяко свое престъпление и милост няма да има. За всяка сълза, за всяка съсипана съдба, за всеки прокуден българин, за всяка угаснала мечта, за всеки погубен живот, за всеки откраднат лев.   БОЕЦ водим тази битка и ще я води до край!", "date": "2018.02.08", "title": "Вместо да броите цигарените кутии, пребройте бездомниците, клошарите и мизерстващите хора, ровещи в кофите за боклук"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378375-%D0%BF%D0%B0%D1%82%D1%80%D0%B8%D0%BE%D1%82-%D0%B8-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D0%B2-%D0%B1%D0%B5%D1%81%D0%B5%D0%BD-%D1%81%D0%BF%D0%BE%D1%80-%D0%B7%D0%B0%D1%80%D0%B0%D0%B4%D0%B8-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%B0%D1%82%D0%B0-%D0%BA%D0%B0%D0%B7%D0%B0%D1%80%D0%BC%D0%B0", "text": "Обединените патриоти предлагат въвеждане на доброволна казарма. Идеята е записалите се в нея да получават някакво заплащане и да се ползват с определени привилегии – да имат преимущество при кандидатстване за работа в полицията и армия или при желание да учат в държавни университети. Това обясни в ефира на „Здравей, България\" депутатът от Обединените патриоти Юлиан Ангелов. Според него и съпартийците му пари в държавния бюджет за осъществяване на идеята има. А стимул за младите хора да се записват в доброволната казарма, освен преимуществата и заплащането, щяло да бъде и изпълнението на дълга към родината.      „Липсата на кадри за армията в момента не е заради недостиг на кандидати – такива има повече от достатъчно. Причините са предсрочно прекратяване на договорите, главно в офицерския състав, както и недостатъчната физическа подготовка на желаещите да бъдат войници. Доброволната казарма няма да реши тези проблеми\", коментира политологът Христо Панчугов.", "date": "2018.02.08", "title": "Патриот и политолог в бесен спор заради доброволната казарма"}
{"url": "http://www.classa.bg/%D1%81%D0%B2%D1%8F%D1%82/item/378373-%D0%BB%D1%83%D0%BA%D1%81%D0%BE%D0%B7%D0%B5%D0%BD-%D0%B1%D0%B0%D0%BB%D0%BD%D0%B5%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%BE%D1%81%D1%82%D1%80%D0%BE%D0%B2-%D0%BD%D0%B5-%D1%89%D0%B5-%D0%B4%D0%BE%D0%BF%D1%83%D1%81%D0%BA%D0%B0-%D0%BC%D1%8A%D0%B6%D0%B5", "text": "Това лято, на остров SuperShe Island във Финландия, ще бъде открит луксозен курорт само за жени, съобщава New York Post.   Предприемачът на този проект, Кристина Рот, развива тази инициатива, защото не вярва, че жените могат да се отпуснат напълно, ако са заобиколени от мъже.   Тя е бивша консултантка и е разработила плана си след няколко възстановителни почивки на няколко места в Калифорния (САЩ).   Рот смята, че жените на SuperShe Island ще могат да се съсредоточат върху себе си, а не върху тяхната привлекателност и настоява, че това ще им осигури нужното спокойствие. Тя остава отворена за възможността да приветства и мъжете, но в едно по-далечно бъдеще.", "date": "2018.02.08", "title": "Луксозен балнеологичен остров не ще допуска мъже"}
{"url": "http://www.classa.bg/%D1%81%D0%B2%D1%8F%D1%82/item/378374-%D1%81%D1%8A%D0%B4%D0%B8%D1%8F-%D0%B2-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B7%D0%B0%D0%BF%D0%BE%D0%B2%D0%B5%D0%B4%D1%82%D0%B0-%D0%B7%D0%B0-%D0%B0%D1%80%D0%B5%D1%81%D1%82-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6", "text": "Съдийка в Обединеното кралство се е произнесла срещу оттеглянето на заповедта за арест, която тежи върху Джулиан Асанж и е отказала да му позволи да напусне посолството на Еквадор.   \"След като разгледах аргументите (...) не съм убедена, че заповедта трябва да бъде оттеглена\", казва главният окръжен съдия Ема Арбътно в своето решение.   От своя страна самият активист обясни в Twitter, че засега съдийката се е произнесла едва срещу първата техническа точка от четирите, която ще бъдат чути и изслушването продължава. В предишно писмено съобщение той заяви \"ако загубим първата точка, тогава ще продължим да обсъждаме останалите и ако спечелим дори една, заповедта за арест пада\".   През 2012 г., основателят на WikiLeaks потърси убежище в посолството на Еквадор в Лондон, за да избегне екстрадиране в Швеция, където той е обвинен в предполагаеми сексуални престъпления. Шведските прокурори обаче оттеглят тези обвинения през май 2017 г.   Въпреки това, Асандж не успя да напусне посолството, тъй като може да бъде арестуван поради нарушаване на условията на гаранцията му в Обединеното кралство.   В този контекст адвокатът му, Марк Сумърс, твърди, че заповедта за арест трябва да бъде оттеглена, защото \"е загубила своята цел и функция\", като се позовава на отпадането на обвиненията срещу активиста в Швеция.   \"Асандж бе освободен под гаранция и е длъжен да се предаде на попечителството на съда, а не го е направил в уговореното време. Ето защо, гаранцията остава\", казва Уоткинс, представител на Английската прокуратура. След решението на съдията, адвокатите на Асандж поискаха прекратяването на целия случай, открит от Обединеното кралство, тъй като няма достатъчно обществен интерес да бъде преследван. Арбътно обяви, че ще вземе решение по това искане на 13 февруари.", "date": "2018.02.08", "title": "Съдия в Обединеното кралство потвърди заповедта за арест на Джулиан Асанж"}
{"url": "http://www.classa.bg/%D1%81%D0%B2%D1%8F%D1%82/item/378376-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B0-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B2%D0%B7%D0%B5%D0%BC%D0%B5-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0,-%D0%B7%D0%B0-%D0%B4%D0%B0-%D0%BD%D0%B5-%D1%80%D0%B0%D0%B7%D0%BA%D1%80%D0%B8%D0%B5-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Жена от Ню Хемпшир, САЩ, спечели 560 милиона долара от лотарията, осмата най-голяма награда в историята, но отказва да ги получи, за да не разкрива самоличността си. Жената подаде молба до съдия, за да упражни правото си да получи наградата в брой и да остане анонимна, но местното законодателство изглежда не подкрепя молбата й. Според правилата на лотарията, връчването на многомилионната награда трябва да бъде публично. Въпреки това адвокатът на печелившата твърди, че клиентката му желае да има \"свободата да влиза в супермаркет или да присъства на публични събития, без да бъде известна\". Представителите на игралната компания твърдят, че публичното връчване на наградата позволява да се избегнат подозрения за измама или злоупотреби, както и да бъде ефективен рекламен инструмент. Директорът на лотариите в Ню Хемпшир, Чарли Макинтайър, настоя, че правилата на играта са ясни и че връчването на наградата трябва да се извърши по същата процедура, както \"всяка друга\". Сериозната грешка, която жената направи, бе да подпише гърба на печелившия билет, преди да отиде при адвоката си и да научи, че би могла да спечели анонимно наградата, като създаде доверителен фонд, тъй като Ню Хемпшир е един от малко щати, които позволяват тази модалност.", "date": "2018.02.08", "title": "Спечелила лотарията отказа да вземе наградата, за да не разкрие самоличността си"}
{"url": "http://www.classa.bg/%D1%81%D0%B2%D1%8F%D1%82/item/378368-%D0%BC%D0%B5%D0%BA%D1%81%D0%B8%D0%BA%D0%BE-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D1%80%D0%BE%D0%B4%D0%BD%D0%B8%D0%BD%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B5%D0%BD%D1%80%D0%B8%D0%BA%D0%B5-%D0%BF%D0%B5%D0%BD%D1%8F-%D0%BD%D0%B8%D0%B5%D1%82%D0%BE", "text": "В събота в община Атлакомулко, в централния щат Мексико, беше убит Максимони Монтиел Пеня, чичо трета степен на президента Енрике Пеня Нието.   Тялото беше намерено с лице надолу с няколко попадения от куршуми, до превозно средство. На седалката на шофьора бе намерено оръжие с калибър .22 и три пълнителя от оръжие с калибър .45.   Смъртта бе потвърдена от Президентството на Републиката, след като различни медии успяха да публикуваха хипотезата, че убитият е братовчед на мексиканския президент, съобщи порталът \"24 часа\".   Генералният прокурор на Мексико (FGJEM) започна разследване, за разкриване на убийците.   Според полицейските доклади престъплението се е случило на улица Франциско Зарко, в квартал на Атлакомулко, съобщава списание Proceso. Пеня Нието бе губернатор на щата Мексико, преди да стане президент.", "date": "2018.02.08", "title": "Мексико: Застреляха роднина на президента Енрике Пеня Нието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378370-%D0%B4%D0%BE%D1%81%D1%82%D0%B0%D0%B2%D1%8F-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B5%D0%BD%D0%B8%D1%82%D0%BD%D0%BE-%D1%80%D0%B0%D0%BA%D0%B5%D1%82%D0%BD%D0%B8-%D0%BA%D0%BE%D0%BC%D0%BF%D0%BB%D0%B5%D0%BA%D1%81%D0%B8-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "  Преносимите зенитно-ракетни комплекси се проявиха в Сирия още със започването на мащабните бойни действия. Първата успешна атака бе регистрирана през юли 2012 г., когато терористи унищожиха хеликоптер Ми-8 на правителствените сирийски войски. Най-често терористите използват ПЗРК руско или съветско производство – на снимките и видеозаписите от конфликтните зони се виждат бойци, позиращи с различни модификации на комплексите „Игла“ и „Стрела“. С подобни комплекси досега са свалени най-малко три вертолета Ми-8, два изтребителя МиГ-21 и МиГ-23, един изтребител-бомбардировач Су-22 и един учебен боен самолет L-39. При това с ПЗРК разполагат различни групировки – както „Ислямска държава“, така и отрядите на умерената опозиция. Хиляди единици съветски и руски ПЗРК са на въоръжение в сирийската правителствена армия, така че не е изключено част от тях да са завзети от терористите. По мнението на експерти, една част от ПЗРК в арсенала на бойците е възможно да идват от Либия. След свалянето на Кадафи там бяха разграбени огромни количества оръжие, а през 2011 г. западни медии съобщиха, че от складовете на либийската армия са изчезнали около 20 хиляди зенитно-ракетни комплекси, като няколкостотин от тях са изнесени зад граница. Възможно е също комплексите “Стрела” и “Игла” да са попаднали в Сирия от страни от Източна Европа. Членът на Съвета на Федерацията и бивш военен разузнавач Игор Морозов смята, че е възможно да става дума за контрабандни доставки на ПЗРК от Украйна. „Ако си спомняте, миналата есен в склада в Калиновка избухна толкова мащабен пожар, че дори официалните украински власти не изключиха версията за умишлен палеж с цел да се прикрие липсата на стотици единици оръжие, което впоследствие може да е изнесено по различни контрабандни канали и да е попаднало в ръцете на сирийските терористи“, обясни Морозов. Под подозрение във военно-техническо сътрудничество с терористите нееднократно е попадала и България, която и досега произвежда разработено в СССР оръжие. Вазовските машиностроителни заводи в град Сопот, например, произвеждат по лиценз ПЗРК “Стрела-2М”, “Стрела-3” и “Игла-1”. “Основен доставчик на оръжие за всички сирийски групировки, воюващи срещу Асад, е България“, казва за РИА „Новости“ зам.-директорът на Института за политически и военни анализи Александър Храмчихин. – Там много активно произвеждат и продават оръжие за Близкия Изток, без без дори да го крият“. Сирийските бойци обаче не разполагат само с руски ПЗРК. В началото на март 2013 г., близо до Латакия, сирийски хеликоптер Ми-8 беше свален с китайски зенитно-ракетен комплекс FN-6. Този ПЗРК от трето поколение бе приет на въоръжение в китайската армия в началото на 2000 г. и по своите характеристики е съпоставим с руските комплекси “Игла-1”. FN-6 е в състояние да поразява въздушни цели на разстояние 5,5 и височина 3,5 километра. Доставянето му от Китай в Сирия обаче е доста сложно. “Китай доставяше тези комплекси на Судан, а по-нататък явно те са били прекупени от Катар и отправени в Сирия“, смята директорът на Центъра за стратегическа конюнктура Иван Коновалов. „Още тогава американски медии алармираха, че е възможно ПЗРК да се озоват в ръцете на терористите. Но за Китай въпросът на какъв политически режим доставя оръжие винаги е бил вторичен. По-важното е да завладява нови пазари“, припомня той. В арсенала на терористите могат да се срещнат и доста екзотични изделия. Като, например, севернокорейски преносим зенитно-ракетен комплекс HT-16PGJ – клонинг на съветския ПЗРК “Игла-1”. Изглежда, че тези комплекси са заграбени от складовете на правителствената армия – през 2004 г. Дамаск купува няколко десетки HT-16PGJ от КНДР. Интересно, че досега у сирийските терористи не са засечени ПЗРК от натовски страни. Въпреки че американците редовно са обвинявани в доставки на ПВО системи за контролираните от тях групировки. В средата на януари арабски медии съобщиха, че САЩ, по силата на секретно споразумение, са снабдили кюрдите, воюващи в района на сирийския град Африн, с голяма партида зенитно-ракетни комплекси. Две седмици по-късно дойде съобщението, че бойците от Сирийската свободна армия са иззели от кюрдите няколко ПЗРК „Игла“. Възможно е това да са тъкмо комплексите, доставени на кюрдите от САЩ. “Ако американците тръгнат да внасят „Стингер“-и, това ще предизвика огромен скандал. Затова им е по-лесно да снабдяват терористите със съветско оръжие, което купуват най-вече от Източна Европа. Още повече, че в Близкия Изток е пълно със съветско оръжие и така по-лесно се замитат следите“, обяснява Коновалов. Разбира се, американците отричат категорично да са осъществявали доставки на ПЗРК за сирийските бойци. Преди дни говорителят на Пентагон Ерик Пахон заяви:  „САЩ не са доставяли на партньорските сили в Сирия никакво въоръжение от типа „земя-въздух“ и нямат намерение да го правят в бъдеще“.  ", "date": "2018.02.08", "title": "Доставя ли България зенитно-ракетни комплекси за терористите в Сирия?"}
{"url": "http://www.classa.bg/%D1%81%D0%B2%D1%8F%D1%82/item/378369-%D0%B5%D0%BA%D0%B2%D0%B0%D0%B4%D0%BE%D1%80%D1%86%D0%B8%D1%82%D0%B5-%D0%BA%D0%B0%D0%B7%D0%B0%D1%85%D0%B0-%D0%BD%D0%B5-%D0%BD%D0%B0-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BD%D0%B5%D1%84%D1%82-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F", "text": "В неделя на 4 февруари, еквадорците се произнесоха за намаляване площта на добив на нефт и разширяване на защитената зона в националния парк Ясуни, разположен в района на Еквадорска Амазония.   Гражданите отговориха положително на въпрос 7 на референдума, който бе свикан от президента Ленин Морено. Въпросът бе: Ще се съгласите ли да се увеличи защитената площ с най-малко 50,000 хектара и да се намали площта за петролна експлоатация, оторизирана от Народното събрание в Национален парк Ясуни, от 1,030 хектара до 300 хектара? Резултатите бяха ясни: 67,3% казаха \"Да\" и само 32,7% заявиха \"Не\" .   Ясуни е един от най-биоразнообразните райони на планетата, където са идентифицирани повече от 2100 вида флора, въпреки че те са повече от 3000; също около 598 вида птици, 200 бозайници, 150 земноводни и 121 влечуги. Паркът е създаден през 1979 г. и обхваща площ от 1,022,736 хектара, а 10 години по-късно Организацията на обединените нации за образование, наука и култура (ЮНЕСКО) обяви територията за биосферен резерват.   Ясуни също е дом на няколко групи от местното население: Waorani, Shuar, Kichwa, Tagaeri и Taromenane, като последните два са народа са в доброволна изолация. По време на мандата на Алфредо Паласио (2005-2007) е ограничена площ, обхващаща общо 758,773 хектара, като сигурно място за местните народи, свободна от добив от всякакъв вид, включително и на петрол.", "date": "2018.02.08", "title": "Еквадорците казаха \"не\" на добива на нефт в Амазония"}
{"url": "http://www.classa.bg/%D1%81%D0%B2%D1%8F%D1%82/item/378372-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B7%D0%B0%D0%B3%D0%B0%D0%B4%D0%BA%D0%B0%D1%82%D0%B0-%D0%BD%D0%B0-%D0%BF%D0%B5%D1%80%D1%83%D0%B0%D0%BD%D1%81%D0%BA%D0%B8%D1%82%D0%B5-%D0%BE%D0%B3%D0%BD%D0%B5%D0%BD%D0%B8-%D1%82%D0%BE%D0%BF%D0%BA%D0%B8", "text": "Перуанските учени вярват, че са дешифрирали мистерията на огнените топки, осветили нощното небе, когато паднаха на Земята миналия месец. Изследователите казват, че това може да са резервоарите за гориво или налягане от спътник, който се е разпаднал при навлизане в земната атмосфера.   На 27 януари, както жителите на южно Перу, така и Перуанските военновъздушни сили (FAP), регистрираха ярки светлинни лъчи и силен шум, подобен на земетресение или самолет, движещи се със скоростта на звука, при падането на няколко огнени топки.   Общо пет различни кръгли предмети, включително и един с украински надпис, гравиран на повърхността му, по-късно бяха намерени в региона Пуно, близо до границата с Боливия. Никой от предметите не е причинил значителни щети на мястото на падане.   Директорът по астрофизика на Националната комисия за аерокосмически изследвания и развитие, Уолтър Гевара, разкри в интервю, че мистериозните огнени топки са всъщност част от спътник, избухнал при навлизане в земната атмосфера. \"Открихме пет артефакти. Източникът не е известен. Само един от тях има надпис на украински. Трябва обаче да се отбележи, че фразите, върху друга от топките, са написани на руски език\" обясни Гевара   Въпреки надписа на украински, който очевидно се отнася до характеристиките на артефакта, учените продължаватт да работят, за да се определи точно произхода на космическите отпадъци.", "date": "2018.02.08", "title": "Разкриха загадката на перуанските огнени топки"}
{"url": "http://www.classa.bg/%D1%81%D0%B2%D1%8F%D1%82/item/378362-%D1%81%D0%BF%D0%B8%D1%81%D0%B0%D0%BD%D0%B8%D0%B5-%E2%80%9C%D1%84%D0%BE%D1%80%D0%B1%D1%81%E2%80%9D-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%BF%D1%8A%D1%80%D0%B2%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D1%81-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%85%D0%BE%D1%80%D0%B0-%D0%B2-%D1%81%D0%B2%D0%B5%D1%82%D0%B0-%D0%BE%D1%82-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0", "text": "В списъка са включени 20 души. Той се базира на притежаваните от лицата криптовалути, приходите от търгуването на криптовалути и притежание на дялове в бизнеси с цифрова валута.   Списанието е направило изчисленията с цените от 19 януари 2018 г., тоест преди обезценяването на цифровите валути.   Бизнес списанието отбелязва, че 350 милиона долара е минимумът за включване в списъка на най-богатите хора от криптовалута. В списъка лицата средно са 25 г. по-млади от списъка с 400-те най-богати американци.   Най-богатите 10 души в света с криптовалута са:        ", "date": "2018.02.08", "title": "Списание “Форбс” публикува първия списък с най-богатите хора в света от криптовалута"}
{"url": "http://www.classa.bg/%D1%81%D0%B2%D1%8F%D1%82/item/378363-%D0%BF%D1%80%D0%B5%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D1%81%D0%BF%D0%B8%D1%81%D1%8A%D0%BA%D0%B0-%D0%BD%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B8%D1%82%D0%B5,-%D0%BA%D1%80%D0%B8%D0%B5%D1%89%D0%B8-%D1%81%D0%B5-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F,-%D0%BD%D0%BE-%D0%B6%D0%B5%D0%BB%D0%B0%D0%B5%D1%89%D0%B8-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D1%82", "text": "     За това заяви в събота вечерта в Лондон упълномощеният при президента на РФ по защита правата на предприемачите, лидерът на Партията на ръста Борис Титов.     Коментирайки по молба на ТАСС обявената от властите на Великобритания борба с притежателите на нелегално получените британски активи, бизнес – омбудсманът отбеляза, че „такъв факт на отношение към резидентите на страната – не е много добър сигнал“.      – заяви той. По думите на Титов,      Руският омбудсман напомни, че много руснаци са оседнали в Лондон още през 1990-те години и още тогава са започнали да се снабдяват там с недвижима собственост. Като пример Титов привежда фрагмент от своята собствена биография, когато самият той е живял в британската столица в течение на осем години (от 1989 до 1997 година).    – отбеляза бизнес – омбудсмана.  ", "date": "2018.02.08", "title": "Предадоха на Путин списъка на предприемачите, криещи се във Великобритания, но желаещи да се върнат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378364-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B7%D0%B0%D1%85%D0%B0%D1%80%D0%B8%D1%8F-%D1%81%D1%8A%D1%80%D0%BF%D0%BE%D0%B2%D0%B8%D0%B4%D0%B5%D1%86", "text": "  Като радостно благовестие за иудеите, които били във вавилонски плен, се разнесъл указът на персийския цар Кир за освобождаване; и онези от тях, които страдали от неволята в чужбина, като в \"тъма и смъртна сянка, оковани с тъга и желязо\" (Пс. 106:10), забързали към земята на бащите си. Взимайки със себе си свещените съсъди, заграбени от Навуходоносор при разрушаването на Иерусалим (1), преселниците под предводителството на княз Зоровавел, който произхождал от Давидовия царски дом, се върнали в родината си.        През седмия месец след завръщането си те възобновили от купищата развалини жертвеника, и след това пристъпили към възстановяване на разрушения храм. През втория месец от втората година били положени, по наредбите на Давид, основите на новия храм и \"целият народ възклицаваше гръмогласно, славейки Господа, защото се туриха основите на Господния дом”, мнозина от старците, които били виждали предишния храм, не можели да сдържат сълзите си, знаейки, че поради бедността на завърналите се, вторият храм въобще не може да стане толкова великолепен; те \"плакаха с глас”, смесвайки риданията с радостни възгласи (1Ездр. 3:12, 13).   Обаче строежът на храма, въпреки притока от щедри пожертвования, отначало вървял много бавно. Страната не била спокойна; навсякъде ходели разбойници и било невъзможно да се засее както трябва и да се събере житото; тежкото бреме от управлението на персийските чиновници (Неем. 9:36, 37), честата засуха и гладът (Агей 1:6, 10, 11) изтощавали народа. Към това се прибавяла и враждата със самаряните (2). Те си имали свое светилище на планината Харизин и понеже смятали Палестина вече за свое владение, се отнасяли крайно враждебно с евреите, особено след като те били отхвърлили тяхното предложение за участие в построяването на храма; с най-различни сплетни пред персийското правителство самаряните постигнали забавянето на работата почти с петнадесет години (3).   Тези препятствия отслабили благочестивата ревност на иудеите по възстановяването на народната светиня. За да се повдигне религиозното чувство на избрания народ, били особено нужни силни духом мъже; Господ въздигнал такива мъже в лицето на Своите пророци Агей (4) и Захария, за когото именно ни предстои да говорим. Свети пророк Захария (5), сърповидецът, произхождал от Левиевото коляно; той бил син на Варахия и внук на Ада, или Илдо (6); този последният се бил завърнал заедно със Зоровавел от вавилонския плен и в книгата на Неемия е наречен глава на свещеническа фамилия.    Свещеното Писание не е запазило подробни и точни сведения за живота на пророк Захария; то само понякога повдига завесата, за да съобщи едно или друго откъслечно известие за живота на Божия пророк. Тъй то премълчава за времето и мястото на раждане на пророк Захария, като започва разказа си за неговия живот от времето на неговото встъпване на пророческо служение. Той бил призован от Бога за пророческа дейност още в младежката си възраст (7), през втория месец на втората година от царуването на Дарий Хистаспа (Зах. 1:1), само два месеца по-късно от пророк Агей (Аг. 1:1.). Със съвместната си пророческа дейност светите Агей и Захария постигнали това, че евреите престанали да мислят за своите нужди и усърдно се захванали със строежа на храма. И както свидетелства за това Ездра, \"пророк Агей и пророк Захария, син на Ада, говореха на иудеите в Иудея и Иерусалим пророчески речи в името на Бога Израилев.        Тогава станаха Зоровавел, син Салатиилев, и Иисус, син Иоседеков, и почнаха да градят Божия дом в Иерусалим, и с тях Божиите пророци, които ги подкрепяха\" (1Ездр. 5:1-2.). \"И иудейските старейшини градяха и успяваха според пророчеството на пророк Агея и Захария, син на Ада\" (1Ездр. 6:14). Служението на пророк Захария вероятно е продължило и след построяването на храма; в неговите последни речи, които съставлявят съдържанието на книгата му, от 9-а глава до края, вече ги няма увещанията за неленостно завършване на постройката на храма и може да се мисли, че по време на произнасянето на тези речи той вече е бил готов (8). Преданието казва, че свети пророк Захария е доживял до дълбока старост и е погребан край Иерусалим, редом с пророк Агей.   От пророк Захария е останало скъпоценно наследство - книгата, която съдържа неговите пророчески видения и речи. Отличителна черта за съдържанието на книгата на пророк Захария е изобилието на месиански пророчества: у нито един пророк няма да срещнем такова множество подробности за последните дни от живота на нашия Спасител, както у пророк Захария. Книгата на пророк Захария по съдържанието си може да бъде разделена на две части: в първата (от първа до шеста глава) се намират виденията, а във втората (от седма глава до края) - речите. Всички видения са осем; по-голямата част от тях е обяснена на пророка от ангел Божий; целта им е да увери еврейския народ в Божието покровителство. В първото видение чрез конниците, които са обиколили цяла земя и са я намерили спокойна, Бог открива, че благоденстващите народи, които угнетяват евреите, ще бъдат поразени от Неговия гняв, а Иерусалим ще бъде възстановен и градовете на Иуда ще се възвеличат (Гл. 1:7-17).    Каква ще бъде участта на езичниците, се разяснява във второто видение с четирите ковача, които отиват да счупят рогата, символ на народите, които са разпръснали иудеите и са разрушили Иерусалим (Гл. 1:18-21). След разбиването на притеснителите на иудеите, попречили за построяването на града и храма, Иерусалим отново ще се насели; това се разкрива в третото видение от Господния Ангел, който върви със землемерска връв да размери Иерусалим, защото той има да се разселва поради множеството хора и Сам Господ ще му бъде огнена стена (Гл. 2:1-13). Греховете на народа вече няма да могат да възпрепятстват поселването на Господ на Сион, защото те ще бъдат простени, както показва и четвъртото видение: пророкът вижда първосвещеникът Иисус с опетнени одежди - символ на греховната нечистота, при което сатаната го обвинява; но Бог го оправдава и от първосвещеника, представителя на народа, се снемат опетнените одежди и се заменят с чисти, което предпосочва бъдещото велико дело на Божията милост: изглаждането на греховете на цялата земя в един ден от Младочката Месия (Гл. 3).    В петото видение на пророка е показан златен светилник (символ на Църквата) (Откр. 1:13-20) със седем кандила, който се пълни с елей от двете маслини, които стоят от двете му страни; това означавало, че Сам Бог бди над храма и народа, а двете Маслини - Зоровавел и Иисус - са оръдия на Неговия промисъл (Гл. 4). Обаче еврейският народ няма дълго да се ползва от Божиите милости, за което говорят предходните пет видения: той отново ще се разврати и пак ще си понесе наказанието; тази мисъл се разкрива в шестото видение чрез свитъка с проклятието над крадците и клетвопрестъпниците (Гл. 5:1-4) и в седмото видение на ефата (мярка за течности) с жената, седнала в нея - образ на безчестието, - отнесена от други две в Сенаар или Вавилон (Гл. 5:5-10).    През съзерцаваното от пророка време, както показват петото и шестото видение, развращението на избрания народ ще достигне върха си; тогава проклятието ще падне над цяла Иудея и ще поразява нечестивите, докато не се изпълни мярката на неправдите на народа и не го постигне последното, което е показано: безчестната жена - това е еврейският народ; ефата - мярката на неправдите, които извикват проклятието. И езичниците няма да останат ненаказани, както показва и последното, седмо, видение на четирите колесници с впрегнати в тях различни по цвят коне - символ на Господните Ангели, които ще обиколят цялата земя, за съд над Божиите врагове.    След унищожаването на езическия свят ще настъпи царството на Месията, което пророкът изобразява чрез следните символични действия: той слага на главата на първосвещеника Иисус два венеца от злато и сребро - символ на първосвещеническо и царско достойнство на идещия Месия - заедно с предсказанието, че ще дойде Младочка (Месия) и ще съгради храма, и ще бъде първосвещеник: когато това се сбъдне, то и най-отдалечените народи ще дойдат да строят храм на Израилевия Бог (Гл. 6).Втората част (от седма глава до края) съдържа речите на пророк Захария. В първата реч пророкът по повод на въпроса за неговите съвременници, трябва ли да се спазват постите, установени в памет на печалните събития на плена, учи, че постите трябва да се съчетават с дела на истина и любов към ближните и тогава постите ще се превърнат в дни на тържество, а върху Израил ще легне Божието благословение и радостта от спасението, което ще трябва да обхване и езичниците (Гл. 7, 8). Във втората реч пророкът предсказва гибелта на враждебните на Израил народи, когато Иерусалим ще се намира под особено Божие покровителство и повече към него няма да пристъпи никакъв притеснител.    После пророкът подканва иудейския народ да се радва, защото при него ще дойде Цар, праведен и кротък; Той ще въдвори на земята праведност и ще спаси народа Си, ще унищожи високомерието и самонадеяността у хората. Царството Си Той ще разкрие, като влезе в столицата Си на ослица и младо осле - кротки животни, които служат като символ на мира (9). 1) Царството на Месията - царство на мира - ще се разпространи от Иудея по цялата земя; Царят ще привлича към него не със силата Си, а с кървавата жертва, която Той ще принесе за всички хора, заради тяхното примирение с Бога. За елините - враговете на Божия народ - е предсказано поражение, а на евреите - благословение чрез плодородие и раждане на деца. След изобразяването на светлата съдба, която очаква Израил в недалечно бъдеще, пророкът преминава към изобразяване на предстоящото след това отхвърляне на иудейския народ. Пророкът се обръща към Ливан с молба да отвори вратите на врага, който ще опустоши цяла Иудея.    Причината за това бедствие пророк Захария обяснява чрез символичната история за двата жезъла на Небесния Пастир. На единия от тях има надпис \"благоволение”, а на другия - \"вериги”; когато овците, въпреки грижите на Пастира за тях, не се поправили, Той пречупил жезъла с надпис \"благоволение”, което означавало края на завета между Бога и Неговия народ, а после си поискал заплатата за пастирския труд, но иудеите оценили неговата работа на 30 сребърника; тези сребърници Пастирът хвърлил за грънчаря в дома Господен (10). След това Пастирът пречупил и другия жезъл - \"вериги” - в знак на това, че е разтрогнато братството между Иуда и Израил. Когато добрият Пастир бил отхвърлен, стадото паднало в ръцете на наемниците (Гл. 9:11). В последната реч пророкът известява, че всичките народи на света ще се вдигнат срещу Иерусалим, но Самият Господ ще го защити и ще изтреби нападателите му, а пък върху еврейския народ Господ ще излее дух на благодат и умиление, и иудеите ще погледнат към Този, Когото са пронизали, и ще плачат за Него като за свой единороден син (11).    Тогава за дома Давидов ще избликне извор, който умива греховете му, и ще бъде унищожен всеки спомен за идоли и лъжепророци; ще поразят Пастира и ще се разпръснат овците (12). Господ ще създаде благодатно царство, неголямо на брой, съставено само от третината, живущи на земята, но затова пък изпитано и свято. Накрая езическите народи още веднъж ще обкръжат Иерусалим, но Господ ще въстане за негова защита и за поражение и тогава ще настъпи единственият ден, известен само на Господа: няма да има светлина, светилата ще се отдалечат, ще бъде нито ден, нито нощ; едва привечер ще се появи светлина (13). От Иерусалим ще потекат живи води, той ще стане центърът на новото царство, в което ще живеят само праведници - и повече в него няма да има нищо нечисто (гл. 12-14) (14).", "date": "2018.02.08", "title": "Св. пророк Захария Сърповидец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378365-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%BF%D0%BE%D0%B2%D1%80%D0%B0%D1%82%D0%BA%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%81%D0%B8-%D0%BB%D1%8E%D0%BB%D0%BA%D0%B0-%D0%BF%D1%80%D0%B8%D0%BF%D0%BE%D0%BC%D0%BD%D1%8F%D0%BD%D0%B5-%D0%BE%D1%82-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "“Европа на гости у дома!” – така най-кратко би могло да се определи започналото българско председателство на Европейския съюз. Защото сегашното име (и не само то) на Стария континент е тръгнало от днешните българо-балкански земи.  Според древната митология Зевс се влюбил във финикийската принцеса Европа и за да я похити, преобразил се на бик. Тя с дружките си безгрижно играела на азиатския плаж, милвала бика и седнала върху гърба му, а той веднага влязъл в морето и заплувал към остров Крит. Така Азия е дала и това достояние на географията и историята. Друго предание гласи, че за финикийците думата Европа означавала “вечерна земя”, където залязвало слънцето. А китайските търговци щом минели Кимерийския пролив (Босфора), казвали, че са в Европа.       Атиняните (и изобщо гърците) дълго воювали с персите, и това се възприемало като сблъсък между Европа и Азия и символизирало “свободата в противовес на деспотизма.” И Византийската империя водила изтощителни войни с арабите през голяма част от съществуванието си. В 717 г. стохилядна арабска армия обсадила Константинопол, а 5000 кораба го заклещили откъм морето и го държали цяла година. Настъпили глад и мор, столицата и империята били пред гибел. Най-близката и мощна съседка е държавата на българите, още езическа, но нейните водители от рода Дуло по традиция са вече християни. Тервел, син на Аспаруха, ненадейно се явил с войската си пред стените на Византион, мъдро преценил, че заплахата е сериозна и за неговия народ. Изнемогващите защитници на крепостта, помислили че идват на страната на нашествениците, изпаднали в пълно отчаяние, заменено с бурна радост. Защото българите стръвно се нахвърляли срещу арабите и унищожили 22 хиляди от тях, според летописеца Теофан, а Зигеберт и монахът Алберих твърдят, че били 32 хиляди.    Очите на страха са големи, та тогавашен арабски хронист пояснява, че всеки български воин излизал срещу десетки техни и ги побеждавал. Много от нашествениците измрели и от болести в необичайно суровата зима, а буря потопила голяма част от корабите им. В Сирия не се завърнал никой от стохилядната войска, от корабите – само пет. Ужасът от катастрофата е небивал, та арабите вече не смеeли да помислят за нов поход през Босфора и Балканите. Така континентът е отърван за цели шест века от напора на мюсюлманския халифат, а името на Тервел прогърмяло в тогавашния свят. И Римо-католическата църква го провъзгласява за светец под името Тривелий Теокист.   Маврите се насочили на юг, завоювали Египет и Африканското крайбрежие, Тунис, Мароко, Алжир, цяла Испания и половината Франция. Застрашили Париж. Eдва в 732 г. майордомът на Франкската държава Карл Мертел ги спрял и сразил при Поатие. Венцехвалят го и до днес на Запад, знаят всичко за него. Чий незаконороден син е, с какво умение пехотата му разстроила бронираната конница на арабите; как хитро обградила лагера им с награбените богатства, та – уплашени да не ги изгубят, през нощта те си вдигнали чукалата. При това загубите на франките били минимални, а на маврите – съсипателни. Мястото е обозначено като свещен пантеон на воинската слава. Оттам тръгва възходът на Каролингите. Синът на Мертел – Пипин Къси и внукът Карл Велики завършили изгонването на халифата от Иберийския полуостров, осъществили така напечената Реконкиста. И Франкската империя се окичила със славата на “Спасителка на Европа “  Но кой на Запад (че и у нас) знае нещо за подвига на българския кан Тервел и воините му – първите рицари-защитници на Европа? Ако не са били те да спрат балканския порой на арабите и той се е слял с иберийския, днес студентите в Сорбоната и Кембридж да сричат сурите на Корана? Защо никъде няма никакъв знак за непреходната им и величава заслуга?…   Коронясан за Свещен римски император, Карл Велики е възхваляван в поемите като крал, баща на Европа. Оттогава се е наченало негласното, но упорито насаждане на представите, че западната част на континента е баш Европата, а източната й половина е варварският й придатък, населен с потомци на хуните, тюрките, татаро-монголите и тям подобни диви азиатци.  Сравняват Карла единствено с нашия цар Симеон Велики. Но докато повелителят на българите е бил най-просветеният владетел на времето си, получил академичното си образование в Константинополската Магнаурска школа, та самите гърци го наричали “втори Птоломей”, западноевропейският му колега е ползвал скромна грамотност. Френският историк Алфред Рамбо пише: “Цар Симеон бе Карл Велики за България, но по-образован от нашия Карл Велики и много по-щастлив от него, защото положи основите на една национална литература.”   Това за литературата е абсолютно вярно. В царственото си достолепие и под псевдонима Черноризец Храбър нашият Симеон Велики е вдъхновителят и двигателят на създадената в Преслав нова азбука и писменост – старобългарската, третата на Континента след гръцката и латинската. Той е бил подпомаган от съучениците си от Константинополската висша школа Йоан Екзарх Български, Тудор Доксов, Константин Преславски, от пристигналите възпитаници на светите братя Кирил и Методи – Климент, Наум, Горазд, Сава, Ангеларий. Тези великани на духа и новата християнска нравственост, най-просветените мъже в тогавашна Европа, са създали практичната Кирилица, наполовина с гръцки букви, а останалите четиринайсет знака – от тотемната и руническата писменост на старите българи и от розетата в Плиска. На тази азбука са направени първите преводи на богослужебните книги, а усиленото им размножение се е извършвало в скрипториите на създадените две школи в Охрид и Преслав. В тях се подготвят стотици свещеници, учители, книгописци, те, от своя страна, възпитават още хиляди последователи. Така в края на ІХ век България и нейният народ се превръщат в най-просветената част на Средновековна Европа.   Прави впечатление ранното време, в което българите са започнали да четат и слушат Светото писание на майчиния си език. С това те окончателно разбиват догмата за трите езика, на които е могло да се проповядва Божието слово: еврейски, гръцки и латински и са подсетили и други народи да пожелаят разговорите си с Бога да вършат на говоримия си роден език. Проф. Зигел пише: “Мисловната стихия на българския народ през Средните векове даде най-важното на Лютер, Цвингли и Калвин… Даде пример!” И виждаме как на френски език Евангелието е преведено два века по-късно, на немски – след три века, на полски – ХІV в., на унгарски – в края на ХVІ в., на италианския – в края на ХVІІ в., на английски – още по-късно, под влияние на българското богомило-катарско движение.   Всичко това за други владетели е можело да се окаже предостатъчно. Тъй се е получило в Армения и Грузия, където преди българите са създали свои национални писмености и независими християнски църкви, но те не са надскочили етническите си котловини. Величието на цар Симеон е в това, че той е мислел и действал много по-мащабно. Най-напред по отношение на своята възпитателка, съседната все още могъща и блестяща с културата си Византия. Хранел е почит към нея, но тъй като я познавал отблизо и издълбоко, той е виждал и изхабяването й, обхващащата я старческа немощ. Тази империя на василевсите (като всяка друга) се е стремяла да налага волята си над разнородните покорени населения, като унищожава идентичността им и с насилие ги превръща в работен добитък. Тъй е постъпвала и със славянските племена, разлели се по цялата й континентална територия, че и по островите в Егея. Ето защо славяните са гледали на България като на обетована земя, в която не познавали робството и всеки е преуспявал единствено с войнските и трудовите си качества. Затова са се стремели към българите и отлично уредената им държава и при първа възможност доброволно се присъединявали.   Вече можем да си обясним защо у цар Симеон са припламвали честолюбивите хрумвания да завладее тази увяхваща империя и да я съедини с кипящата младост и жизненост на своята могъща родина, да превърне нейната Вечерница в изгряващата българската Зорница.  Но добре че е надделяла по-насъщната и стойностна част от неговите амбиции. Усетът и призванието му за една много по-широка мисия – лична и на народа му. Въздигнатият – пръв случай в Европа – говорим език на българите в книжовен и литургичен, отлично обслужващ и сродните славяни, е трябвало да отиде сред техните милионни маси от Тиса на Запад, до Волга на Изток; от Северния ледовити океан, до топлите води на Средиземноморието. Напълнили торбите със свети книги и с кръст в ръка, българските мисионери поемат пътищата на апостолическото християнско служене в Киевската и Московската Рус, в Прибалтийските княжества, в земите на днешните Румъния и Сърбия.   Руснаците и досега затаяват ролята и значението на българите в тяхното покръстване и създаване на литературата им, опитаха се да присвоят и кирилицата като своя азбука. Да порусят и “княжната от Плискова”, внучката на нашия княз Борис Покръстителя и племенница на цар Симеон Елена (Олена, Олга), съпруга на варяжкия княз Игор, положил основите на Киевската Рус. След ранната му смърт “българинята” 40 години е управлявала младото княжество с желязна ръка, с камшик е вкарвала в реката мужиците, за да бъдат покръстени. (Французите са я наричали ”Regia Rigorum – кралица на Русия). Олга е имала големи заслуги в началното покръстване на русите, заради което е канонизирана за първа тяхна светица. В студения север тя е основала градовете - крепости на православието Псков (Плисков), Переяславл (Преслав) и Рилск, на името на нашия светец и всенароден покровител Йоан Рилски. Руският академик Дмитрий Лихачов обаче е знаел как точно стоят нещата и пише:  “Ние в Русия изпитваме чувство на голяма благодарност към България за своя литературен език, за началото на руската литература и за ония забележителни идеи, които са били провъзгласени през Симеоновия век – общочовешките идеи… Църковнославянският език, пренесен в Русия от България не само чрез книгите, но и устно – чрез богослужението, веднага става в Русия своеобразен индикатор на духовните ценности. България даде на източните славяни висшия слой на езика, полюса на духовността, който извънредно обогатява езика, който дава на езиците на източните славяни нравствена сила - способността да се възвисява мисълта, понятията, представите, емоциите.”  “Вие (българите) сте най-древната от съществуващите днес културни нации, и то не само в Европа, но и в света. Миналото погълна античността, древния Рим, Гърция и т. н., но България остана като голяма отломка. И затова трябва да я съхраним, та днешна България да не бъде само последна отломка от миналото, но и първа от бъдещето – първата култура, която ще прекрачи в третото хилядолетие и ще понесе културата към бъдещето…” Всичко това е само част от взривообразният цивилизационен вклад на българите в духовността и културата, в облагородяването на тогавашна Европа – първо на източната й част, сетне и на западната.   (Следва)   —", "date": "2018.02.08", "title": "Европа на повратки в българската си люлка (припомняне от историята)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378366-%D1%82%D1%80%D0%B8%D1%82%D0%B5-%D0%B0%D1%80%D0%B3%D1%83%D0%BC%D0%B5%D0%BD%D1%82%D0%B0-%D0%BD%D0%B0-%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%E2%80%93-%D0%BE%D0%B1%D0%BE%D1%80%D0%B5%D0%BD%D0%B8", "text": "Този текст пиша по няколко повода, които се натрупаха през седмиците на спорове относно Истанбулската конвенция. Първо споровете ми във фейсбук с Евгений Дайнов и Ружа Смилова и после едно телевизионно участие и текст на Калин Янакиев (виж  ).   И тъй като с проф. Дайнов имаме джентълменска уговорка да изведем разговора на по-високо ниво и да заговорим за „основните принципи“, а за проф. Калин Янакиев знам, че е отворен към разумни дебати човек, реших да систематизирам най-популярните аргументи на образованите защитници на конвенцията и да ги адресирам. Започвам по ред:   Много хора от самото начало на скандала, очакваха че ще го потушат с констатацията, че на английски има две думи за пол, а ние в България като по-изостанали имаме само една – съответно истерията е глупава и провинциална. Това не е точно така. В английски невинаги е имало две думи за пол. До началото на миналия век „sex“ се е използвала преимуществено за „пол“, а за сексуален акт е имало други думи, които сега са архаизми. Нужда от втора за дума за пол не е имало, докато през 60-те терминът джендър не започва да се налага от група психиатри като Робърт Столър и Джон Мъни, а впоследствие се подхваща от радикални марксисти и феминисти като Джудит Бътлър и така се налага първо в науката, после във феминистката теория и масовите медии.       Аз откровено не виждам как лошият превод на текста е аргумент в полза на конвенцията. Да, преводът наистина е слаб, главно защото не успява да преведе gender и gender identity (за които ще стане въпрос по-надолу), но английската и френската версия (които са официални) са достъпни в интернет и винаги можем да спорим върху тях обективно. Това също не е вярно, защото още в първите документи с които се адресира дискриминацията срещу жени, например Конвенцията за прекратяване на всички форми на дискриминация спрямо жени на ООН от 1979 използва само думата „sex“ и текстът не страда от това. Думата gender придобива значимост за първи път в международен документ едва в Пекинската декларация от 1995 година. На въпросната конференция, впрочем, се дискутира теорията на Джудит Бътлър за „полова идентичност, радикално независима от биологичния пол“ и избухват тежки противоречия, вследствие от което е назначена комисия, която да реши какво означава „джендър“ в юридически смисъл; и в Анекс IV от Декларацията, те казват да се разбира джендър „в обикновен, общоприет смисъл“, т.е. отказват да го дефинират.       В текста си в портал Култура, проф. Янакиев обвинява противниците на ИК в употреба на „сламен човек“ или straw man fallacy. Това е логическа грешка, при която някой изкривява или подменя твърдението на опонента си и атакува това фалшиво твърдение, вместо истинското. С други думи, противниците на ИК може да говорят за джендър идеология и дори вероятно правилно да я критикуват, но това не е релевантна критика, защото джендър идеология в конвенцията няма.     Това не е вярно. В   от ИК, който е описан достъпно за неюристи в точка 53 от   е недвусмислено казано, че имплементирането на разпоредбите на конвенцията – тоест, законите, политиките и услугите, които трябва да бъдат създадени и предоставени на пострадалите жени – трябва да се случи без дискриминация на основа на полова идентичност. Нещо повече, в списъка с недопустими основания за дискриминация са дадени последователно три различни термина, които законотворецът разпознава като отделни: sex, gender, gender identity; или пол, джендър и джендър идентичност. Дори да е защитима тезата на проф. Калин Янакиев, че джендър е просто „жанр в който обществата разполагат мъжете и жените“ (което също не е безпроблемно твърдение), то при термина gender identity, споменат и изброен отделно от gender, не може да съществува никакво съмнение за какво става дума. Джендър идентичност е преживяването на човек за неговия собствен пол, което може да отговоря или да не отговоря на полът, който му е приписан при раждането (виж  ).   Тази дефиниция е възприета от психолозите (тази книга, стр. 8) и в политическия език на международните организации (ето този доклад на Комисаря по човешките права на Съвета на Европа, Томас Хамарберг,  ), така че всякакъв опит да се твърди, че джендър идентичност означава нещо друго, челно се сблъсква с фактите от света.   Какъв по-точно е проблема с джендър идентичността? Тук няма изобщо да се впускам в неомарксистките теории, които проф. Янакиев твърди, че нямат нищо общо (а те имат много) и просто ще кажа, че преживяването на джендър идентичност, която се различава от пола по рождение е заболяване, класифицирано в Диагностичния и Статистически Наръчник на Психическите Разстройства на Американската Психиатрична Асоциация (виж  , стр. 451) от 1980 до 2013 като психично разстройство. От 2013 „разстройство“ е подменено с „дисфория“, за да се премести фокуса от самото заболяване върху симптомите на емоционален и психологически дискомфорт с които е съпроводено – все пак, надявам се е ясно, че лекарите са подложени на политически и медиен натиск.   Инструментализирането на „джендър идентичността“ в конвенцията е просто и ясно. Мъже, които „преживяват идентичността си като женска“ не трябва да бъдат изключвани от здравните и социалните услуги предвидени за жени, жертви на насилие. Това ще рече например да имат достъп до кризисни центрове, където истинските жени се настаняват с децата си и прочее. Така погледнато, Джудит Бътлър май наистина излезе от куфара?   Ружа Смилова преди няколко дни призна, че обхватът на конвенцията действително надхвърля биологичните жени, но настоявайки, че хората с различна полова идентичност също заслужават защита и че ако не приемем конвенцията, покрай тях без защита ще останат и жените.   Първо, фалшива дихотомия: „Ако не приемем конвенцията, няма да бъдат защитени правата на жените“. Тоест, тук априори се допуска, че няма други закони и мерки, които да защитават жените и приемането на конвенцията е едва ли не спешен въпрос. Така има само две опции – или сте за конвенцията, или сте за биенето на жени.   Второ, non-sequitur: „Щом конвенцията защитава и хора с различна полова идентичност, а вие сте против конвенцията, значи сте против защитата на тези хора“. Не, от едното не следва другото. Това, че не желая трансджендърите и кросдресърите да бъдат категоризирани ефективно като жени, не означава, че съм против те да бъдат защитени – просто бих желал това да стане отделно и по подходящ начин.   И накрая, това е много некоректен начин за прокарване на една политика и провеждане на публичен дебат. Ако от самото начало бяхте поставили въпроса не като „трябва ли да се борим с насилието над жените?“ (на което всички нормални хора отговарят с „да“ и въпросът е приключен); а като „трябва ли мъже, които се чувстват като жени, да бъдат под закрилата на законите и услугите за защита на жени?“ и въпросът беше именно така поставен навсякъде – във фейсбук, във вестниците и по телевизията в „Референдум“, тогава дебатът щеше да бъде честен.", "date": "2018.02.08", "title": "Трите аргумента на защитниците на Истанбулската конвенция – оборени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378367-%D1%82%D1%80%D1%8A%D0%BC%D0%BF-%D0%B5-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D0%BC%D0%B0%D0%BA%D0%BA%D0%B0%D1%80%D1%82%D0%B8", "text": "От време на време Републиканската партия излиза от релси. Тя направи това някога през периода на Маккарти, когато или не можеше да се противопостави на демагогията на сенатора от Уисконсин, или го насърчаваше в името на антикомунизма. Направи това и съвсем неотдавна, когато превърна Хилари Клинтън от политически противник в абсолютно зло. Прави го и сега, като се опитва да прочисти ФБР и министерството на правосъдието от служители, които по някаква причина не са особено въодушевени от президента Тръмп. Тези републиканци виждат заговори там, където други виждат единствено здрав разум и преданост към дълга.     Маккартизмът беше лекарство, за което нямаше болест. Вътрешният комунизъм не беше заплаха за Америка по времето, когато Джоузеф Маккарти влезе в Сената през 1947 г. За да посрещне заплахата, той първо трябваше да я измисли. Обяви, че Държавният департамент е пълен с комунисти, и даваше точни бройки - понякога 205, понякога 57, понякога 81. Отправяше безразборни обвинения в измяна, веднъж обвини цялата Демократическа партия. “Двайсет години измяна”, каза той. Голяма част от Републиканската партия ръкопляскаше. Голяма част от Демократическата партия трепереше.     Сега нещата са доста различни, разбира се. Републиканците нарушиха традицията, вземайки на прицел ФБР, което, особено под ръководството на дългогодишния директор Едгар Хувър, с готовност служеше на нуждите на Републиканската партия. Хувър предаваше поверителна информация на Маккарти и неговия правен съветник Рой Кон, който в по-късните години стана наставник и адвокат на Тръмп, а накрая беше лишен от адвокатски права преди смъртта си през 1986 г. До днес Тръмп казва, че Кон му липсва.Днешната маккартистка фигура не е обикновен сенатор, а президентът. Все пак начинът на действие е сходен. Маккарти ругаеше комунистите в правителството, а Тръмп и неговите съюзници сипят ругатни срещу нещо, наречено “дълбоката държава”. Както беше през 50-те години на 20 век, правителството е завладяно от някаква сила и е враг на хората.   Освен това Тръмп е лъжец, какъвто беше и Маккарти. С времето обаче Маккарти започна да вярва в своята кауза, смята историкът Дейвид Ошински, чиято книга “Такъв огромен заговор: светът на Джо Маккарти” би трябвало да бъде задължително четиво. Антикомунизмът, започнал като политически опортюнизъм и начин за злепоставяне на демократите, се превърна във фикс идея. Тръмп обаче не вярва в нищо. Неговата цел е да провали разследването на специалния прокурор Робърт Мълър. Каузата на Тръмп е Тръмп.   Все пак какво кара другите членове на партията на Тръмп да отхвърлят дългогодишната традиция - предаността към ФБР и уважението към държавните тайни - и да подкрепят президента? Донякъде това трябва да е свързано с политически опортюнизъм. Сега Републиканската партия е партията на Тръмп. Ако той падне, и тя пада.   Маккартизмът беше резултат от сеизмични промени в световните събития. В следвоенния период Съветският съюз се разшири към Източна Европа и успешно изпробва атомна бомба, а комунистите също така установиха контрол върху Китай. По подобен начин днешната лудост е нещо повече от просто отражение на политиката. Тя е емоционална и автоматична консервативна реакция на нежелана промяна.През епохата на Маккарти колонизацията на Източна Европа от Съветския съюз, неговите научни успехи и победата на китайските комунисти бяха приписвани на предателски заговори тук. В това имаше зрънце истина. Съветската атомна програма наистина беше подпомогната от американски и британски предатели, но правителството на Хари Труман не “загуби” Китай, каквито обвинения отправяха Маккарти и други. Съветският съюз също така не беше толкова изостанал в научната област, колкото мислеха много американци. Той беше способен да създаде атомна бомба сам.   Днес консерваторите са замаяни от разтърсващи културни промени като широкоразпространеното приемане на еднополовите бракове и караниците за това кой коя тоалетна да използва. Конкуренцията от чужбина и нахлуването на автоматизацията струват работни места, а в същото време имигрантите се превръщат във функционалния еквивалент на комунистите. За консерваторите настоящето изглежда непознато, а бъдещето - плашещо. Нещо е объркано. Тръмп каза, че ще направи Америка отново велика - “отново” е миналото, което се преструва на бъдеще.   В крайна сметка Маккарти отиде твърде далеч, когато атакува армията, обвинявайки я, че укрива комунисти. Тръмп може би отива твърде далеч, като напада ФБР. Маккарти заплаши да атакува своите колеги сенатори от Републиканската партия, ако му се противопоставят. Тръмп прави подобни намеци. С течение на времето смущаващото поведение на Маккарти одързости неговите колеги и те се обърнаха против него.Републиканската партия днес действа като Републиканската партия от миналото, а умерените републиканци отново се плашат. Историята наистина може да се повтори. Маккарти беше алкохолик и се съсипа, но не бих разчитал Тръмп да направи същото. Този път избирателите ще трябва да действат. В противен случай политическите страхливци ще победят.", "date": "2018.02.08", "title": "Тръмп е съвременен Маккарти"}
{"url": "http://www.classa.bg/%D1%81%D0%B2%D1%8F%D1%82/item/378355-%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%BA%D1%83%D1%80%D0%B8%D0%BE%D0%B7%D0%B5%D0%BD-%D1%81%D1%8A%D0%B2%D0%B5%D1%82", "text": "            Ако е вярна, тази новина звучи като невероятен куриоз: адвокатите на американския президент го съветват да не дава показания (навярно под клетва) пред извънредния следовател за така наречената „руска афера\". Причината: тези адвокати добре познават определени качества на президента и се опасяват, че Тръмп може да се оплете в противоречия и да не каже истината!     А ако това действително стане, ще последва обвинение за лъжливи показания и нещата могат изцяло да излязат от контрол. Тръмп тъй или иначе не може да се отърве от една афера, в която главният въпрос гласи: имало ли е договорки между неговия предизборен щаб и руски представители и знаел ли е самият президент нещо за такива уговорки. До момента Тръмп се опитва да омаловажи тези обвинения като политически лов на вещици.    И дори не се свени да оклеветява службите и хората, които се заминават с разследването. Голямото мнозинство републиканци в Конгреса подкрепят опитите на президента да подкопае авторитета на службите за сигурност. А това само по себе си просто не е за вярване.  ", "date": "2018.02.08", "title": "Дават на Тръмп куриозен съвет"}
{"url": "http://www.classa.bg/%D1%81%D0%B2%D1%8F%D1%82/item/378356-%D0%BB%D0%B0%D0%B3%D0%B5%D1%80%D0%B8%D1%82%D0%B5-%D0%BD%D0%B5-%D1%81%D0%B0-%D0%BF%D0%BE%D0%BB%D1%81%D0%BA%D0%B8%E2%80%9C", "text": "            Това беше едно от най-важните решения в кариерата на Анджей Дуда. Законът за Холокоста вълнува не само хората в Полша, той привлече вниманието и на света. Полският президент реши да постави подписа си под него, за да \"защити доброто име на Полша и на поляците\". Но в същото време той показва, че взима под внимание и опасенията на критиците, според които законът иска да \"запуши устата на жертвите на Холокоста\". Затова Дуда реши да го подложи на проверка от Конституционния съд. Но законът все пак ще влезе в сила, след като бъде обнародван. А ако съдът оспори някои текстове, съответните параграфи ще бъдат извадени от него.         Законът предвижда санкции за действия и изказвания, които според управляващата партия \"Право и справедливост\" (ПиС), представляват \"фалшифициране на историята\". В закона се предвижда затвор до три години за всеки, „който публично и без да зачита фактите приписва на полския народ или полската държава отговорността или част от отговорността за нацистките престъпления по време на Третия райх\".   В нацисткия лагер Собибор, на територията на днешна Полша, са избити близо 250.000 души, повечето - евреи   Целта на полското правителство е да не допусне германските концентрационни лагери да бъдат наричани \"полски\" - нещо, което редовно се случва в чуждестранните медии. От 2004 година полското Външно министерство води отчет за такива случаи. Само през втората половина на 2017 година са регистрирани 20 примера.   Критиците на закона обаче смятат, че той може да бъде използван за фалшифициране на историята. Например да се премълчават доказани случаи на сътрудничество между поляци и нацисти, с цел избягване на наказателно преследване. Целият спор отдавна взриви рамките на чисто историческия дебат и вече се води и на терена на дипломацията. Израелски и американски политици разкритикуваха закона, което доведе до обтягане на отношенията на Полша с Израел и САЩ.     За да запази доброто име на страната, полският премиер Матеуш Моравецки реши да започне медийна офанзива. Речта му по държавната телевизия беше преведена на английски и разпространена в социалните мрежи. Освен това той покани група израелски журналисти да посетят Полша и организира посещение на полски и чужди журналисти в един музей, документирал съдбата на Виктория и Йозеф Улма от село Маркова в Южна Полша. По време на нацистката окупация двамата укривали в къщата си осем свои съседи-евреи, но били предадени от жител на селото, след което германските войници избили всички евреи и цялото семейство Улма, включително и шестте им деца.   Преди Втората световна война в Полша е имало около 3,5 милиона евреи. Над 90 процента от тях са избити в нацистките концентрационни лагери, някои от които на територията на окупираната от нацистите Полша. \"Никой от оцелелите в Холокоста евреи не би се справил сам без помощ от местното, полско население\", твърди Моравецки.     През 1995 година Виктория и Йозеф Улма посмъртно получават почетната титла „праведник на света\", присъждана от израелската държава на хора, рискували собствения си живот, за да помагат на евреи по времето на Холокоста. Чисто символично, на всеки удостоен с почетното звание се пада по едно засадено дръвче в мемориала „Яд Вашем\". От 26 513 души, получили досега титлата, 6 706 са поляци - най-много от всички други народи.    По думите на полския премиер обаче, истинският брой на поляците, които са помагали и спасявали евреи, е значително по-голям. Неотдавна той си спечели много критики заради изказването, че в „Яд Вашем\" липсвало най-важното дърво - това, засадено в чест на Полша. Израел обаче удостоява със званието само конкретни хора, но не и държави. Но не само заради това някои историци обвиняват полското правителство в едностранчиво тълкуване на историята, което може да бъде взето и за фалшифициране на историята.   Възпоменание на жертвите от Аушвиц (Освиенцим) с участието на полския премиер Моравецки   Видни полски дейци на културата се опасяват, че новият полски закон, който съдържа твърде общи формулировки, би могъл да се използва за санкции срещу тях, както и срещу журналисти и в този смисъл да се превърне в нещо като нова държавна цензура.   Към критиците на закона спада и американският историк от еврейски произход Ян Томаш Грос, чиято книга \"Съседите\", издадена през 2000 година, предизвика истински фурор. Тя разказва за еврейския погром в село Йедвабне, извършен предимно от поляци. Новият закон ще даде възможност на полските съдии \"да подвеждат под отговорност всеки евреин, надживял нацистката окупация на страната\", ако например разказва за страданията, които е преживял на територията на Полша, казва Грос. С новия закон правителството на \"Право и справедливост\" всъщност иска \"да скрие истината за Холокоста\", гласи тежкото му обвинение към управляващите.", "date": "2018.02.08", "title": "Лагерите не са \"полски“"}
{"url": "http://www.classa.bg/%D1%81%D0%B2%D1%8F%D1%82/item/378357-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0%D1%82-%D0%BE%D0%B1%D0%B5%D1%89%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "            „Според мен руските граждани трябва да могат да дискутират не само за добрите и лошите качества на политиците (което само по себе си не е осъдително), но и за политиката и програмите, които смятат да осъществят определени политици\", написа Владимир Путин в една статия през януари 2012 година.     Към онзи момент обаче той самият като кандидат за президент не беше представил предизборна програма. На уебсайта му имаше само проектопрограма на партията „Единна Русия, без конкретни числа и цели. За сметка на това в руската преса излязоха общо седем дълги статии, в които Путин описваше положението в страната и излагаше своите визии за Русия.     „Създаването на 25 милиона нови, високотехнологични и добре платени работни места за хора с по-високо образователно равнище не е просто красива фраза, а спешна необходимост за минимално благополучие\", подчерта Путин в една от статиите си. По-късно постави и срок за тези планове: 2020 година. Но Русия е все още твърде далеч от тази цел: по данни на „Росстат\", през 2012 година са съществували 16,37 милиона такива работни места. До 2014 година е бил наблюдаван известен ръст, но през 2016 броят им е спаднал под 16 милиона. По-нови данни няма.   „От гледна точка на доходите 10-11 процента от нашите граждани живеят под границата на бедността. По най-различни причини. Но до края на това десетилетие ние трябва да решим този проблем\", написа още Путин. В края на сегашния му мандат и по този пункт има отстъпление. По данни на Сметната палата от края на 2017 година, 20,3 милиона руснаци живеят под прага на бедността, тоест - около 14 процента.   „Средната заплата в икономиката реално ще нарасне 1,6 до 1,7 пъти и ще достигне почти 40 000 рубли по курса от 2011 година. Номинално, разбира се, заплатите ще бъдат по-високи\", обеща Путин преди изборите през 2012 година. Според официалните данни обаче, средната номинална заплата в края на 2017 година е била около 38 000 рубли. Реалните заплати са се покачили съвсем малко и всъщност все още са на равнището от 2012.   Путин обеща още, че стипендиите „за онези, които наистина се нуждаят от такива\", ще достигнат до „екзистенц-минимума за един студент\". „Което означава повишаване на стипендиите с 5 000 рубли на месец\", подчерта Путин. Но парите за студентите все още са далеч по-малко от обещаното. В момента една академична стипендия възлиза на 1 500 рубли, а социалните стипендии са малко над 2 000 рубли.   Путин обеща да увеличи и пенсиите, при това така, че да се компенсира повишаването на цените. Това обещание беше изпълнено. По време на мандата му реалните пенсии малко се увеличиха.   Путин току-що беше регистриран като кандидат за предстоящите президентски избори   Преди шест години Путин настояваше и за диверсификация на националната икономика, „за развиване и на други конкурентоспособни сектори, редом със сегашните горивно-енергийни комплекси\". Той обеща, че до 2020 година „делът на високотехнологичните и интелектуално интензивни сектори ще нарасне 1,5 пъти\". Според данните на „Росстат\" обаче, през 2011 година този дял е възлизал на 19,7 процента, а през 2016 - на 22%. В списъка с обещания фигурираше и удвояването на износа на високотехнологични продукти. През 2013 година той е възлизал на 10,2%, а през 2016 - на 14,2%.     „С намаляването на инфлацията ипотеките ще станат по-изгодни\", твърдеше Путин през 2012, когато средната лихва по ипотеките възлизаше на 11,9%. През по-голямата част от мандата му обаче тя беше над 12%. Започна да спада едва с наближаването на изборите, като в момента е под 11 на сто.   Путин обяви, че друга важна задача ще бъде намаляването на „материалното неравенство\". В това отношение има само минимални промени. По данни на „Росстат\", през 2011 година двайсетте процента най-богати руснаци са получавали общо 47,4% от доходите, а двайсетте процента най-бедни - само 5,2%. През 2016 година това съотношение се е променило съвсем леко: 47,1% срещу 5,3%. За 2017 година няма данни.   През 2012 година Путин си беше поставил и тази цел: в индекса на Световната банка за бизнес-климата страната му да се доближи до „най-добрите индикатори\", характеризиращи държавите, сравними с Русия. Тогава той припомни, че съседен Казахстан например се класира на 47-о място, а Русия - едва на 120-о. Според плановете на Путин, до 2018 година Русия трябваше да се изкачи сред първите 20 в класацията на Световната банка. Тази цел беше наполовина осъществена: в края на 2017 Русия се беше изкачила до 35-о място, изпреварвайки Казахстан с една позиция.   Путин се надяваше да постигне и „дългосрочен баланс между държавните приходи и разходи\". През всичките години от неговия мандат обаче държавният бюджет беше на минус, като дупката се увеличаваше. През 2012 година бюджетният дефицит беше минимален - едва 12 милиарда рубли. През 2013-2014 той скочи до над 300 милиарда, през 2015 достигна близо два трилиона, а през 2016 - три трилиона. Според неокончателните данни, през миналата година дефицитът е възлизал на 1,5 трилиона рубли.", "date": "2018.02.08", "title": "Ето колко струват обещанията на Путин"}
{"url": "http://www.classa.bg/%D1%81%D0%B2%D1%8F%D1%82/item/378358-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%B2-%D0%B5%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BB%D0%B8", "text": "            Ето това се нарича истинска дилема. Обективно погледнато, шестимата кандидати в чакалнята на ЕС са толкова далеч от изпълнението на прехвалените от Брюксел европейски стандарти, колкото един германски дизелов двигател - от максимално допустимите граници за замърсяване на въздуха. Но да се чака, докато въпросните шест държави достигнат нормите на ЕС, би означавало да се направи огромен подарък на китайците. Те изобщо не се интересуват от това кой спазва принципите на правовата държава, не се притесняват твърде и от наличието на корупция – вместо това ударно наливат инвестиции и отпускат кредити на страните от Западните Балкани. На същите тези Балкани, чието име дори буди у Запада лоши асоциации. Но за това - по-късно.     Дори самият факт, че китайците вече са стъпили на Балканите, обяснява защо ЕС сега променя първоначалните си планове, свързани с този регион. След прибързаното приемане на България и Румъния през 2007 година Брюксел се зарече в бъдеще да не разширява общността по хоризонтала, а по вертикала, т.е. – като задълбочава сътрудничеството между страните-членки. Първоначално беше предвидено да се заздравят връзките с новоприетите страни-членки от Източна Европа. Сега се вижда, че тази линия явно е била премислена.   „При наличие на силна политическа воля и с прилагането на реформи\", пише ЕК, „Сърбия и Черна Гора би трябвало да станат годни за прием в ЕС до 2025 година\". Твърде нереалистична представа или поне крайно наивна! Фактите са съвсем еднозначни: в почти всяко отношение Западните Балкани приличат направо на лудница - поне през погледа на Брюксел. Между Сърбия и Косово бушува Студена война; Белград неприкрито се меси в политиката на Република Сръбска и по този начин дестабилизира най-нестабилната държава в региона - Босна и Херцеговина. Македония пък се кара с Гърция за името си, а почти навсякъде в региона избуяват национализъм и корупция. И точно на това място ЕС иска само след няколко години да издигне европейския флаг? Звучи направо безразсъдно!     Но ЕС навярно ще е принуден да го стори, защото без перспектива за членство \"непослушните\" деца от периферията на Европа може и да се затичат в съвсем друга посока - на изток. И дори към Далечния Изток.   Китай не поставя никакви условия за наличие на правова държава; посреща с подигравателна усмивка брюкселските укори за „демократични дефицити\", които тамошните бюрократи водят на точен отчет и срещу които произнасят ритуални укори. В същото време Китай просто действа: строи мостове, заводи за стомана в Сърбия, летища в Албания, автомобилни фабрики в Унгария и пристанища в Гърция. А като отплата за тези експресно отпускани инвестиции Пекин очаква нещо повече от едно формално „благодаря\"– той очаква политическа благодарност. Казано накратко: китайските кредити и строителните проекти по източната периферия на ЕС, която някой ден ще се окаже част от общността, още отсега дават на Пекин лостове да упражнява реална власт в ЕС.   Политическото влияние на Китай е осезаемо и днес: държавите от Вишеградската четворка харесват и хвалят авторитарния стил на Пекин. Докато Брюксел отправя порицания към Прага и Будапеща, Пекин щади самочувствието на тези свои \"малки партньори\". За тях нещата изглеждат ясни: Китай бързо и небюрократично отпуска пари без да поставя условия, докато Брюксел е прекалено муден и назидателен.       Европейската комисия има следователно сериозни основания да се страхува от тази китайска активност в предверието на ЕС. Китай възприема Източна и Югоизточна Европа като разпределителна гара за новия китайски път на коприната. Подобно развитие няма как да отговаря на европейските интереси.    А усилията на Брюксел за приобщаване на непослушните бедняци от европейския Югоизток съвпадат с голямата криза в общността. Полша, Унгария, Чехия и Словакия отдавна са сформирали антибрюкселска фракция вътре в ЕС. Освен това тези страни отбелязват добър икономически прираст – нещо, което не може да се твърди например за бъдещите „нови\" още пó на юг. Интеграцията обаче зависи в най-съществена степен от уеднаквяването на икономическото развитие. Затова проектът \"Шест нови членки на европейското семейство\" си остава една илюзия. Засега поне.   И постоянното недоволно мърморене от Брюксел, че има нужда от повече демокрация и правов ред по никакъв начин няма да промени тази картина. На Запад постоянно забравят факта, че във въпросните страни властта все още е в ръцете на онези поколения, които са израснали по времето на комунизма. По-късно комунизмът бе заменен от национализъм, който и днес доминира на много места в региона. Страните от стария и тези от бъдещия ЕС със сигурност ще имат общо бъдеще, но засега поне те твърде малко си подхождат.", "date": "2018.02.08", "title": "Западните Балкани в ЕС - сериозно ли?"}
{"url": "http://www.classa.bg/%D1%81%D0%B2%D1%8F%D1%82/item/378359-%D0%BC%D0%B5%D1%80%D0%BA%D0%B5%D0%BB-%D0%BE%D1%82%D0%BD%D0%BE%D0%B2%D0%BE-%D1%83%D1%81%D0%BF%D1%8F-,-%D0%BD%D0%BE-%D1%8F%D0%B2%D0%BD%D0%BE-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BF%D1%8A%D1%82", "text": "            Още една цел е постигната. Ангела Меркел успя да са споразумее с ръководството на ГСДП за нова широка коалиция. Не е ясно обаче колко дълго тя ще остане на своя пост. Това ли е залезът на канцлерката? От изборите за Бундестаг през септември рейтингът на Меркел постоянно пада.     Лидерката на ХДС знае, че четвъртият ѝ мандат като канцлерка явно ще бъде и последният. Още преди изборите през септември тя се колебаеше дали изобщо да се кандидатира за поста. Не е само опозицията, която настоява за обновление. Някои среди в ХДС залагат на оттеглянето на Меркел и се надяват това да стане колкото се може по-скоро. Макар и да не смеят да изкажат това си желание на глас. Най-вече дясното крило в партията не може да прости на Меркел, че тя насочи консервативния едно време ХДС в либерално-социалдемократическа посока. От дълго време насам консерваторите в нейната партия недоволстват, но малцина се осмеляват да изразят открито своето недоволство, изчаквайки да настъпи краят на „ерата Меркел\".     Откакто през есента на 2015 година канцлерката отвори границите за бежанци, обществото, а и двете побратимени партии християндемократически партии са силно разединени. Докато избирателите на Зелените например хвалят Меркел за нейната миграционна политика, критиците от собствените ѝ християндемократически среди се увеличават. И по време на предизборната борба темата за миграцията игра значителна роля.     На парламентарните избори, проведени на 24 септември 2017, Ангела Меркел и партията ѝ се представиха слабо. А резултатите на ХДС и ХСС бяха направо катастрофални. Двете побратимени партии успяха заедно да съберат едва 33 процента от гласовете на избирателите. По-слаб резултат те са получавали само през далечната 1949 година. Меркел обаче не пожела да признае лични грешки.     Вместо това се опита на бърза ръка да състави коалиция между ХДС/ХСС, Зелените и Свободните демократи. Тя се надяваше на успех, но след предварителните сондажи Свободните демократи прекъснаха преговорите. Това също бе поражение за Ангела Меркел. Председателката на ХДС не успя да внесе някаква нова идея в проекта за бъдещо управление, не намери подходящ общ знаменател и не успя да създаде сплотеност между потенциалните коалиционни партньори.   След изборите за Бундестаг Ангела Меркел необичайно категорично се обяви против съставянето на правителство на малцинството, защото това много щеше да затрудни нейното управление. При този модел на нея щеше да ѝ се налага да търси променливи мнозинства за всяко свое управленческо решение – а подобно нещо изисква големи усилия и упорита работа в парламента. Затова опозицията обвини Меркел, че отхвърля тази опция заради собственото си удобство.   Меркел сега наистина успя да създаде коалиция със социалдемократите, но въпросителните остават. Наближава ли залезът на канцлерката? Меркел е упорит човек и владее тактиките на властта. Тя не обича конфликтите и знае как да излезе суха от трудни ситуации. Явно това ще ѝ се удаде и този път. Нещо повече: последните анкети сочат, че ако се беше стигнало до предсрочни парламентарни избори, близо 90% от съпартийците на Меркел все пак биха предпочели именно нея като кандидат за канцлерския пост.", "date": "2018.02.08", "title": "Меркел отново успя , но явно за последен път"}
{"url": "http://www.classa.bg/%D1%81%D0%B2%D1%8F%D1%82/item/378360-%D0%BD%D0%B8%D0%BA%D0%BE%D0%B3%D0%B0-%D0%B4%D0%BE%D1%81%D0%B5%D0%B3%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            Успяха. Най-после! 135 дни след изборите за Бундестаг и след едно наглед безкрайно надборване най-сетне има договор за коалиция. Но подир голямото преговаряне идва ред на голямото треперене. Защото през следващите седмици договорът ще си остане просто доказателство за добри намерения. Работата още не е приключена.       Независимо от това Германия вече е доста по-близо до сформирането на правителство. Достатъчно е да погледнем служебния календар на канцлерката, за да разберем, че този факт има голяма тежест: в четвъртък по обяд Ангела Меркел ще приеме президента на Европейския съвет Доналд Туск, а вечерта - шефа на Еврокомисията Жан-Клод Юнкер. Европа чака Германия, която е ключова европейска сила редом с Франция на Еманюел Макрон. И това чакане продължи прекалено дълго. Защото времето за реформи в ЕС, за които се говори и в коалиционния договор, осезаемо се топи. Част от тези реформи са свързани с външната политика - и се появиха като теми в самия край на коалиционните преговори.   Колкото до вътрешната политика - тук трудно може да се открие една-единствена ключова дума. Към официалното име на Вътрешното министерство ще бъде добавена и думичката „родина\" (става дума за допълнителния ресор „вътрешна сигурност\", наречен по американски образец „закрила на родината\" - бел.ред.), която вече се използва в същия контекст в Бавария, чийто досегашен министър-председател и лидер на ХСС Хорст Зеехофер ще бъде вътрешен министър. Този факт е многозначителен на фона на дебатите в Германия за идентичността и глобализацията. Дебати, които далеч не са само популистки.   Обемът на споразумението от над 150 страници, както и детайлираната разработка на отделните теми показват, че партньорите от една страна са искали с максимална грижливост да уредят всички въпроси, но от друга - че си нямат много доверие. Така за оставащите три и половина години до следващите избори Бундестагът получава една дебела книга с указания, написани най-вече от ръководствата на партиите и не толкова от самите депутати.   Споразумението обаче все още е под въпрос, защото тепърва трябва да го гласуват членовете на Социалдемократическата партия (ГСДП). През 2013 година това не беше проблем. Тогава повече от три четвърти гласуваха „за\". Но през 2018 е по-различно. На последния партиен конгрес миналия месец едва 56 процента от делегатите гласуваха да се даде мандат за коалиционни преговори. А противниците на новото издание на широката коалиция - най-вече младежката организация на социалдемократите - продължават битката за сърцата на 464-те хиляди партийни членове, сред които цели 24 хиляди са влезли в партията само през последните четири седмици.   Медиите вече обсъждат разпределението на министерските постове, от което личи, че социалдемократите са се борили упорито и до последно. Истинска изненада е списъкът с министерства, които ще бъдат под контрола на ГСДП - партията наистина не можеше да постигне повече. Най-силно впечатление прави фактът, че социалдемократите взимат финансите и външните работи. Досега тези две министерства винаги са били в ръцете на различни партии.     Успехът на социалдемократите в преговорите означава неуспех за християндемократите. Вчера Ангела Меркел използва израза „мъчителни компромиси\", а постигнатото споразумение обяснява какво е имала предвид. ХДС няма да подлага коалиционното споразумение на гласуване от членската маса или от конгрес, но това не означава, че вътрешнопартийният ропот срещу Меркел ще утихне.   Да го кажем пак: добре е - пък и беше крайно време, че направиха тази важна крачка към коалиционно правителство. Защото Германия прекалено дълго се управлява от служебно правителство, което по определение не е съвсем дееспособно. Но независимо от голямото облекчение, което изпитваме в момента, нека не забравяме, че последните препятствия ще бъдат преодолени едва идния месец. Наистина, крайно време е.", "date": "2018.02.08", "title": "Никога досега в историята на Германия"}
{"url": "http://www.classa.bg/%D1%81%D0%B2%D1%8F%D1%82/item/378361-%D0%B7%D0%B0%D1%89%D0%BE-uber-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0-%D0%BE%D1%82-%D1%80%D0%B5%D1%87%D1%82%D0%B0-%D0%BD%D0%B0-%D0%B3%D0%BE%D1%80%D0%B4%D1%8A%D0%BD-%D0%B3%D0%B5%D0%BA%D0%BE-%D0%B7%D0%B0-%D0%B0%D0%BB%D1%87%D0%BD%D0%BE%D1%81%D1%82%D1%82%D0%B0", "text": "Съдебното дело между Waymo, филиалът на Google за разработване на безпилотни автомобили, и Uber все повече прилича на цирк. Waymo реши да съди основния си конкурент и дъщерната му фирма Otto за нелегално придобиване на интелектуална собственост, защитена с патент - 14 000 файла с поверителни документи и оригинални разработки на безпилотната технология. Специално спомената е сензорната система за безпилотния автомобил.     Компанията твърди, че бившият главен изпълнителен директор на Uber Травис Каланик е сътрудничил с бившия инженер на Waymo Антъни Левандовски, за да открадне търговски тайни при напускането на компанията, за да се присъедини към Uber.       B иcĸa ce пocoчвa oщe, чe бившият инжeнep нa Gооglе Aнтъни Лeвaндoвcĸи e изтeглил 9,7 гигaбaйтa инфopмaция пpeди дa нaпycнe paбoтaтa cи в ĸopпopaциятa и пpeди дa cъздaдe Оttо. Oт Wауmо изчиcлявaт, чe тoвa e дoнecлo пeчaлбa нa фиpмaтa oт 500 милиoнa дoлapa.     Waymo настоява да пусне пред журито част от \"Уолстрийт\", докато Каланик е на свидетелската скамейка. Според тях този клип е напълно релевантен към случая, тъй като Левандовски го е изпратил на бившия съосновател на Uber през март 2016 г., според LA Times.   Съдията, който води делото, засега е на мнение, че ще изчака Каланик действително се изправи пред журито, за да прецени в каква степен видеото има реална връзка с делото и дали въобще дали да допусне пускането на филм в залата.   Според данните от кореспонденцията между Левандовски и Каланик, през март 2016 г. разработчикът е изпратил клипа на бившия шеф на Uber с думите: \"това е речта, която трябва да дадеш ;) ;)\".     Трудна за улавяне е връзка на речта от \"Уолстрийт\" със самото дело, защо адвокатите на Waymo толкова настояват тя да бъде пусната на журито и още повече - защо Uber толкова упорите се борят това да не се случи?     Верхьовен поставя Каланик като основна фигура в случая като подчертава неговата конкурираща се същност и желанието да спечели на всяка цена. По време на встъпителните изявления в понеделник адвокатът заяви, че конкурентният натиск в сектора е толкова голям, че Каланик е решил, че \"победата е по-важна от спазването на закона\".   От продължителната кореспонденция между двамата става ясно още, че Каланик е написал на Левандовски: \"Чийт кодове. Намери ги. Използвай ги\".   На 6 февруари беше и самото заседание за показанията на Травис Каланик, който през юни миналата година бе принуден да се оттегли от поста си на Главен изпълнителен директор на Uber заради многото скандали, в които попадна компанията.   Каланик, който е известен с комбинативността в работата си, говори тихо на свидетелския стол във федералния съд в Сан Франциско и избягваше да разсъждава пред журито в първите си публични коментари по твърденията на Waymo, че Uber е откраднал технология за автономни автомобили, предава Ройтерс.   Под клетва той заяви, че през 2015 г. е бил недоволен от темповете на развитие на Центъра за модерни технологии на Uber - за автономните автомобили. Той каза, че е започнал преговори с Антъни Левандовски, смятан за визионер в автономната технология, докато той все още е работил за Waymo.     \"Вижте, исках да наема Антъни, а той искаше да основе компания. Така че аз исках да изляза от тази ситуация, в която той можеше да се почувства като основател, а аз – като негов шеф\", каза той и потвърди, че е бил голям фен на работата на Левандовски.   Според юридически експерти показанията на бившия шеф на Uber, които тепърва ще продължават, и това как той ще представи себе си и компанията са от изключително значение за това какво ще е решението на журито. Така че може би Uber действително има защо да се притеснява от надъхващата реч на Гордън Геко за алчността. Защото колкото и да е великолепно изпълнението на Майкъл Дъглас, неговият герой все пак си оставя злодеят в тази история.", "date": "2018.02.08", "title": "Защо Uber се притеснява от речта на Гордън Геко за алчността"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378352-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B2%D1%8F%D1%82-10-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-4-%D0%B4%D0%BD%D0%B8", "text": "Ако се чудите какво не е наред с човечеството, разкриваме поредната американска глупост, която донесе повече от 10 милиона долара на Ким Кардашиян, след пускането на нова парфюмна линия, носеща гръмкото име Kimoji Hearts. Линията, която разполага с продукти като \"Ride or Die\", \"Bae\" и \"BFF\" е била разпродадена още в събота или 4 дни след официалното пускане.     И понеже мадам Кардашиян е използвала социалните мрежи за рекламиране на своите продукти, разходите са били изключително минимални. Източници, които били близо до звездата заявяват, че 4-дневното фиаско се е отразило доста положително на банковата сметка на звездата, пише men.hotnews.bg. 30-милилитровото шишенце се продава за 30 долара, а предпочитаният канал за реклама остава Instagram, където жената разполага с милиони последователи - мистерията защо са толкова много, продължава да витае из пространството.    След като станало ясно колко по-богата е Кардашиян, тя решила да благодари на всички, които ще ухаят с нейната марка. Следващият път, когато Ви попитат на какво наистина ухаете, отговорете кратко и ясно \"Порно!\".    ", "date": "2018.02.08", "title": "Как се правят 10 млн. долара за 4 дни!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378353-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Очаква ви професионален растеж, печалби и ново любовно увлечение. Ако всичко това възприемате като подарък на съдбата, ще бъде правилно. Основното нещо е, да не пропуснете шанса да бъдете щастливи и успешни. Възможно е също, да се наложи да изяснявате отношенията си с някой от приятелите си. Но ако никога не сте имали доверие на този човек, няма за какво да съжалявате. Очаква ви малко странен ден, ако не и повече. Може да се разочаровате от близък човек, но и също да предизвикате гнева на началниците си. Е, в бъдеще, по-сериозно се отнасяйте към работата си и не говорете по телефона по лични въпроси. Във финансовата сфера всичко е наред, така че може да си организирате шопинг. Действайте свободно и смело в личния си живот. При всички случаи, не сте застрашени от проблеми. Лицето, което обичате, ще ви отговори с взаимност, така че не се бавете с изясняване на чувствата. Изискванията на роднина, ще ви принуди да промените плановете си. Вечерта ви очаква изненада. Днес, в някои моменти може да станете неразумни и резки. Имайте предвид, че дипломацията днес трябва да бъде на първо място. В работата си, трябва да разчитате повече на своя талант и интуиция, а не на съветите на колегите. За да получите пари, трябва да завършите проекта по който работите. Бъдете търпеливи и внимателни към близките си хора. Освен това, рядко ги виждате, заради заетостта си на работното място. В домашната сфера, се очакват проблеми, които са се появили, още миналия месец. Ако преди вечерта, не успеете да се справите с тях, тогава скандалът в семейния кръг е гарантиран. Днес, ще искате да общувате и говорите без прекъсване. Не е изненадващо, ако наскоро сте получили висока позиция и сега ви е леко на душата. Компромат в отношенията със стар приятел, може да стане общо достояние. Ако не сте замесени в тази куриозна ситуация, по-добре веднага си признайте. Пазете репутацията си. Възможно е временно подобряване на финансовото ви положение, което ще приемете с гордо вдигната глава. Най- накрая, ще може да изплатите дълговете си и да купите всичко, от което се нуждаете, за дома. От екзотични ястия по-добре се откажете - възможно е натравяне. В личния живот, всичко ще е спокойно и не се очакват неприятности.   Ще искате да разберете тайните на душата, уви, не на своята. Ще сте толкова любопитни и некоректни, че ще добиете славата на сплетници. На работното място, трябва да трупате не само опит, но и знания. Ако отдавна искате да учите нещо, сега е времето. И дори не се опитвайте, да искате съвет от близките по този въпрос.   Очакват ви ярки събития в живота, но ще сте толкова заети с работата, че впечатленията, които ще изпитате, няма да са толкова остри, колкото трябва да бъдат. Опитайте се да отстраните проблемите и се радвайте на малките неща. В противен случай, ще влезете в задънена улица. Вечерта ви чака любовна интрига, която ще бъде както приятна, така и неочаквана. Някой искрено, ще ви изповядва любовта си. Трябва да се държите тактично, особено ако се срещнете със стар приятел. Не се хвалете с успехите си, особено, ако човекът срещу вас, няма такъв успех в живота. Страхотен ден за отмора сред природата, пътуване и преместване. Вечерта, има опасност от нараняване, ако сте небрежни. Днес не се препоръчва, драматично да променяте това, което вече сте насрочили за този ден. Дори ако предложенията са примамливи, бъдете емоционално сдържани и не взимайте решения. Събитията в любовната сфера, ще се развиват без ваше участие. Възможно е вечерта да разберете името на ваш противник, за когото дори не сте подозирали. Ще получите предложение за допълнителна работа. Да се съгласите или не, е ваш личен избор. Но знайте, че тази работа, ще ви донесе не само финансова печалба, но и ще ви позволи да направите кариера. Вечерта е идеална за посещение на кино или театър. Вземете за компания близък приятел или колега.", "date": "2018.02.08", "title": "Дневен хороскоп 8 февруари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378354-%D0%BA%D1%8A%D0%B4%D0%B5-%D0%B4%D0%B0-%D1%83%D1%87%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0%D1%82%D0%B0", "text": "              Протестите на родители се превръщат в неразделна част от образователния процес - един вид медийна родителска среща. Но наред с обичайните сюжети от криминалната хроника, с темите за тежките раници и за това дали учителите произнасят сакрално-мазохистичната дума „робство\", в последните дни се зароди един конфликт, който заслужава сериозна дискусия. Става дума за опита на МОН да преструктурира приема в средните училища, така че намаляващите количества деца да се пренасочат от претоварените профилирани паралелки към професионалните.   На бунт „срещу образователния геноцид\" се вдигна Враца в защита на своето училище „Христо Ботев\", не закъсня и Русе с елитното „Баба Тонка\". Обществено неспокойствие е обзело и градове като Сливен и Бургас. Министерството повтаря, че всичко ще става постепенно, а както знаем, стилът „Борисов\" е валсова стъпка - две напред, една назад. Но проблемът няма лесно решение и ще се завръща отново и отново.     От едната страна стои желанието на публичните власти да правят образователна политика. Поглеждат от птичи поглед пазара на труда и констатират, че докато едни кадри има в изобилие, други все повече не достигат. Има математици и знаещи немски, но няма шлосери и хлебари. При възприетата схема „парите следват ученика\", която трансформира публичната услуга в нещо като пазарна стока, търсенето се концентрира в елитните училища, които набъбват неконтролируемо, докато по-скромните техникуми изпадат в порочен кръг - по-малко пари, по-малко качество, още по-малко пари, още по-лошо качество.   Държавата обаче няма смелостта да каже, че цялата тази система е сбъркана, защото никакъв свободен пазар няма там, където 99% от образованието е държавен монопол. Има едни сакрални идеологически теми, които в България неизменно будят трепет - наред с „робството\" сред тях е и пазарът. Само че държавно-монополистичната система на образованието се движи не от конкуренция и борба за качество, а от битка за бройки. А те пък се отпускат според познанства, според политически решения, ако щете дори, можем да ги разглеждаме и като функция от енергията на протестиращи родители.   От другата страна стоят гражданите, които виждат ситуацията от своята частна гледна точка. Готов ли си да обречеш детето си да работи цял живот като шлосер или хлебар? Ами ако поиска да учи нещо друго по-нататък? Дето се казва - от математик хлебар по-лесно се става, докато за обратното ще видиш доста зор. Ясно ли е изобщо при този бурно променящ се свят какво ще е нужно на децата утре и дали хлябът няма да се прави от роботи? Ако питате мен, най-голямата несигурност е в това дали изобщо се планира децата ти да останат тук. Елитните училища определено дават повече шанс за емиграция, особено езиковите профили.     Самото професионално образование заслужава отделен размисъл. Техникумите бяха създадени по времето на соца заради големи предприятия по места, които междувременно изчезнаха, а държавата така и не се реши да инвестира сериозно в преобразуването им. А да правиш професионално образование за дребен бизнес прилича на абсурдизъм: малкият производител ще назначи трима шлосери, но къде да се дява цяла паралелка? И то година след година. В крайна сметка на шлосерите няма да им остане нищо друго, освен да работят като сервитьори - това ли искаме?   Аргументите, с които родителите контрират министерството, пак са вдъхновени от свещения пазар. Как така ще се пречи на свободния избор? Всяко дете трябва да следва интереса си, всичко друго ни връща към тоталитарната държава. Впрочем, по-старите вероятно помнят, че по времето на Живков тази тема беше също толкова актуална - всички искаха езикови училища, а режимът имаше нужда от работници. Помня, че в един момент бяха въвели едни професионални профили в гимназията, където посредством технологични евфемизми учениците се пренасочваха от чантаджийството към реалния сектор - така например кодираното название на краваря беше „оператор на биологична единица\".     Добре, свободен избор, само че ако ще е пазар, нека да е рошав - и родителите да бъдат така добри да си плащат за образованието на децата. Кой където иска, колкото, както. Публичното преразпределение на средства предполага политики, а не обслужване на абонаментен принцип. По същия начин беше съсипано висшето образование: отваряха все повече и повече университети, всеки от тях с всевъзможни специалности. Четири пъти повече магистърски програми от бакалавърските, навсякъде масовизация на професори, прием с тройки, борба за всеки студент.   Мисля, че е същото в елитните училища. Просто няма сила, която да спре процеса на роене - да закрие звена, да окрупнява институции (ако слееш две училища, единият директор ще остане без работа, нали така, млади математици?). Никой няма интерес от спиране на този процес, защото интересите на директорите и на родителите съвпадат. Вярно, че в момента бизнесът натиска, но икономическото оживление ще е до време, а образователните стратегии са дългосрочни. Нали помните как се присмивахме преди 10-20 години на инженерните специалности, за които нямало бъдеще? Пък и кой точно бизнес, какви хора го представляват, на базата на какви проучвания и стратегии искат дограмаджии, а не вулканизатори?     Едната възможност е да тръгнем откровено по пазарен път. Да даваме ваучери на семействата, които си плащат данъците, а децата да ги носят където решат. Ако пък бизнесът иска кадри, нека бъде така добър да дава стипендии, да сключва договори и да не ни занимава. Все повече свобода в програмите, стимули за частни училища, може би някакви квоти за социално слаби с помощта на филантропски фондове.   Другата посока би предполагала да се върнем към образователните йерархии, каквито ги знаем от векове и в които хора като мен още вярват. В елитните гимназии би трябвало да се влиза трудно. Ако изведнъж много деца започнат да покриват високия критерий - чудесно. Но в такъв случай трябва да вдигнем критерия още повече и така в тези гимназии да влизат още по-добри деца. Принципът се нарича numerus clausus - ограничена бройка места, за които се борят желаещите. На толкова жители - толкова бройки за елитната математическа гимназия. И колкото повече желаещи има, толкова по-висок да става критерият. Това би означавало, че парите ще следват качеството, а не бройката, че училището - средно или висше - няма да е принудено да се бори за повече бройки, а за нещо съвсем друго.     Чувам веднага възраженията. Пазарна шокова терапия в образованието - невъзможно, никой политик няма да посмее. Оценка на качеството звучи по-добре, ама кой да я прави? Да създадеш йерархия от хаоса върви против третия закон на термодинамиката, нали така, млади физици? Затова, боя се, ще си караме с тази противоестествена симбиоза между държавен монопол и пазар, ще припламват раздразнения, ще се коригират някакви бройки, а после дискусията пак ще се връща към въпроса дали отделяме достатъчно часове за „Под игото\"...", "date": "2018.02.08", "title": "Къде да учат българчетата?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378350-%D0%BD%D0%B0%D0%B9-%D0%BC%D0%BB%D0%B0%D0%B4%D0%BE%D0%BB%D0%B8%D0%BA%D0%BE%D1%82%D0%BE-%D0%BC%D0%B0%D0%BC%D1%87%D0%B5", "text": "Обявената за най-младоликата майка на света – Инстаграм сензацията Лиу Йелин, предизвика фурор с горещи снимки в ледени температури. Тя показа нагледно как сваля десетилетия от лицето и тялото си, съобщава „Дейли Мейл\". Йелин е на 50 години, но хората често я бъркат с гаджето на сина й. Който е на 23 години.  \r\n   \r\n   Китайката, която е бивша библиотекарка, разкрива, че тайната на завидния й външен вид са десетки години на тренировки при зимни условия. [null] Доказва го с новите си снимки, на които практикува йога при температура от минус 40 градуса по Целзий в един от най-студените градове на Китай - Харбин. \r\n   \r\n   С блестяща кожа, релефно тяло и без нито една бръчка, г-жа Лиу наистина изглежда наполовина на възрастта си. Тя споделя, че била поканена от телевизионно шоу да покаже йога асани на открито на 24 януари в Харбин – наричан „леденият град\". За нея това не било никакво предизвикателство. \r\n   \r\n              ", "date": "2018.02.08", "title": "Най-младоликото мамче"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378351-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B0-%D0%B3%D0%BB%D0%B5%D0%B4%D0%BA%D0%B0", "text": "Тв водещата Гери Дончева стресна мъжката аудитория с увиснали форми под оскъдния си бански костюм. Красавицата, чиито бюст взриви държавата, очевидно вече не може да се похвали със същото внушително деколте, пише hotarena.net.      Гери Дончева сама показа свои снимки от екзотичен Тайланд, където позира по ефирен черен бански. „И аз да си направя такава снимка, нали е много модерно да си секси\", написа тв водещата с голяма доза самочувствие. Не на това мнение обаче се оказаха последователите й в мрежата. Мъжката част я упрекна заради увисналите й гърди, които се подават от банския.      Други пък я защитиха: „Е, поне няма силикон\". Припомняме, че Гери Дончева стана популярна с рекламата на сирене, което извади от пищния си бюст. Огромното й естествено деколте бе тема №1 в СЕМ, а в последствие клипът бе спрян.", "date": "2018.02.08", "title": "Потресаваща гледка!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378349-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%80%D0%B0%D0%B7%D1%87%D1%83%D0%B2%D1%81%D1%82%D0%B2%D0%B0-%D0%B2%D0%B0%D0%BB%D0%B5%D1%80%D0%B8", "text": "Бившата половинка на футболната звезда Валери Божинов го надъха за подвизи в хърватския Риека след обявения по-рано днес официален трансфер.   Лозанова написа в под снимка на Божинов с екипа на \"синьо-белите\" - Научи ги как се прави! Вдигай публиката на крака и се разпиши и на терена, и в сърцата на хората!    Валери благодари по-късно и изпрати емотикони със сърца на бившата си.     Отношенията между двамата са необичайно добри за бивши съпрузи заради общата им дъщеря Никол, а Николета дори се сприятели с настоящата жена в живота на Валери - сръбкинята Биляна по време на гостуване в Белград.  ", "date": "2018.02.08", "title": "Николета разчувства Валери"}
