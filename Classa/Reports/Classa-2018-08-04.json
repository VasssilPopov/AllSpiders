{"url": "http://www.classa.bg/%D1%81%D0%B2%D1%8F%D1%82/item/384933-%D0%B3%D0%B0%D0%B7%D0%BE%D0%B2%D0%B8%D1%8F%D1%82-%D1%85%D1%8A%D0%B1-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82%D0%B0-%D0%B5%D0%B4%D0%BD%D0%B8,-%D1%80%D0%B5%D0%B0%D0%BB%D0%BD%D0%BE%D1%81%D1%82%D0%B8%D1%82%D0%B5-%D0%B4%D1%80%D1%83%D0%B3%D0%B8", "text": "Руският гигант \"Газпром\" снабдява Европейския съюз с една трета от своя газ и търси начини да увеличи своето влияние на пазара. В България ли се крие ключът?           Вероятно повечето от вас са чували за големия газов проект \"Северен поток II\", който ще отклони почти целия руски газ, преминаващ сега през Украйна, директно към Германия и по този начин напълно ще изолира бившата съветска държава. Но какво се случва с един друг, не толкова обсъждан газопровод, наречен \"Турски поток\", който свързва доставките на газ от Каспийско море с Югоизточна Европа през Турция и е с капацитет от 32 милиарда кубически метра. През май беше обявено, че втората линия на газопровода ще бъде пренасочена към най-бедната страна в ЕС - България, която се изявява като безпристрастен посредник в газовия бизнес в региона. Засега желанието на българската страна е втората тръба да достигне по дъното на Черно море до Варна, където да бъде изграден газов хъб и от там да се транспортира газ до съседните Румъния, Гърция и Сърбия.   Българската част от газопровода ще бъде с капацитет от 15 милиарда кубически метра и ще влезе в експлоатация вероятно в края на 2019 или началото на 2020 г.. Сухопътният транзитен интерконектор до границата с Гърция ще е с дължина около 182 километра и ще пренася около 3 млрд. куб. метра природен газ годишно, като този капацитет може да бъде увеличен до 5 млрд. \"Включването на България в съвместния руско-турски газов проект може да изглежда изненадващо, особено след фиаското около \"Южен поток \", но като се има предвид геополитическата позиция на България, няма защо да се учудваме от това\", казва за ДВ политическият експерт Ян Мус. \"България се оказва най-естественият избор, за да стигне тръбата до Централна Европа, тъй като по този начин се избягва политически и географски проблематичната Македония. Освен това София е много по-прагматична в подхода си към Русия, отколкото Полша или Румъния\", продължава Мус.   В очакване на разрешение от Брюксел   Засега Москва действа предпазливо, за да не се повтори случаят с изоставения \"Южен поток\", като междувременно и \"Северен поток II\" създава проблеми на руската страна. В този контекст руският енергиен министър Александър Новак заяви, че Русия ще се ангажира с проекта само ако и Брюксел даде зелена светлина. Сигналите от там засега изглеждат положителни. \"Диверсифицираните доставки на газ за България и региона на Югоизточна Европа са от изключителна важност за успешния енергиен съюз, тъй като енергийната сигурност е един от петте му стълба\", заяви за ДВ заместник-председателят на Европейската комисия Марош Шевчович. \"Европейската комисия напълно подкрепя амбициите на България за свързване на доставките на газ, което ще допринесе за по-диверсифицирани и конкурентни газови пазари\", допълва той.   Графиката показва пътя на \"Турски поток\"   Междинните резултати от проучването за осъществимост бяха представени на 12 юни в Брюксел, където операторът на газопреносната система в България \"Булгартрансгаз\" обясни, че проектът трябва да бъде осъществен на два етапа - първо, чрез нова изходна газова точка от Турция и след това - нова входна точка до Варна, на брега на Черно море, където ще се намира основният хъб. \"Обсъдих лично това с премиера Борисов и министър Петкова\", каза Шевчович. \"Нашите оценки показват, че с оглед на важната роля на газа като резервно гориво, ЕС ще има нужда от газ и през следващото десетилетие. Затова е необходимо да се запазят съществуващите транспортни маршрути в ЕС, включително и тези в Украйна. \"Българският газов възел е замислен като предлагащ повече разнообразие, а не като ограничаващо средство\".   Все пак европейските власти изразиха своите опасения, че София може да се възползва от своето положение и да наложи транзитни такси, от които да печели допълнително.   Фанфари и реалности   \"България все още не отговаря на условията на ЕС да стане газов хъб, но те идеално знаят какво да правят\", каза Клаус-Дитер Борхард, директор \"Вътрешни енергийни въпроси\" в Европейската комисия. \"Ако наистина има желание да се създаде хъб, а не само да се пренася руски газ, както в случая с \" Южен поток \", възможностите този проект да се осъществи са напълно реални. От разговорите ми с българското правителство оставам с усещането, че то е решено да създаде балкански газов възел в България. В този случай Комисията е готова да подкрепи България \". Шевчович също така предупреди, че изграждането на нова газопроводна инфраструктура в България ще се следи изключително внимателно, за да е сигурно, че тя ще отговаря на европейските норми. Въпреки фанфарите и големите очаквания, някои смятат, че е малко вероятно България да се превърне в газов хъб за една нощ, ако това изобщо се случи. Това би изисквало голям пазар на течен газ, който от своя страна изисква увеличено търсене, много различни източници на доставки, различни участници и регулиран достъп на трети страни до всички тръбопроводи, смята Джонатан Стърн, учен от изследователската програма за природния газ на Института за енергийни изследвания в Оксфорд. \"България изпълнява малко или нито едно от тези изисквания. По същество това е малък пазар, доминиран от руски газ от Азербайджан и втечнен природен газ от Гърция\", казва той. Ян Мус завършва: \"Разбирам, че целият проект е представен от българския политически елит като голям успех, но истината е, че Москва и Анкара ще диктуват правилата, а влиянието на София върху хода на събитията ще остане ограничено\".", "date": "2018.08.04", "title": "Газовият хъб: очакванията едни, реалностите други"}
{"url": "http://www.classa.bg/%D1%81%D0%B2%D1%8F%D1%82/item/384927-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%B5%D0%B2-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D0%B5%D1%81-%D0%B8-%D0%BD%D0%B0%D1%82%D0%BE-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82", "text": "Понятията македонски народ, македонски език, македонец, македонка са защитени и укрепени веднъж завинаги и никой, никога няма да може да ги оспорва или отрича, твърдят от управляващия Социалдемократически съюз на Македония Управляващият СДСМ на премиера Зоран Заев излезе с официално изявление, в което насърчава гласуването на референдума за името и представя ползите от приемането на страната в Европейския съюз и НАТО. Това съобщават скопското електронно издание A1 On и Агенция \"Фокус\". Ето и пълния текст на изявлението: „Отстояхме даденото обещание, че правителството, предвождано от СДСМ, ще прати Македония на пътя, който истински ѝ приляга, на пътя към ЕС и НАТО. Вратите на ЕС и НАТО са отворени, пътят е чист и няма връщане от него. Осигурена е покана за членство в НАТО и започване на преговори за членство в ЕС. Македония се гради като модерна, демократична и европейска държава, като една пълноправна членка на ЕС и НАТО. Членството в НАТО означава гарантирана стабилност и сигурност. Но означава и възможност за много повече инвестиции. Това значи повече пари в икономиката, нови и добре платени места и по-висок жизнен стандарт за всички граждани. Членството на Македония в ЕС пък гарантира силни институции, правова държава, увеличена мобилност и равен шанс за всички. Членството в ЕС е достъп до пазар от 500 милиона жители, достъп до европейско образование и европейско здравеопазване за всички граждани на Република Македония. Това, което е най-важно, е че с влизането на Македония в ЕС и НАТО, македонската идентичност е гарантирана. Македонски народ, македонски език, македонец, македонка са защитени и укрепени веднъж завинаги и никой, никога няма да може да ги оспорва или отрича. Заради бъдещето на нашата държава и заради бъдещето на следващите поколения, гражданите ще използват историческия шанс и силно и свободно ще кажат – Да за Европейска Македония! Гражданите ще кажат историческо ДА за влизане в ЕС и НАТО чрез приемане на договора с Гърция\", се казва в изявлението на СДСМ.", "date": "2018.08.04", "title": "Партията на Заев: Влизането в ЕС и НАТО гарантира македонската идентичност"}
{"url": "http://www.classa.bg/%D1%81%D0%B2%D1%8F%D1%82/item/384928-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%BA%D0%BE%D1%80%D0%B5%D0%BA%D1%86%D0%B8%D1%8F-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Това означава подялба и ще има негативни последствия в Македония и Босна и Херцеговина, твърди анализаторът Даниел Суърър Изявленията за възможна промяна на границите на Балканите, които бяха направени и от страна на президента на Косово Хашим Тачи, бяха остро критикувани от чуждестранните анализатори, но и от тези в Албания и Косово, предават македонската информационна агенция „Макфакс\" и Агенция \"Фокус\". Американският анализатор Даниел Съруър, който е смятан за отличен познавач на ситуацията на Балканите, заяви за „Гласът на Америка\", че корекция на границите означава подялба и ще доведе до дестабилизация на Балканите. Той добави, че размяната на територии между Косово и Сърбия ще дестабилизира Балканския полуостров, но и региона около него. Според него размяната на територии ще затвърди позициите на тези опции, които изискват от Косово присъединяване към Албания, а това ще има негативни последствия и в Македония. Съруър поясни, че ще има дестабилизация и в Босна и Херцеговина, тъй като Република Сръбска ще изисква промяна на границите.", "date": "2018.08.04", "title": "И Вашингтон предупреждава: Корекция на границите ще доведе до дестабилизация на Балканите"}
{"url": "http://www.classa.bg/%D1%81%D0%B2%D1%8F%D1%82/item/384929-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D1%80%D0%B0%D0%B7%D1%80%D0%B5%D1%88%D0%B8-5-%D0%B2%D0%B8%D0%B4%D0%B0-%D0%B3%D0%BC%D0%BE", "text": "Европейската комисия даде разрешение 4 вида ГМО царевица и един сорт захарно цвекло да се използват за храна на хора и животни. Според Брюксел те са напълно безопасни за здравето и могат да се влагат в хранителни продукти, както и да се използват като фураж.     Комисията се позовава на мнението на агенцията си за безопасност на храните, която е вдигнала зеления флаг за MON 87427 x MON 89034 x NK603, 1507 x 59122 x MON 810 x NK603, които са нови сортове и за подновяването на разрешителните на три вида, които вече са на европейския пазар: DAS-59122-7, GA21 и захарното цвекло H7-1. Всички те са модифицирани, за да се усили устойчивостта им към различни вредители, става ясно от разрешителите. Лицензите са с валидност от 10 години и предвиждат влагането им в храни и хранителни съставки, но не покриват култивацията им в Европа. Агенцията за безопасност на храните смята, че петте нови вида ГМО не представляват риск нито за здравето на хората и на животните, нито за околната среда. Еврокомисията е издала общо 28 разрешителни за ГМО царевица и 1 вид цвекло. До решението се стигна, след като страните членки не можаха да съберат нужното мнозинство в Постоянния комитет за безопасност на храните, който отговаря за пускането на храни на европейския пазар.", "date": "2018.08.04", "title": "Еврокомисията разреши 5 вида ГМО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384930-%D0%BE%D1%81%D0%B8%D0%BD%D0%BE%D0%B2%D0%B8%D1%82%D0%B5%D0%BB%D0%B8-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D0%BE%D1%82%D0%BF%D1%83%D1%81%D0%BA-%D0%BF%D0%BE-%D0%BC%D0%B0%D0%B9%D1%87%D0%B8%D0%BD%D1%81%D0%BA%D0%BE-%D0%B1%D0%B5%D0%B7-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F", "text": "Държавата да въведе целеви отпуск при осиновяване на дете, независимо от неговата възраст - затова настояват от Българската асоциация \"Осиновени и осиновители\" в ефира на Дарик радио. Искането им е провокирано от решението на Комисията за защита от дискриминация, че правото на едногодишен отпуск по майчинство за осиновителите на деца до 5 години е непряка дискриминация и така се допуска по-неблагоприятно третиране на осиновителите на по-големи деца. От асоциацията искат всички осиновители да имат право на отпуск за определен период, в който детето да се адаптира, и той да бъде компенсиран, в замяна на осигуровките, които те са внасяли. Решението на комисията не задължава държавата да предприеме мерки за изравняване на условията при осиновителите, а е препоръчително. От социалното министерство го обжалват пред Административния съд в София, с мотив, че е неправилно и необосновано.  Миналата година след жалба на осиновители Комисията за защита от дискриминация задължи правителството да изравни условията за отпуск по майчинство за осиновителите на деца до 2 години и от 2 до 5 години, и беше въведено правото на едногодишен платен отпуск за всички осиновители на деца до 5 години. Осиновителите стават родители от деня, в който се съберат с детето, а не от деня на неговото раждане, затова няма логика отпускът им да е съобразен с възрастта на детето, коментира и Желязка Иванова, председател на Българската асоциация \"Осиновени и осиновители\". \"Ние искаме време, което да бъде обезпечено, за адаптация. Всяко едно дете, което се осиновява, има нужда от адаптация, независимо на каква възраст е. Дори бих казала, че по-големите деца имат нужда от по-дълъг период от адаптация\", твърди Иванова.", "date": "2018.08.04", "title": "Осиновители настояват за отпуск по майчинско без дискриминация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384931-%D1%81%D0%BB%D0%B0%D0%B1%D0%BE%D1%83%D0%BC%D0%B8%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%82%D1%80%D0%B5%D0%B7%D0%B2%D0%B5%D0%BD%D0%B8%D1%86%D0%B8%D1%82%D0%B5,-%D0%B4%D0%BE%D0%BA%D0%B0%D0%B7%D0%B0%D1%85%D0%B0-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82-%D0%B0%D0%BD%D0%B3%D0%BB%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F", "text": "Международен изследователски екип от Великобритания и Франция установи, че пълните трезвеници са по-заплашени от деменция, отколкото хората, които консумират алкохол в умерени дози. Учени от френския Национален институт за здраве и медицински изследвания и техните колеги от Лондонския университетски колеж са изследвали данните за повече от 9000 британци, които през 1985 година са били на възраст между 35 и 55 години. Обектите са взели участие в проучване, продължило 23 години. 397 от тях са развили деменция, като средната възраст на проявата на болестта е била 76 години.    Старческото слабоумие прогресира изключително сред лицата, които напълно са се отказали от консумацията на алкохолни напитки.     Учените са на мнение, че до 140 грама чист алкохол на седмица защитават мозъка и предпазват от деменция. В същото време обаче дори това минимално количество увеличава риска от тумори и увреждания на черния дроб. Изследователите са установили, че и прекомерната употреба на спиртни напитки също увеличава вероятността от деменция в напреднала възраст.", "date": "2018.08.04", "title": "Слабоумие заплашва трезвениците, доказаха учените от Англия и Франция"}
{"url": "http://www.classa.bg/%D1%81%D0%B2%D1%8F%D1%82/item/384932-%D0%BA%D1%8A%D0%B4%D0%B5-%D0%B6%D0%B8%D0%B2%D0%B5%D1%8F%D1%82-%D1%81%D0%B5%D0%B3%D0%B0-%D0%BF%D0%BE%D1%82%D0%BE%D0%BC%D1%86%D0%B8%D1%82%D0%B5-%D0%BD%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%8F-%D1%81%D1%8A%D1%8E%D0%B7", "text": "Под тяхно ръководство крачехме към светлото комунистическо бъдеще - не за нас самите, а за нашите деца и внуци, пише руският сайт scisne.net в кратка равносметка къде сега живеят потомците на ръководителите на Съветския съюз. След краха на комунистическия експеримент те не заминаха за Китай, Северна Корея или Куба, а за „нормалните страни \" - Европейския съюз и САЩ, отбелязва изданието. Внучката на Сталин Крис Евънс живее в Портланд, САЩ и има магазин. Синът на бившия първи секретар на ЦК на КПСС Никита Хрушчов - Сергей Хрушчов, през 1991 година заминава за университета „Браун\" в САЩ, за да чете лекции по история на Студената война. Остава за постоянно в САЩ и сега живее в Провидънс, Роуд Айлънд. Работи като професор в Института по международни изследвания към университета „Браун\". Внучката на бившия шеф на КГБ и след това генерален секретар на КПСС Юрий Андропов - Татяна, преподава хореография в Маями. Също в Америка живее и брат ѝ Константин. Правнуците на генералния секретар Леонид Брежнев - Дмитрий и Леонид, са завършили Оксфордския университет. Племенницата на Брежнев - Любов Брежнева, живее в Калифорния. Дъщерята на идеолога на късния комунизъм Михаил Суслов - Майя, от 1990 живее в Австрия със съпруга си и с двамата си синове. Дъщерята на последния генерален секретар Михаил Горбачом - Ирина Вирганская, живее основно в Сан Франциско, където е главният офис на фондация „Горбачов\", чийто вицепрезидент тя е.", "date": "2018.08.04", "title": "Къде живеят сега потомците на ръководителите на Съветския съюз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384924-%D0%BF%D1%80%D0%B8%D0%BB%D0%B8%D0%BA%D0%B8-%D0%B8-%D1%80%D0%B0%D0%B7%D0%BB%D0%B8%D0%BA%D0%B8-%D0%BC%D0%B5%D0%B6%D0%B4%D1%83-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D1%80%D0%B0%D0%B9%D1%85%D1%81%D1%82%D0%B0%D0%B3%D0%B0-%D0%B8-%E2%80%9E%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8%E2%80%9C", "text": "Положението с пожара в сграда от „Царските конюшни“ е повече от ясно. Няма да има задържан пироман или клошар. Нито ще узнаем и за поръчителя. Разследването ще продължи достатъчно дълго, за да се изгубят не само следите, но и обществената енергия за защита. Ще се пошуми известно време, ще се появят по телевизора добре подбрани хора, които ще използват добре подбрани изрази.     Ако някой спомене, че зад сюжета се мярка едрото лице, което стои зад повечето подобни сюжети, тутакси ще бъде наруган и залят с помия от едни медии. Няма обаче да се стигне дотам. Защото дивечът и да стои някъде зад „Райхстага“, кукловодът му ще пусне в оборот някой професионален Ван дер Любе и всичко ще си отиде на мястото. България е богата на вандерлюбевци.     Няма да се открие и път през лабиринта: „ “. МВР – на някои сгради. Варненска фирма – на етаж, май и на покрив. Ще „светнат“ още няколко фирми, колкото да разберем, че офшорките са живи и не се предават. Ако общественият кошер продължи да жужи сърдито, което е малко вероятно, ще го „опушат“ през септември с временна парламентарна комисия, която да изясни случая. И тя ще го направи, като всяка друга преди нея. Членовете на тази комисия обаче ще получават допълнително възнаграждение, а шефовете в нея ще ги возят коли с шофьори от НСО. Такива са правилните правила. Ще мине известно време и ще почнат да се появяват съобщения от рода на: „ “. Ще звучи справедливо и хуманно. Някакви кирпичи ли са по-важни от хората, които рискуват живота си, хранят деца и ни пазят от престъпници? Подобно мнение ще изпълзи и от офисите на другите съсобственици. Тогава гневни, но справедливи гласове, ще предложат сградите да бъдат бутнати и на тяхно място да се построи красив, модерен ансамбъл, където децата на София – защо не и от цялата страна, - да разполагат с ателиета за рисуване, моделиране, танцуване и пр. Ех, колко е светло бъдещето, драги дръгливи коне. Ще се обяви търг. Първият път никой няма да се яви. Ще се намали цената, но пак никой няма да се яви. Най-накрая с реализацията ще се заеме инвеститор, идващ отвън, а в куфарчето му ще шумолят бели пликчета и документите на офшорка. Той няма да е притежател на почти всички български медии. Няма да е милионер без доказан доход на парите. Нито ще е контрабандист на цигари, нагъл тип или крадец. Нищо подобно. Няма да е този човек! Ще е някой абитуриент от Стара Загора, студент от Белене или приятел на важен прокурорски свидетел. Може даже да е честна Честка. Всичко може, само да не сте вие. Като приключи процедурата, ще дойде ред на най-важното: пазарлъка със собственика на земята под „Царските конюшни“. Ахаа… Този пазарлък може да е направен още сега, но ще го обявят тогава. И ще вдигат рамене: Такъв е редът и всичко е законно. Естествено, ще кимат уморените коне извън „Царската конюшня“. Тоест – вие. Вашето внимание обаче ще е привлечено от някой друг пожар или хипер мащабна антикорупционна акция с дрънчене на вериги, пранги, щитове и пр. Ако взимащите решенията под масата имат късмет, страната може да се окаже залята от наводнения или – де този късмет, - да бошуват пожари като в Гърция. Главният военен палячо ще разказва пред камери и пърхащи журналетки, как армията ни не е губила битка, нито знаме и прочие патриотизми… А наоколо ще \"ухае\" на изяден снощи боб с македонска наденица, разреждан с няколко оки вино... Ако „царските конюшни“ бъдат употребени по план и на пазарна цена, тарикатите ще спечелят, без да са търкали талончета, поне 50-60 милиона. Може и повече, ако е рекъл Чере… Черешко. Вие какво си помислихте? Винаги на финала е Черешко на тортата. Попитали Радио „Ереван“:  ? Без да се замислят дори, от радиото отговорили: ", "date": "2018.08.04", "title": "Прилики и разлики между пожарите в Райхстага и „Царските конюшни“"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/384925-%D0%BC%D0%B5%D0%B4%D0%B8%D0%B9%D0%BD%D0%B8-%D1%82%D0%B8%D1%82%D0%B0%D0%BD%D0%B8-%D0%BD%D0%B0-%D0%BC%D0%B8%D1%81%D1%8A%D0%BB%D1%82%D0%B0-%D1%85%D0%B0%D1%80%D1%87%D0%B8%D0%BC-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B7%D0%B0-%D1%85%D1%80%D0%B0%D0%BD%D0%B0-%D0%B2-%D0%B5%D0%B2%D1%80%D0%BE%D0%BF%D0%B0,-%D0%B7%D0%B0%D1%89%D0%BE%D1%82%D0%BE-%D1%81%D0%BC%D0%B5-%D0%BA%D0%B0%D1%82%D0%BE-%D0%BA%D0%B0%D1%80%D0%B0%D0%B1%D0%B0%D1%81-%D0%B1%D0%B0%D1%80%D0%B0%D0%B1%D0%B0%D1%81-%D0%B0-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "  \"Българите харчат най-много пари за храна. След това се нареждат разходите за сметки за дома. Това сочи анализ на „Евростат“ за финансовите характеристики на домакинствата в Европейския съюз през последната година. Най-много обичат да похапват в България, Румъния, Латвия и Естония. Според анализа на „Евростат“ през 2017 г. 30% от разходите на българите са за храна. В сравнение с храната, българите дават два пъти по-малко пари за поддръжка на дома като ток, вода, газ и отопление. Същите сметки са донесли най-голям разход за европейските ни съседи.\"     Така изглежда новината за данните на \"Евростат\", представена от БНТ. Държавната телевизия не е единствената медия, която први великото заключение, че сме най-лакомите в Европа. Титаните на българската журналистика обаче не се ли замислиха, че процентът пари, които отделяме за храна не идва от това, че сме се превърнали в Карабас Барабас, а защото просто да се пазарува храна в родината ни започва да става все по-голям лукс. В държавата със скъпите стоки и мизерните заплати изглежда като някаква магия човек да се превърне в чревоугодник. По-другите показатели обаче българинът е спестовник - ходи със старите си дрехи и обувки и пести от парно и от ток през зимата, за да се калява.  Ако попитаме пенсионерите, процентът от свръх големите си пенсии, които харчат за храна, сигурно ще е дори 70-80 на сто. Какво излиза от всичко това? Че възрастните хора у нас пълнят торбите в супермаркетите и са толкова лакоми, че не знаят кое по-напред да си купят и какво да правят с парите си. С подобни заключения, които правят първосигнално разни колеги обикновено си припомняме народната мъдрост: \"Ситият на гладния не вярва\".   ", "date": "2018.08.04", "title": "Медийни титани на мисълта: Харчим най-много за храна в Европа, защото сме като Карабас Барабас. А бедността?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384926-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%81%D1%82%D0%B5%D1%81%D0%BD%D1%8F%D0%B2%D0%B0-%D0%B2%D0%B0%D0%B3%D0%B8%D0%BD%D0%B0%D1%82%D0%B0-%D1%81%D0%B8,-%D0%B7%D0%B0-%D0%B4%D0%B0-%D0%B7%D0%B0%D0%B1%D0%B8%D0%B5-%D0%BD%D0%BE%D0%B2-%D0%BC%D0%BB%D0%B0%D0%B4%D0%BE%D0%BA", "text": "Mapия Илиeвa e peшилa дa ce cтeгнe cлeд paждaнeтo! 40-гoдишнaтa Mapия Илиeвa нe cпиpa дa yдивявa фeнoвeтe cи. Cлeд ĸaтo зaбpeмeня и poди cин oт мъж c 13 гoдини пo-млaд oт нeя, пoп дивaтa ceгa e тpъгнaлa дa ce paзĸpacявa пo шoĸиpaщ нaчин.Mapия ИлиeвaMapия Илиeвa c шoĸиpaщa oпepaцияИзпълнитeлĸaтa нa „Hищo\" ce e пoдлoжилa нa oпepaция зa cтecнявaнe нa вaгинaлния ĸaнaл, пишe в. „Taблoид\". Идeятa й билa дa ce cтeгнe дoбpe, зa дa мoжe дa ce пoдмлaди oтдoлy и дa зaбиe нoв млaдoĸ.Mapия Илиeвa тpябвaлo дa ce пoдлoжи нa тaзи xиpypгичecĸa интepвeнция вeднaгa cлeд paждaнeтo, нo тъй ĸaтo ce нaлoжилo ceĸциo, нeщaтa ce oтлoжили зa лятoтo. Ceгa вeчe нямa ĸaĸвo дa cпpe пeвицaтa дa изглeждa пo-млaдa във вaгинaтa.     Bcяĸa eднa интepвeнция й cтpyвaлa пo 2 бoнa, нo тoвa нe cпиpaлo пeвицaтa. Cлeд ĸaтo цeлият пpoцec пpиĸлючи, тя щe тpябвa дa xoди нa пpoфилaĸтични интepвeнции вeднъж нa 4-5 гoдини.Mapия Илиeвa пo тoзи нaчин oĸoнчaтeлнo дoĸaзa, чe cи пaдa пo пo-млaди мъжe. Bcичĸитe й пo-cepиoзни вpъзĸи ca имeннo c тaĸивa.Πъpвo зaбъpca paпъpa Aтaнac Koлeв, ĸoйтo мoжe дa й e cин. Oпитa ce дa гo изнyди дa й нaпpaви бeбe, нo нe ycпя дa гo пpeĸapa.Toвa нaпpaви oбaчe c Гeopги Mиxaйлoв, ĸoйтo я oплoди, нo тaĸa и нe ce пpeвъpнa в иcтинcĸи пapтньop зa нeя. B мoмeнтa ca paздeлeни и нaй-вepoятнo cинът им щe изpacнe caмo c мaйĸa cи", "date": "2018.08.04", "title": "Мария Илиева стеснява вагината си, за да забие нов младок!"}
{"url": "http://www.classa.bg/%D1%81%D0%B2%D1%8F%D1%82/item/384923-%D0%B7%D0%B0%D0%B5%D0%B2-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BF%D1%80%D0%B8-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0", "text": "„Ще подам оставка, ако референдумът за името не успее“. Това заяви премиерът на Македония Зоран Заев. Заев, който е на почивка в Охрид, даде специално интервю за местната Първа телевизия. В него той посочва, че ще се оттегли от поста си в случай, че на предстоящото допитване има повече гласове „против“ от „за“. Заев за пореден път подчерта, че вярва напълно в успеха на референдума.     Премиерът е предложил на опозиционната ВМРО-ДПМНЕ да участва в подготвянето референдума, но от партията са отказали и са останали на искането за амнистия. По време на лидерските срещи, опозицията е дала обещание, че няма да бойкотира референдума, коментира още Заев. Допитването е насрочено за 30-ти септември. При евентуален неуспех европейските планове на западната ни съседка ще се окажат блокирани.", "date": "2018.08.04", "title": "Заев подава оставка при провал на референдума"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/384918-%D0%B8%D0%BF%D0%B8-%D0%B8%D0%BC%D0%B0-%D0%B4%D0%BE%D0%B1%D1%80%D0%B8-%D0%B8-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0", "text": "В началото на годината правителството се зарече официално да подаде документи за присъединяване към ERM II до края на председателството на Съвета на ЕС, което приключи в края на юни, пише в коментар икономистът Калоян Стайков от Института за пазарна икономика (ИПИ). Според него може да се каже, че частично удържа на думата си, след като в края на юни изпраща официално писмо с ангажименти за реформи и едновременно присъединяване към т.нар. \"чакалня на еврозоната\" и към банковия надзор. Целта е реформите да приключат в следващите 12 месеца, но ако управляващите продължават да си вършат работата наполовина, този срок може да се окаже по-дълъг. От тази гледна точка бюджетното изпълнение към полугодието едновременно носи и добри, и лоши новини. От една страна то е малко по-добро от миналогодишното, но от друга запазва порочните си практики от предходните години. Средата на годината може да се окаже повратна точка за управлението на публичните финанси в страната от гледна точка на изпълнение на ангажиментите за присъединяване към банковия надзор и ERM II, но това тепърва предстои да се види.     Експертът отчита, че за първите шест месеца на годината изпълнението на  приходната част  е по-добро от миналогодишното и надхвърля 50% от планираните годишни приходи. Но това показва и запазването на стара и порочна практика, а именно подценяване на приходната част при планирането на бюджета и отчитане на преизпълнения, които са чисто конюнктурни (т.е. благодарение на сравнително високия икономически растеж) и не зависят от работата на правителството. Това е силно изразено при данъчните приходи, които за първите шест месеца на годината са с около 1,5 млрд. лв. по-високи в сравнение със същия период на предходната година. Имайки предвид, че нещо подобно се наблюдава и през 2017 г., когато има ръст на приходите за първото полугодие от около 1 млрд. лв., и годишно преизпълнение над плана с 1,5 млрд. лв., през 2018 г. може да се очаква още по-високо преизпълнение на данъчните приходи. По-добрите резултати се дължат както на косвените данъци, така и на преките. Изпълнението на приходите от ДДС спрямо планираните за годината е около миналогодишните нива, а при акцизите се наблюдава леко увеличение до 37% в сравнение с 34% през първото полугодие на 2017 г. Изпълнението на  разходната част  също изглежда по-добре, тъй като 44% от разходите са изпълнени през първите шест месеца на годината в сравнение с 43% за същия период на 2017 г., което навежда на мисълта за по-равномерна разходна политика вместо концентриране на голяма част от харчовете в края на годината. Това се дължи в най-голяма степен на капиталовите разходи, чието изпълнение достига 21% от планираните в сравнение с 14% за същия период на 2017 г. В същото време обаче се наблюдава изоставане на социалните разходи, чиито дял от бюджета е значителен (41,7% през 2018 г.), което означава, че се очаква наваксване през втората половина на годината. Изпълнението на разходите за персонал през първите шест месеца е на миналогодишното си ниво, но при тях „особеното” е, че традиционно се преизпълняват. Така например през 2017 г. са предвидени близо 7,4 млрд. лв. за персонал, но в края на годината са отчетени 7,9 млрд. лв., което е увеличение от около 550 млн. лв., или 7%. По нищо не личи, че изпълнението им през 2018 г. ще е различно на фона на по-високите данъчни приходи и очакваното неизпълнение на капиталовите разходи. Ако се запази същият темп на преизпълнение, може да се очаква разходите за персонал да достигнат 8,9 млрд. лв. Междувременно се запазват и други порочни практики като отпускане на  непредвидени разходи  без оценка на необходимост, ефективност и ефикасност. Крещящият пример за това е увеличението на капитала на Държавната консолидационна компания (ДКК). Въпреки че това е извънбюджетен разход, той представлява операция с публични средства и би следвало да е обект на същата прозрачност, оценка на въздействие и т.н., както и останалите публични разходи. Друг скорошен пример, който има отношение към бюджетното изпълнение, е отпускането на 111 млн. лв. за общински проекти и ремонт на храмове. Част от тези средства са предвидени, но друга част (за момента не е известно колко точно) са „за сметка на преструктуриране на разходите и/или трансферите по централния бюджет за 2018 г.”. Подобни „разходи в движение” се отпускат постоянно, но обикновено са концентрирани в края на годината. Те представляват голям дял от разходите както на министерствата, така и на общините и обикновено се използват за разпределяне на преизпълнението в приходната част или неизпълнението на други разходи като капиталовите. Тези разходи в общия случай се характеризират с нулева прозрачност и аргументация за отпускането им. Ангажиментът за  присъединяване към ERM II  и провеждането на реформи изглежда като добра новина, но запазването на порочните практики при управлението на публичните финанси може бързо да го изпразни от съдържание. Един от основните аргументи на управляващите е, че страните от еврозоната държат България извън ERM II без реално основание, тъй като страната изпълнява почти всички критерии за приемане на единната валута, и са прави. От друга страна обаче, страните от еврозоната и европейските институции обръщат внимание на липсата на реформаторски настроения в управляващите, за което и те са прави. За да се промени тази безизходна ситуация, някой трябва да направи първата крачка. Едва ли това ще са европейските партньори на страната, тъй като те са се наслушали на неизпълнени обещания, значи промяната трябва да дойде отвътре.", "date": "2018.08.04", "title": "ИПИ: Има добри и лоши новини за изпълнението на бюджета"}
{"url": "http://www.classa.bg/%D1%81%D0%B2%D1%8F%D1%82/item/384919-%D0%B8%D0%B4%D0%B2%D0%B0-%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D0%B6%D0%B8%D0%BB%D0%B8%D1%89%D0%B5%D0%BD-%D0%B1%D1%83%D0%BC", "text": "  От Лондон до Сидни и от Пекин до Ню Йорк – ръстът на цените на жилищата в някои от най-популярните градове в света тръгна надолу. Комбинацията от данъчни промени, които удрят търсенето, недостъпни цени и по-строги стандарти за кредитиране подкопава пазара. Това може да има по-широки последици, защото богатите хора в света купуват жилища на много континенти и спад в една страна може да се превърне в сериозна заплаха в други части на света, съобщава Международният валутен фонд (МВФ).     Bloomberg обяснява с няколко графики пукнатините, които се появяват на някои от най-скъпите и желани имотни пазари в света. Намаляващи продажби в Лондон Цените на жилищата в британската столица започват да се понижават, тъй като опасенията от въздействието на Brexit, забавянето на икономиката и високите цени подкопават търсенето. Обемите от продажби намаляват и все повече имоти излизат на пазара на фона на обръщането на настроенията. Цените на имотите в най-добрите квартали в централната част на Лондон са намалели с близо 18% спрямо пика през 2014 г., като някои жилища са загубили една трета от стойността си, показва изследване на консултантската компания Savills. В същото време строителни предприемачи са започнали работа върху рекорден брой скъпи апартаменти, създавайки пренасищане с мезонети за милиони паунди в град с хроничен недостиг на достъпни жилища. Купувачите в Пекин изчакват Мерките на Китай за охлаждане на имотния пазар замразиха продажбите в Пекин и тласнаха цените към понижение. Над 30 ограничителни мерки – от прагове за покупка на имоти до ограничения за отпускане на ипотеки, помогнаха продажбите в града да се сринат до историческо дъно тази година. Сега някои предприемачи, изправени пред тежки финансови ограничения, предлагат нови жилища на по-ниска цена от тази на съществуващите жилища. Властите в града искат да увеличат предлагането на жилища под наем, достъпните жилища и субсидираните от държавата имоти, което може да накара някои бъдещи купувачи да се въздържат от покупка на жилище. Сидни: Край на трескавото безпокойство Цените на жилищата в най-големия град в Австралия намаляват заради комбинация от ограничения за кредитирането, свиване на достъпността и край на „страха да не изпусна нещо“. Притеснени, че стандартите за отпускане на кредити се снижават, за да се спечели пазарен дял, регулаторите постепенно ограничават по-рисковите кредити и принуждават банките да затегнат разхлабената до този момент проверка на разходите и доходите на клиентите. Това затрудни отпускането на кредити, особено за инвеститори, които движеха пазара. На фона на цените, които според данни на Demographia вече са на второ място по най-високо равнище в света спрямо доходите, проблемите с достъпността също излизат на дневен ред. Придирчиви купувачи в Манхатън Продажбите на жилища в най-скъпия квартал в Ню Йорк намаляват три последователни тримесечия, което позволява на купувачите да бъдат по-придирчиви на фона на увеличаващите се наличности и опасенията, че цените са се покачили твърде много и твърде бързо. Към края на второто тримесечие на пазара е имало близо 7 хил. апартамента, което е с 11% повече спрямо година по-рано. Продажбите са намалели със 17% до малко над 2600 жилища. Предприемачите продължават да пускат на пазара новопостроени луксозни апартаменти, като се очаква тази година 4600 нови апартамента да бъдат обявени за продажба в квартала. В същото време средната цена на продадените жилища през второто тримесечие е намаляла със 7,5% до 1,1 млн. долара. Предупредителни сигнали в Торонто Торонто показва, че цените на жилищата могат бързо да се възстановят след спад, но може да се появят проблеми като ескалацията на търговското напрежение със САЩ и възможно ново повишаване на лихвените проценти. Цените на жилищата възстановиха голяма част от стойността си, достигната по време на пика през април миналата година. Търсенето продължава да изпреварва предлагането въпреки усилията на правителството да възпре спекулативните купувачи.", "date": "2018.08.04", "title": "Идва ли краят на глобалния жилищен бум?"}
{"url": "http://www.classa.bg/%D1%81%D0%B2%D1%8F%D1%82/item/384920-%D0%BF%D0%BE%D1%83%D0%BA%D0%B8%D1%82%D0%B5-%D0%BE%D1%82-%D0%B3%D1%8A%D1%80%D1%86%D0%B8%D1%8F", "text": "      Гръцката криза предизвика европейска солидарност, драстични мерки за строги икономии и национален егоизъм. Мнозина смятат, че европейците са били твърде щедри със страна, която сама е отговорна за изпадането си почти в несъстоятелност. Други гледат на последователните програми за финансова помощ като на брутални мерки за строги икономии. Трети обаче смятат, че тази криза по един съществен и твърд начин ни напомни колко крехка е еврозоната. Тъй като настоящата програма за отпускане на безвъзмездни средства изтича на 20 август, е време да се направи преглед на постигнатото.     Важно е да отбележим, че беше правилно да спасим Гърция, смята той. 288 млрд. евро, които европейските държави и Международният валутен фонд предоставиха за осем години, бяха необходими за избягването на политически и икономически хаос. Без европейската помощ Гърция щеше да се срине и да остане в дълбок политически и икономически хаос в продължение на десетилетия. Но разпадането на Гърция би имало опустошителни последици за някои от нашите икономики. Те щяха да паднат в гръцката пропаст. Сегашният силен растеж нямаше да съществува. Така че – да, беше правилно да спасим Гърция. За да защитим нашите икономики, еврото и Европа. Като колектив - всичко това ни направи по-силни! Излизането на Гърция от програмата за отпускане на безвъзмездни средства е добра новина както за Гърция, така и за еврозоната. То отбелязва края на период от осем години, който беше особено болезнен за гръцкия народ и дълбоко дестабилизиращ за еврозоната. Гърция вече се върна по пътя на растежа, а държавният дефицит се превърна в солиден бюджетен излишък, но въпреки мерките за строги икономии и всички реформи ситуацията на място остава трудна. Затова мога да разбера защо много гърци вярват, че кризата още не е приключила: голяма част от населението все още живее под прага на бедността, а равнището на безработицата е над 20%. Дългът на държавния бюджет остава един от най-високите в Европа - 180% от брутния вътрешен продукт (БВП), но най-лошото е зад нас. Предотвратихме катастрофалния сценарий на Grexit и спасихме еврото. Гърция се връща към растежа, безработицата постепенно намалява и младите хора, които по време на кризата бяха в изгнание, се завръщат в своята страна. Затова вече не е налице и спешността на мерките за строги икономии. Краят на програмата, обаче, не означава краят на пътя. Все още трябва да се направи много, за да може Гърция да бъде силна и сама. В ретроспекция трябва да признаем, че в Атина, както и в Брюксел, Берлин и Вашингтон бяха допуснати грешки, които ненужно удължиха кризата. Нямахме нито аналитичните умения, нито инструментите, да не говорим за политическата култура, да се справим с големи кризи - със скоростта на пазарите. Не видяхме предварително, че се задава тази криза и съответно не бяхме подготвени. Подценихме ситуацията. Предполагаемата бюджетна криза всъщност беше дълбока криза на гръцката държава и гръцката икономика. За да осъзнаем истинската им степен, ни бяха нужни години. Първата програма (2010-2012 г.) беше твърде краткосрочна и твърде фокусирана върху публичните финанси. Поради това бе невъзможно с нея да се повлияе на структурните проблеми на страната. Въпреки че втората програма (2012-2015 г.) предостави по-съществени отговори, тя също беше твърде ограничена във времето. Едва в третата програма (от 2015 г. до 2018 г.) беше възможно да се определят и изпълнят необходимите структурни реформи. Гръцката политика също изигра голяма роля за кризата. Дефицитите бяха подправени. Демагогските предизборни кампании, обръщането на политическите позиции след вземането на властта и липсата на национален консенсус в дългосрочен план потискаха възхода на страната. Втората програма можеше да бъде успешно завършена през декември 2014 г., ако политическата коалиция \"Нова Демокрация\" и \"ПАСОК\" бе предприела политически мерки за пенсионната реформа и увеличението на ДДС на гръцките острови. Вместо това бяха насрочени нови избори. Гърците избраха коалицията на радикалната лява Сириза на базата на диаметрално противоположна избирателна програма, което доведе до шестмесечно напрежение с ЕС и на пазарите. Европейските политици също имат пръст за кризата. Страхувайки се от избухване на еврото, те реагираха колебливо и се скриха твърде дълго зад гръцкото колебание. Голяма част от тях бяха силно повлияни от политически мотиви. Някои десни партии искаха провала на правителството на Сириза, ръководено от Алексис Ципрас, завоевателят на \"Нова Демокрация\" . А нерядко емоциите засенчваха политическата рационалност. Например аз преживях как тогавашният германски финансов министър Волфганг Шойбле заяви директно пред гръцкия си колега, че вече не му вярва. А веднъж трябваше да отделя холандския министър на финансите Йерун Дайселблум от гръцкия му колега Янис Варуфакис, преди да са успели да си нанесат удари. Наложи се с много търпение да се възобнови диалогът през лятото на 2015 г. и да се намери изход от безизходицата с помощта на третата програма за отпускане на безвъзмездни средства, която въобще не би била необходима, ако ги нямаше тези политически шмекерии. Не на последно място трябва да се обърне внимание на ролята на съответните институции при изпълнението на програмите. Сътрудничеството между Европейската комисия, Европейската централна банка, Международния валутен фонд (МВФ) и впоследствие създаденият Европейски механизъм за стабилност, не винаги бе лесно. Въпреки че финансовата експертиза на МВФ ни помогна, някои екстремни и лични възгледи застрашиха отношенията ни с гърците, а дори доведе до това, че Еврогрупата, по мое мнение, гласува за много по-трудни реформи, по-специално за пенсионната реформа от 2019 г. Политическото ръководство бе отчасти отговорно за осемте дълги години на кризата. Аз самият не бих искал да се изключа от отговорност. Много от нас направиха всичко възможно да облекчат хората. Аз също винаги съм се ангажирала с това, въпреки че понякога бях единственият в Еврогрупата, заедно с Жан-Клод Юнкер, на тази позиция. Гордея се с това. Ролята на така наречената тройка и \"Мъжете в черно\", така наречените експерти на Европейската комисия, Европейската централна банка и Международния валутен фонд, трябва да се обсъди по-подробно. Твърди се, че народната воля не е била спазена, а съюз на пазарите и на неизбрани от народа технократи е наложил своите мерки на гръцкия парламент. Често критикуваните технократи често бяха настоятелни. Но имахме нужда от експерти, които да оценят правилно ситуацията в Гърция и да подкрепят по-добре страната. Гръцката демокрация винаги е била напълно уважавана във всичките ѝ принципи. Гръцкият народ реши да остане в еврозоната и ние спазихме това суверенно решение. Вярно е, че институциите разработиха конкретни мерки. Мандатът беше даден от европейските министри, които на свой ред са отговорни пред съответните парламенти. А те са избрани от съответните народи. Оставам убеден, че приемането на третата програма за финансова помощ е исторически момент за Гърция и за цяла Европа. Гърция възстановява законното си място в еврозоната и възстановява отново по-голяма автономия в своите икономически политики. Това обаче не означава, че Европейският съюз вече дава на Гърция свободата да се грижи сама за съдбата си. Все още има много работа. Намаляването на държавния дълг и продължаването на реформите трябва да бъдат основен приоритет за гръцкото правителство. Европейската комисия остава на страната на Гърция, но в същото време трябва да гарантира, че страната изпълнява задълженията си. Свързаният с това мониторинг не е четвърта програма. Той не съдържа нови искания за действия или реформи. За Гърция е важно да използва помощта, предоставена от нейните партньори, за да завърши важни реформи, а европейските партньори очакват Атина да изпълни ангажиментите си - нито повече, нито по-малко! Еврозоната, от друга страна, трябва да продължи работата по интеграцията и да помисли за следващите кризи, които неизбежно ще дойдат. Превенцията е по-добра от последващата грижа. Вече представихме съответни предложения. Надявам се, че държавите ще бъдат достатъчно мъдри, за да гледат на бъдещето с увереност.", "date": "2018.08.04", "title": "Поуките от Гърция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384921-%D1%81-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D1%82%D0%B5%D0%BB%D0%BA-%D1%80%D0%B5%D0%B6%D0%B0%D1%82-%D1%85%D0%B8%D0%BB%D1%8F%D0%B4%D0%B8-%D0%BF%D0%B5%D0%BD%D1%81%D0%B8%D0%B8", "text": "От 100 хиляди до 200 000 души ще отпаднат от сегашната система на ТЕЛК, след като вече са в сила новите правила за издаване на решенията за инвалидност. Около половин милион българи получават основна инвалидна пенсия и още около 400 хиляди втора инвалидна пенсия, в повечето случаи социална, като разходите за тях годишно са около 1.7 милиарда лева.   С обнародваните в Държавен вестник промени в наредбата за медицинска експертиза решения ще се издават по нова скала, при която всяка диагноза ще дава точно определен процент. Целта на това е да бъде ограничен лекарският субективизъм. Освен това решенията ще се дават от ротационни комисии, не от постоянни. Процентът инвалидност, ако човекът има няколко заболявания, ще се сумира само ако водещото е тежко - над 80%, а второто и третото да дават над 51%. При инфаркт на миокарда остават досегашните 80%. Завишени са процентите при някои злокачествени заболявания, като при карцином на щитовидната жлеза например се дават с 20% отгоре след петата година. За хора с инсулинозависим захарен диабет са предвидени между 60% и 80% намалена работоспобност - в зависимост от броя на усложненията. При злокачествените заболявания както и досега ще се дават между 70% и 100% намалена работоспособност и след петата година без рецидив – 50%. При стенокардия вместо от 30 до 50%, се заковава на 40%, когато сърцето не може да поема достатъчно количество кръв, и 50%, ако не изпомпва. При сърдечна недостатъчност вместо от 0 до 10%, както беше, процентът се фиксира на 10 на сто. Националната експертна лекарска комисия има право да вика на повторен преглед инвалиди, в чиито телкове се е усъмнила. При разглеждане на жалби НЕЛК ще работи по документи, но ако има съмнения ще вика за прегледи.", "date": "2018.08.04", "title": "С промените в ТЕЛК режат хиляди пенсии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384922-%D0%B1%D1%81%D0%BF-%D0%B4%D0%B0%D0%B2%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B4%D0%B0%D1%80%D0%B5%D0%BD%D0%B8%D1%8F-%D0%BD%D0%B0-%D1%82%D0%B5%D1%80%D0%B5%D0%BD%D0%B8-%D0%B2-%D1%81%D0%BE%D1%84%D0%B8%D1%8F", "text": "БСП ще сезира Върховната административна прокуратура с искане да провери дали с някои дарения на терени в София не се заобикаля законът и дали това не са всъщност замени. Това обявиха депутатът Георги Свиленски и общинският съветник Калоян Паргов. Свиленски заяви, че в последната година Столичната община под формата на дарение е извършила четири замени. В закона е казано, че дарението е безвъзмездно, посочи той и допълни: \"Когато в едно решение аз дарявам на някой и той дарява на мен, това си е чиста проба заобикаляне на закона и чиста замяна\". Това по думите му не е в интерес на софиянци.     Четирите дарения за които говори са: терен в \"Изток\" за такъв в \"Дианабад\"; терен в \"Подуяне\" за друг в \"Подуяне\"; терен в \"Младост\" 1 за друг в \"Младост\" 4; терен в \"Слатина\" за два терена - в \"Лозенец\" и в \"Оборище\". Според Свиленски последното дарение е скандално. \"Характерното за всички тези замени е, че оценителят е един и същ - Юлия Цекова. Оценителят, който оцени Царските конюшни за 650 000 лв., за който има дела\", коментира депутатът. Той попита защо Столичната община се спира точно на този оценител. Освен това от левицата питат кмета на София Йорданка Фандъкова защо тикет системата струва 83 млн. лв., а не 15 млн. лв., какъвто е бил първоначалният вариант. Свиленски уточни, че през януари 2016 г. Столичният общински съвет е гласувал инвестиционна програма на Центъра за градска мобилност, където са заложени около 15 млн. лв. за изграждане на тикет система. Предвиждали са се и по 2 млн. лв. на година за поддръжка на системата за период от две години. Оценката на тези цени е на експерти от Световната банка. През октомври 2016 г. Общинският съвет решава да прави друга тикет система за 83 млн. лв. без ДДС. Предвижда се и 8 години поддръжка от фирмата, която ще изгради системата, т.е. плюс 16 млн. лв. Системата е същата, със същия обхват и параметри, заяви Свиленски. Реалната стойност на проекта според експерти и хора от бранша е около 35 млн. лв., допълни той. Откъде идва разликата, питат от БСП. Очакваме отговор от кмета Йорданка Фандъкова, каза Свиленски. Групата на БСП ще участва в мониторинга на изпълнение на тази система и ще информира обществото, допълни го Калоян Паргов. Партията на Корнелия Нинова настоява и да се направи регистър на проблемните имоти в София. Градът продължи да се развива навътре. Трябва ясно да кажем накъде ще се развива столицата - на север ли, на югоизток ли, каза Паргов. На въпрос кой ще е кандидат-кметът на БСП за столицата двамата заявиха, че е в ход планиране и идентифициране на потенциални кандидати, но не уточниха имена.", "date": "2018.08.04", "title": "БСП дава на прокурор дарения на терени в София"}
{"url": "http://www.classa.bg/%D1%81%D0%B2%D1%8F%D1%82/item/384914-%D0%BC%D0%BE%D1%81%D0%BA%D0%B2%D0%B0-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81-%E2%80%9E%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0%E2%80%9C-%D0%BF%D1%80%D0%B0%D0%B2%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0-%D1%81%D0%BC%D1%8F%D1%85", "text": "Висши представители на американските служби обвиниха Русия, че продължава опитите \"да отслабва и разделя\" САЩ Русия определи днес обвиненията на САЩ за руска намеса в американския изборен процес като \"истерия\", която ги \"прави за смях\", а американското разузнаване обвини Москва, че продължава да се меси. \"Тази истерия, която продължава вече две години около предполагаемата руска намеса, каквато никога не е имало, не само подкопава двустранните отношения, тя също прави за смях цялата американска политическа система\", каза говорителката на руската дипломация Мария Захарова на пресконференция, цитирана от Гласове. Захарова прави изявлението си в момент, когато няколко високопоставени американски служители - от началника на разузнаването до директора на ФБР, обвиниха Русия, че продължава опитите \"да отслабва и разделя\" САЩ. Заплахата е \"истинска. Тя продължава. Правим всичко възможно да имаме избори, на които американците да могат да имат доверие\", изтъкна ръководителят на разузнавателните служби Дан Коутс, няколко месеца преди междинните избори през ноември за една трета от местата в Сената и за цялата Камара на представителите.", "date": "2018.08.04", "title": "Москва: Истерията с „руската намеса“ прави Вашингтон за смях"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384915-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BE%D0%B1%D1%80%D0%B0%D1%85%D0%B0-%D0%B4%D0%BE%D0%BC%D0%B0-%D0%BD%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%B4%D0%BE%D0%BA%D0%B0%D1%82%D0%BE-%D1%81%D0%BF%D0%B8", "text": "Обирът е бил извършен в края на месец юни, но се пази в тайна от МВР по настояване на естрадната прима. Крадците са проникнали в апартамента на именитата певица, прониквайки през таванските помещения. Не е известно как апашите са съумели да стигнат до тях – дали с шперц, с който са отключили входната врата на кооперацията, или прехвърляйки се в блока от покрива на друга сграда. Крадците са се спуснали от тавана с въже до терасата на певицата, след което са проникнали в жилището й, отваряйки балконската врата. Кражбата е била извършена в ранните часове на нощта – около 3,30 след полунощ, като охранителни камери от блока са заснели действията им. Апашите обаче не могат да бъдат разпознати, тъй като са носели черни маски и ръкавици. По време на обира   е била в апартамента си, но не е усетила чуждо присъствие. Естрадната легенда е повикала полицаи от Пето РПУ в София на следващия ден около обяд, когато се събудила и установила, че й липсват пари, бижута и ценни предмети. Общата стойност на откраднатото е за няколко хиляди лева. Пред полицаите от сектор \"Грабежи\"   обяснила, че преди да си легне е активирала алармата, която обаче не се е задействала при влизането на апашите. Естрадната легенда е помолила криминалния случай да не попада в сводката на МВР, за да не предизвиква нездрав медиен интерес. Дръзкото нахлуване в дома на примата   – водещата от БНТ Мира Добрева, която също бе ограбена, докато спи. Журналистката обаче даде гласност на случая и разпространи видеокадри на единия от апашите, проникнали в жилището й. За нахлуването в апартамента на   криминалистите подозират бандата на столичния крадец Павел Илиев - Пачата, който е обявен за издирване. Пачата е търсен от МВР заради взломна кражба в Слънчев бряг, извършена на 4 юли. Ченгетата подозират, че преди да забегне към южното черноморие с бандата си, Пачата и свитата му са обрали апартамента на   на \"Оборище\". Съседи на естрадната прима потвърдиха информацията на \"Уикенд\" за скорошен обир на апартамента й. Според думите им, полицаи разпитвали всички живущи в кооперацията на улица \"Оборище\", но нито един не видял крадците. Любопитен детайл е, че в нощта на обира пазачът на входа не е бил на работа, тъй като ден по-рано постъпил в болница. Охранителят, пазещ блока, също е разпитан и е установено, че не е съпричастен към обира в дома на Лили.", "date": "2018.08.04", "title": "Маскирани обраха дома на Лили Иванова докато спи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384916-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Димитър Желязков беше официално обявен за  сайта на организацията е посочено, че Желязков се издирва във връзка с участието му в организирана престъпна група, свързана с рекет, изнудване и палежи с цел печалба. Прокуратурата и антимафиотите знаели, че Желязков е напуснал страната този понеделник, като това е станало законно – той не е бил подсъдим или обвиняем. При мащабна полицейска операция по-рано тази седмица в Бургас бяха арестувани 19 души, считани за приближени на Митьо Очите. Според прокуратурата става дума за организирана престъпна група за рекет и разпространение на наркотици с голямо влияние в цялата страна. Част от арестуваните се оказаха познати имена от погребалния бизнес по Южното Черноморие – служители на траурни агенции ги обвиняват в рекет и палежи. От специализираната прокуратура разкриха, че работят по случая вече две години. Групата е действала по Южното Черноморие, ползвала се е с влияние в цялата страна. Разполагали са и с оръжия. Освен Митьо Очите, сред издирваните е и общинският съветник втори мандат в Несебър Пейо Янков, чиято фамилия е позната отдавна. Баща му – Димитър Янков, който също е бил общински съветник, беше разстрелян в Несебър. За фамилията се знае, че държи в ръцете си бизнеса с хотели и ресторанти в Слънчев бряг и района. Според показанията на свидетелите престъпната група е действала в последните осем години.", "date": "2018.08.04", "title": "Арестуваха Митьо Очите в Истанбул"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384917-%D0%B3%D0%B0%D1%80%D0%B4-%D0%BD%D0%B0-%D0%B1%D1%80%D0%B0%D1%82%D1%8F-%D0%B3%D0%B0%D0%BB%D0%B5%D0%B2%D0%B8-%D0%BA%D1%83%D0%BF%D0%B8-%D1%81%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-%D0%B8-%D0%BF%D0%B0%D0%BD%D0%B8%D1%87%D0%B8%D1%89%D0%B5", "text": "Лапна 50% от акциите на лифта и „Рила Спорт\" Гардът на Братя Галеви, Янко Кирилов Янков купи над 50% от акциите на гравитиращата към партията на Симеон Сакскобургготски фирма „Рила Спорт\". Янко Янков е вписан и в Търговския регистър като представител заедно с Ивайло Иванов във фирма „Рила Спорт\", двамата са част и от Съвета на директорите, в който влизат още Славейко Стайков и Марина Дикова, бивш депутат от НДСВ, адвокат в София, отбелязва Вяра Нюз.     Дружеството е регистрирано в Сапарева баня с адрес ул. „Германея\" 3 и има капитал в размер на 2 070 000 лв. Капиталът е собственост на фирма „МОТОРСПОРТ ЦЕНТЪР\" АД, представлявано от Борислав Георгиев и Съвет на директорите, в който освен Борислав Георгиев влизат Марина Дикова и Милен Петров, син на бившия министър на транспорта от НДСВ Пламен Петров. Дружеството отново се води на адрес ул. „Германея\" 3 в Сапарева баня и е с капитал в размер на 3 158 812 лв. Свързахме се със Славейко Стайков, той обаче беше абсолютно категоричен: „Няма такова нещо. Янко Кирилов Янков го познавам бегло. Да, той строи 9 къщички за гости на Валявица под Паничище и върти ресторантски бизнес в Сапарева баня. Той няма нищо общо с „Рила Спорт\". Не го познавам добре. 76% от лифта е собственост на „Рила Спорт\", останалите са собственост на общината. Бившият транспортен министър Пламен Петров е мой личен приятел, той е скиор. Затова всяка седмица е на Езерата при мен, но не работи за фирмата, просто си почива\", заяви Славейко Стайков, бивш шеф на Българския морски флот от времето на НДСВ. Думите му обаче са в ярък контраст с информацията, качена в Търговския регистър, където името на Стайков стои редом до това на Янко Янков. „Рила Сорт\" е собственик на капитала в размер на 5000 лв. на фирма „РИЛА СПОРТ ХОТЕЛС\" ЕООД с управител Славейко Стайков. Така се оказва, че „Рила Спорт\" държи под контрол два курорта – Паничище и Сапарева баня. Местните хора са категорични: „Това не може да стане току-така\".", "date": "2018.08.04", "title": "Гард на Братя Галеви купи Сапарева баня и Паничище"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384907-%D0%B3%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%B7%D0%B0-%D1%88%D0%B5%D0%BD%D0%B3%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BC%D0%B8%D0%BD%D0%B0-%D0%B1%D0%B5%D0%B7%D0%BF%D1%80%D0%B5%D0%BF%D1%8F%D1%82%D1%81%D1%82%D0%B2%D0%B5%D0%BD%D0%BE-%D1%81-%D0%BE%D1%80%D1%8A%D0%B6%D0%B8%D0%B5-%D0%BF%D1%80%D0%B5%D0%B7-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F", "text": "Български бизнесмен е минал безпроблемно с пистолет през проверяващите на летище София. Боян Иванов е влязъл в кабината на самолета и е стигнал със зареденото си оръжие „Смит и Уесън“ до Виена. Едва австрийските граничари го задържали при опит да се прекачи за Цюрих.   Това става ясно от множество документи, с които Фрог нюз се снабди от източници в МВР. Случаят се счита за особено драстичен и наказанието при подобен пробив на системата за сигурност е само едно- уволнение.  „МВР, обаче  премълча,  заради мераците ни да влезем в Шенген. Не искаха да се вдига шум. По тази причина нямаше наказани“, обясни източникът ни.     Родната полиция научила за случая едва след като Австрия изпраща писмо, с което ни уведомява за грандиозния пропуск. В него се отбелязва, че Боян Иванов бил наказан да заплати глоба 8000 евро. Отделно от това му конфискували пистолета. Любопитното е, че след  това служител на гранична полиция с инициали Д. Р се обадил на нарушителя , за да го посъветва, че може да си върне пистолета по съдебен ред.  Пред властите в Австрия Боян Иванов обяснил, че бързал за чужбина и затова забравил, че държи пищова в  джоба на ръчната си чанта.   В документацията пише: „Няма данни да е проведено разследване на събития във въздушния, водния и железопътния транспорт. Револверът, при евентуално произвеждане на изстрел, би нарушил херметизацията му и заплашил живота на пътниците. Според законодателството на страните членки на ЕС, това представлява тежко престъпление“.   Разрешението за носене на  оръжие е издадено на бизнесмена от  столичното 4-то РУП. Най-куриозното е, че служители, проспали случая, са издигнати в йерархията.", "date": "2018.08.04", "title": "Готови сме за Шенген: Българин мина безпрепятствено с оръжие през летище София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384908-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B3%D1%80%D0%B5%D0%B1%D0%B0-%E2%80%9C%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D,-%D1%81%D0%B5%D0%B3%D0%B0-%D0%B3%D0%BE%D1%80%D0%B4%D0%BE-%D1%80%D0%B5%D0%B6%D0%B5-%D0%BB%D0%B5%D0%BD%D1%82%D0%B0%D1%82%D0%B0-%D0%BD%D0%B0-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%B0%D0%BA%D0%BE-%D0%B8%D0%BC%D0%B0-%E2%80%9C%D0%BE%D1%81%D0%BA%D0%B0%D1%80%E2%80%9D-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%B1%D0%B5%D0%B7%D0%BE%D1%87%D0%B8%D0%B5,-%D0%BF%D1%8A%D1%80%D0%B2%D0%B8%D1%8F%D1%82-%D1%9D-%D0%BD%D0%BE%D1%81%D0%B8%D1%82%D0%B5%D0%BB-%D1%89%D0%B5-%D0%B5-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "БОРИСОВ ПОГРЕБА “БЪЛГАРСКИ ПОТОК”, СЕГА ГОРДО РЕЖЕ ЛЕНТАТА НА “ТУРСКИ ПОТОК”! АКО ИМА НАГРАДА “ОСКАР” ЗА ПОЛИТИЧЕСКО БЕЗОЧИЕ, БЪЛГАРСКИЯТ ПРЕМИЕР ЩЕ Е ПЪРВИЯТ Й НОСИТЕЛ     “Чувал съм много мои колеги през годините да говорят за доставки на газ, за проекти, но на практика нула! А днес като отворим крана, ще може да има пренос на 16 млрд. куб. метра природен газ в двете посоки. Докато другите се чудят къде и какво щяло да мине, нашето вече работи”, заяви премиерът Борисов, ко йто участва в церемонията по въвеждане в експлоатация на транзитния газопровод за Турция в участъка Лозенец – Недялско.       Министър-председателят напомни за договорките, които направи в Анкара и в Москва за продължението на “Турски поток” през българския хъб за Сърбия, Македония, Австрия и Унгария. „Това правим в момента – по европейските правила, със санкциите на Европейската комисия“, каза още той…  Ако премиерската памет е къса, нашата помни какво каза в БНР на 18 януари 2015 г. вицепремиерът Румяна Бъчварова, днес шеф на неговия кабинет:  “Още преди втория мандат на ГЕРБ премиерът Борисов спря три руски енергийни проекта и така показа на Вашингтон разграничението си от руските интереси. И АЕЦ “Белене”, и нефтопроводът “Бургас-Александруполис”, и газопроводът “Южен поток” на практика се оказаха по-скоро с недоказани ползи, отколкото с категорични предимства…”  Удивително е как един премиер може с такава лекота да се отрича от своите провали и дори да ги обявява за държавническа мъдрост.  Вместо България да приема и разпределя руски газ от минаващия по дъното на Черно море газопровод “Южен поток” и получава 500 милиони от транзита на синьо гориво, сега тези милиони ще отиват не в българската, а в турската хазна.   Вместо да имаме газопровод с името “Български поток”, на световната енергийна карта се появи “Турски поток”.   Вместо премиерът ни да се скрие от срам, че пожертва българските интереси и обслужи турската страна, той се хвали с това, от което трябва да се срамува – че ще купуваме руски газ от Турция.  Щеше да е смешно, ако не беше жалко. Вместо да получаваме на преференциални цени руски газ и да сме газов център на Балканите и Европа, благодарение на енергийната дипломация на Борисов ще купуваме синьото гориво на международни цени и ще се молим на Турция за газови доставки.   Ако има “Оскар” за политическо безочие, първият й носител ще е Бойко Борисов!  ", "date": "2018.08.04", "title": "Борисов погреба “Български поток”, сега гордо реже лентата на “Турски поток”! Ако има “Оскар” за политическо безочие, първият ѝ носител ще е Бойко Борисов!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384909-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%E2%80%9E%D0%B8%D0%BD%D0%B4%D0%B8%D0%BF%D0%B5%D0%BD%D0%B4%D1%8A%D0%BD%D1%82%E2%80%9D-%D0%BE%D0%B1%D1%8F%D0%B2%D0%B8-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D1%82%D0%BE%D0%BF-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F", "text": "Престижното английско издание     посвети цяла страница на град Пловдив и разказва за хилядолетната история на българската Европейска столица на културата   Авторката на статията Анита Исалска, описва в позитивен дух местата в града, където може да си прекараш добре, ако планираш релаксиращ уикенд. „Пловдив разполага с всичко необходимо за перфектната градска почивка: калдъръмен стар град, впечатляващи древни руини и богат избор от места, с добра кухня за приятно прекарване. Вторият по големина град в България – Пловдив е Европейска столица на културата за 2019 г.”, пише в статията, която може да накара всеки, който я прочете да започне да планува своето пътуване до един от най-старите градове в света, изкушен от букета от възможности, които му се предлагат.   Авторката започва с описание на Стария град, на каменистите улички, които се преплитат между очарователните къщи от 19-ти век., така цветно боядисани датиращи от българското Възраждането – процъфтяващ период за архитектурата, литература и занаятите. Текстът следва детайлно описание на дървените стрехи и надвесените горни етажи на старинните къщи, които оформят тесните платна и придават на Стария град мистериозна, вълнуваща атмосфера. След емоционалното описание, следва подробно отбелязване на всички забележителности в Стария град. За всеки един от туристическите обекти е предоставена изключително изчерпателна информация – нещо, което рядко може да се види на страниците на издание с толкова голям тираж и популярност. Текстът описва по подобен начин останали акценти в статията: римската и антична култура, история и архитектура; хълмовете, върху които е построен Пловдив; препоръки за нощувка, вкусна храна, както и райони за пазаруване. Тази плътната картина на атмосферата на Пловдив е илюстрирана с богат снимков материал.", "date": "2018.08.04", "title": "Британският „Индипендънт” обяви Пловдив за топ туристическа дестинация"}
{"url": "http://www.classa.bg/%D1%81%D0%B2%D1%8F%D1%82/item/384910-%D0%B7%D0%B0%D1%89%D0%BE-%D1%81%D0%B0%D0%B4%D0%B4%D0%B0%D0%BC-%D1%85%D1%8E%D1%81%D0%B5%D0%B8%D0%BD-%D0%BD%D0%B0%D0%BF%D0%B0%D0%B4%D0%BD%D0%B0-%D0%BA%D1%83%D0%B2%D0%B5%D0%B9%D1%82-%D0%BF%D1%80%D0%B5%D0%B4%D0%B8-28-%D0%B3%D0%BE%D0%B4%D0%B8%D0%BD%D0%B8", "text": "На 2 август 1990 г. иракската армия нахлува в страната. На 28 август Кувейт е обявен за 19-а провинция на Ирак. През лятото на 1990 г. в Близкия изток избухва тридневен въоръжен конфликт, който сериозно повлиява на бъдещето на този регион и на света. В центъра на събитията се оказа Кувейт – малка държава, богата на нефт. За контрол над Кувейт се борят британци, османци и германци. Властта в Кувейт десетилетия наред лавира между различни външни сили, които се опитват да го подчинят. Кувейт придобива независимостта си през 1961 г. И веднага след това я губи. Съседният на страната Ирак има свои възгледи за тази страна. Иракските политици смятат Кувейт за 19-а провинция на Ирак, незаконно откъсната от него. Присъединяването на Кувейт към Ирак е предотвратено от Великобритания, която заплашва Багдад с въоръжено нападение. Тогавашните иракски власти предпочитат да не се води война. През 1979 г. в Иран избухва Ислямската революция, която довежда на власт аятола Хомейни, яростен противник на САЩ и Съветския съюз. САЩ търсят сила, която да изпратят срещу Иран. Те се спират на Саддам Хюсеин, енергичния лидер на Ирак. Иран поддържа действащите на територията на Ирак шиитски групировки, а Ирак предявява към Иран териториални претенции. На 22 септември 1980 г. иракската армия нахлува в Иран. САЩ помагат на С. Хюсеин с разузнавателна информация, дава му кредити и оръжия, включително и материали за създаването на химическо оръжие. Ирано-иракската война продължава осем години и двете страни търпят големи материални загуби, много жертви и приключва с условия, които съществуват и преди нея. Войната нанася огромни вреди на икономиката на Ирак и намаляване на жизненото равнище на иракчаните. Заради войната са взети големи кредити, което разклаща режима на Хюсеин. Той мъчително търси изход от кризата. По времето на войната Кувейт се страхува от засилването на Иран и разширяване на влиянието му региона, затова отпуска на Ирак 15 милиарда кредити. В края на войната обаче отношенията между двете страни се обтягат. Ирак обвинява Кувейт, че краде нефт от граничните иракски находища по технологии, получени от САЩ. Ирак иска опрощаване на кредитите и компенсации от два и половина милиарда долара. Иракският лидер добре знае, че Кувейт поддържа връзки със Щатите. Защо Хюсеин се реши да нападне Кувейт? На този въпрос историците още търсят отговор. Сериозни аналитици твърдят, че президентът на Ирак бил сигурен, че Вашингтон няма да реагира в една евентуална война срещу Кувейт. На 25 юли 1990 г. Хюсеин се среща с американския посланик Ейприл Глесби, с която обсъждат „кувейтския“ въпрос и от нея той разбира, че Щатите желаят да подобрят отношенията си с Ирак и че конфликтът му с Кувейт не е работа на Америка. Тези думи служат като сигнал за Хюсеин да започне активни действия. Амбициите на иракския президент са много удобни за Щатите. Американските стратези смятат, че е необходимо Щатите да присъстват в този район, богат на нефт. Но разполагането на големи военни части може да предизвика недоволството на арабските страни. Друг е въпросът с военна намеса, с цел възстановяване на справедливостта и пресичане агресията на големия Ирак с мощна армия против своя малък и беззащитен съсед. По времето на операцията „Пустинна буря“, когато Ирак е разбит от САЩ, които са начело на коалиционните сили и са можели да диктуват на Ирак волята си, те по някаква непонятна причина не искат свалянето на Саддам Хюсеин и още 12 години той стои на поста лидер на страната. Вашингтонските политици, още от ирано-иракската война до смъртта му, умело използват Хюсеин за своите цели. В края на юли с посредничеството на египетския президент Хосни Мубарак са организирани преговори между Ирак и Кувейт. На 1 август 1990 г. те са окончателно провалени. Ирак настоява да му опростят дълга и изплатят компенсациите. Емирът на Кувейт шейх Джабер ал Ахмед ал Джабер ас Сабах заявява, че тези искания са неприемливи. Към границите с Кувейт започват да се придвижват иракски части. Сутринта на 2 август 1990 г. иракската телевизия обявява, че в Кувейт е извършена революция и „Временното правителство на свободен Кувейт“, състоящо се от 9 армейски офицери, се обърнало към Ирак за помощ в борбата с монархическия режим, който провежда антинародна политика и е потънал в корупция. „Временното правителство“ действително съществува, но няма широка подкрепа. Силовата операция е извършена напълно от иракчаните. Около 1,30 часа на 2 август иракски специални части десантират от вертолети в района на резиденцията на емира на Кувейт в Дасманския дворец и имат намерението да заловят държавния глава. Гвардията на емира отбива атаката и лидерът на Кувейт избягал в Саудитска Арабия. В два часа през нощта започва пълномащабното нахлуване на 120-хилядна иракска армия в Кувейт. Авиацията бомбардира Ел Кувейт, на брега десантира иракската морска пехота. Към пет часа сутринта основните иракски сили доближават Дасманския дворец. Боят за него продължава до вечерта и завършва с поражение на кувейтските сили. При завземането на двореца е убит братът на емира. Съпротивата на различни кувейтски подразделения продължава до 4 август. 35-а танкова бригада в кувейтската армия повече от две денонощия сдържа голяма танкова групировка на противника в района на Ал Джахра. Независимо от това около вечерта на 4 август кувейтската армия е напълно разбита и страната преминава под контрола на иракските сили. По времето на операцията загиват 295 иракчани; загубите за Кувейт са 4200 убити и около 12 хиляди взети в плен. След няколко дни „Временното правителство на свободен Кувейт“ се обръща към Ирак с молба за присъединяване. На 28 август Кувейт официално е обявен за 19-а провинция на Ирак. Но над Ирак се сгъстяват облаците. Съветът за сигурност на ООН иска незабавно извеждане на иракските сили от Кувейт. Против режима на Хюсеин са въведени икономически санкции. Вашингтон сформира международна коалиция и изпраща в района свои елитни части, за да накаже агресора. Саддам Хюсеин, доволен от проведения блицкриг, продължава да е убеден, че всичко е само суета и демонстрация, защото г-жа Глеспи ясно казала, „че тази тема не е свързана с Америка“. Нима САЩ могат да лъжат?  ", "date": "2018.08.04", "title": "Защо Саддам Хюсеин нападна Кувейт преди 28 години"}
{"url": "http://www.classa.bg/%D1%81%D0%B2%D1%8F%D1%82/item/384911-%D1%82%D0%B8%D0%B2-%D0%B1%D0%B0%D0%BD%D1%8A%D0%BD-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D0%B5-%E2%80%9C%D0%B1%D0%B0%D1%89%D0%B0-%D0%BD%D0%B0-%D1%86%D1%8F%D0%BB%D0%BE%D1%82%D0%BE-%D0%B7%D0%BB%D0%BE%E2%80%9D-%D1%81-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B8-%D0%BE%D1%82%D0%B2%D0%BE%D1%80%D0%B5%D0%BD%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B8", "text": "Стив Банън, бивш стратег на американския президент Доналд Тръмп, твърди, че в новото геополитическо обкръжение Балканите може да заемат много по-важна роля на международната сцена. Съответното изявление Банън направи в интервю за Радио-телевизија Република Српска (РТРС), отбелязва скопското електронно издание „Независен“, цитирано от Агенция “Фокус”. В ситуация, в която Китай, Иран и Турция формират своеобразен съюз, значението на Балканския полуостров ще се увеличи, категоричен бе Банън, за когото твърдят, че е “архитектът” на победата на Тръмп на президентските избори в САЩ. Съгласно думите му, Студената война не е приключила, но посочи като позитивна тенденция срещата в Хелзинки между лидерите на Кремъл и Белия дом, а също и отправената впоследствие покана към Владимир Путин да посети Вашингтон. Банън разкритикува Джордж Сорос, когото описа като „баща на цялото зло“ и като човек, който с американски пари се опитва да промени облика на Европа. „Създава неправителствени организации, свързани с левичарски медии, с цел създаване на опозиция на популистките и националистическите партии в Европа. Мисля, че Сорос разпространява много негативно влияние в света“, категоричен бе Банън. Съгласно думите му, Сорос има вина за отворените граници и мигрантската криза в Европа.", "date": "2018.08.04", "title": "Стив Банън: Джордж Сорос е “баща на цялото зло” с мигрантската криза и отворените граници"}
{"url": "http://www.classa.bg/%D1%81%D0%B2%D1%8F%D1%82/item/384912-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D0%BE%D0%B9%D0%BD%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D1%80%D0%B8%D1%8F-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D1%81%D1%80%D0%B5%D1%89%D1%83-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5", "text": "Китайският посланик в Дамаск е съобщил официално, че сили на Китайската Народноосвободителна армия /НОАК/ са вече готови да се включат в операциите на правителствените сили по прочистването от джихадистите от “Ислямска държава” на последната сирийска провинция, която държат все още – Идлеб.     Посланикът е съобщил, че интересът на Китай от непосредственото участие на китайски бойни части в заключителните операции по ликвидирането на талибаните в Сирия, е предизвикано не само от всестранната поддръжка, която Китай оказва на Сирия още от самото начало на войната в страната през 2011 г., но и преди всичко от изтребването на уйгурските терористи, голяма част от които са концентрирани понастоящем именно в провинция Идлеб.    ", "date": "2018.08.04", "title": "Извънредно: Бойни части на китайската армия влизат в Сирия на страната на Башар Асад срещу талибаните"}
{"url": "http://www.classa.bg/%D1%81%D0%B2%D1%8F%D1%82/item/384913-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%81%D1%8A%D0%B4-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%B8-%D1%87%D0%B5-%D1%88%D0%B0%D1%80%D0%B8%D0%B0%D1%82%D0%B0-%D0%B4%D0%B5%D0%B9%D1%81%D1%82%D0%B2%D0%B0-%D1%83%D1%81%D0%BF%D0%BE%D1%80%D0%B5%D0%B4%D0%BD%D0%BE-%D1%81-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Решението е на британския съдия Уйлямс, който го е постановил в сряда по бракоразводно дело между пакистански “мигрант” и жена му, които се били оженили навремето по шариатския закон, т.е. от гледна точка на британското право те никога не са имали законен брак. Въпросният евроинтегриран съдия е постановил, че разводът им попада под правилата на съответния британски семеен закон от 1973 г., защото нищо, че бил шариатски, бракът им си бил съвсем редовен, понеже шариатът си бил част от британското право, постановил е и съответните делби на имущества, плащане на издръжка и т.н., изобщо всичко си е редовно…    Не е за вярване!       SLAMIC LAW LEGAL IN BRITAIN RULES HIGH COURT JUDGE A high Court judge has set the precedent that Britain now has two laws of the land and that Shariah (Islamic Law) is to be recognised in British Law. Establishment judge, Mr Justice Williams, ruled on Wednesday that an estranged Muslim couple’s Islamic marriage would now fall under the 1973 Matrimonial Causes Act and that they could ‘divorce’ – despite never being legally married under British Law. ...  ", "date": "2018.08.04", "title": "Британски съд постанови че Шариата действа успоредно с британското право във Великобритания"}
{"url": "http://www.classa.bg/%D1%81%D0%B2%D1%8F%D1%82/item/384904-%D1%83%D0%B1%D0%B8%D0%B5%D1%86%D1%8A%D1%82,-%D0%BA%D0%BE%D0%B9%D1%82%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D1%80%D0%B5%D1%88%D0%BA%D0%B0%D1%82%D0%B0-%D0%B4%D0%B0-%D0%BF%D0%B8%D1%88%D0%B5-%D1%81%D1%80%D0%B5%D1%89%D1%83-%D0%BC%D0%B0%D1%84%D0%B8%D1%8F%D1%82%D0%B0", "text": "Мартин Коук продава кокаин в Амстердам още от тийнейджърските си години. Наричат го \"Пелтека\" заради говорен дефект, който не успява да превъзмогне до края на живота си. Вкарван е в затвора няколко пъти, а в два от случаите - лежи за убийство. След излизането на свобода на 47-годишна възраст Мартин Коук решава да потърси изкупление през клавиатурата. Холандия е родина на активна общност от блогъри и автори, които описват мръсния бизнес на наркогрупировките и наемните убийци. Така и Коук решава да създаде собствен криминален блог през февруари 2015. Нарича го Vlinderscrime (заглавието е производно от холандската дума за \"пеперуда\"), като си създава стабилна читателска база сред местния подземен свят. Блогът на Коук се превръща и в незаменимо четиво и за \"цивилните\" граждани. В края на 2016 г. той публикува статистика от Google Analytics, която показва, че сайтът му е регистрирал над 4 милиона показвания за един месец. Продава реклама за хиляди евро на адвокатски кантори, детективски фирми, продавачи на устройства за криптирана комуникация, секс-магазини и др. Дори уважаваните регионални медии цитират статиите на Коук. И то - често. Холандецът пише разкрития за шефовете на ирландската мафия и марокански наркобосове, поръчкови убийства, рокерски банди и т.н. За разлика от националните медии, които обикновено обозначават заподозрените лица само с лично име и инициала на фамилията, Коук често ги разобличава с пълна справка. Нежеланието му да се съобразява с журналистическите стандарти за конфиденциалност и подигравателният му стил го превръщат в мишена на хората, които описва в блога си. През 2015 г. неизвестен мъж се опитва да го застреля в жилището му, като прави автомобила му на решето. През 2016 г. Мартин Коук намира взривно устройство под колата си. Когато сапьорите пристигат на място заедно с новинарските екипи, Коук се наслаждава на вниманието. \"Името ми присъства в толкова много списъци за отстрелване, че ако наведа глава, ще се изпозастрелят взаимно\", шегува се той в телевизионно интервю. Мартин Коук е роден в градчето Волендам, но още като ученик помага на баща си и брат си в търговията с риба в Амстердам. Постепенно започва да продава стока за заведения, посещавани редовно от известни престъпници. Тези контакти го подтикват към съвсем различни, много по-високо оборотни занимания. Коук изоставя риболова и се прехвърля към търговията с кокаин, като урежда срещите си с потенциални клиенти в опушените ниши на баровете. Има харизма и сардонично чувство за хумор - висок, набит, внушителен мъж със склонност към яростни изблици.  През лятото на 1988 г. на 21-годишна възраст той стреля по свой бивш съученик, който се опитва да подбива позициите му на кокаиновия пазар. Няколко месеца по-късно влиза във физически сблъсък с друг конкурент и му разбива главата със стол. Мъжът умира на следващия ден, а Коук влиза в затвора за пет години. По време на престоя си зад решетките Коук се запознава с Вилем Холеедер, най-прочутият престъпник в Холандия до ден-днешен, осъден заради отвличането на бирения магнат Фреди Хайнекен през 1983 г. Покушението е нечувано по дързостта си, платен е огромен откуп за освобождаването на милиардера, а Холеедер успява да избяга във Франция, преди да бъде заловен и осъден. В затвора Коук и Холеедер често обядват заедно, в компанията на Кор ван Хаут, съучастник в заговора за отвличането на Хайнекен. Години след излизането на свобода Коук отново е осъден - този път за убийството на любовника на бившата си приятелка. Периодът между двете присъди е достатъчно дълъг, за да му даде възможност да разшири бизнеса си, като организира групи за проституция. Нещо повече - дори в затвора успява да печели пари, като урежда сесии на съкилийниците си с момичета срещу заплащане. Холандската правосъдна система позволява срещите на лица, изтърпяващи наказание лишаване от свобода, с техните интимни партньори. Така проститутките на Коук започват да правят редовни \"визитации\" в затвора, като се представят за приятелки на затворниците. Схемата е разкрита, след като самият Коук разказва пред журналист колко търсени са услугите, които предоставя на приятелите си. Хвалбите в пресата водят до затваряне в изолатора за 2 седмици, но шумът и вниманието си струват. \"Колко яко беше, а? Когато излязох от изолатора, целият затвор ми ръкопляскаше \", разказва той пред журналиста Тимо ван дер Енг. Амстердам е вековен център на търговията - както със забранени вещества, така и с информация. Трафикът на дрога през Холандия стига до всички краища на света, а криминалните блогъри в страната са превърнали отразяването на този бизнес в своя професия. Интересът към черната хроника от страна на публиката също е огромен, а сайтовете го захранват непрекъснато с пикантни подробности за подземния живот. Официалната преса, която се старае да проверява източниците и да бъде предпазлива в публикуването на неофициални данни, понякога също се позовава на онлайн-изданията с доста по-ниски стандарти за достоверност. Коук се включва в братството на криминалните блогъри през 2015 г., след като е освободен от затвора и се установява в Амстердам. Писането е достатъчно лесно занимание за човек като него - цялата криминална среда му е позната, има много източници както на свобода, така и зад решетките. Самият той иска да стане част от историята, а блогът му дава пряк път към славата. Методът на Коук е да разговаря с момчетата от затвора, да приеме разказите им за чистата истина и да ги публикува в сайта си по най-бързия начин . Не се притеснява да уличи конкретни личности в престъпна дейност на базата на анонимни цитати. След това разпраща съобщения до журналистите, за да ги извести за новото си разкритие. Играта на нерви с престъпниците постепенно загрубява. Мартин Коук се подиграва с всевъзможни мафиоти в блога си. Обижда дори прочутия Холеедер, който през 2014 г. отново е обвинен за поръчковите убийства на няколко души, включително на помощника му Ван Хоут. Коук нарича Холеедер \"ревльо, който не може да търпи живота в затвора\". Много хора го предупреждават, че хапливите му коментари няма да останат безнаказани. Той обаче гледа на себе си като на журналист, криминален репортер, шок-блогър. Нищо не може да го спре, или поне така изглежда. Професионалните журналисти се радват на компанията му, а той се радва на легитимирането, което те му дават. Близостта до Коук обаче започва да става опасна. Не се знае дали куршумът, предназначен за него, няма да се отклони встрани. Репортерите, които се срещат с него на вечеря, не разрешават на Коук да им плаща сметката от страх, че това би довело до обезпокоителен морален дълг. Въпреки че дрязгите с наркобосове и наемни убийци не спират, Коук все пак развива инстинкт за самосъхранение - отчасти. В един момент той се обажда на лидера на групировка, за която е писал в блога си, и го предизвиква да дойде в дома му и да се разберат \"като мъже\". Дава му адреса на къщата си, затваря телефона и започва да чака. В крайна сметка, никой не идва - и това засилва илюзията му за \"безсмъртие\". В нощта на 8 декември 2016 г. Коук се отбива в един от любимите си секс-клубове край Амстердам. Излиза от заведението около 23:20 ч., отправя се към колата си, отключва, сяда на шофьорската седалка и затваря вратата. В този момент маскиран убиец изскача от храстите край паркинга. Стреля през стъклото от страната на шофьора и изчезва. Някои разследващи журналисти приписват атентата срещу Коук на групировката 26Koper (\"мобилна услуга за показни убийства\", като самият той ги нарича). Който и да е поръчал смъртта му, тя не изненадва никого в общността на криминалните блогъри. През целия си живот Мартин Коук се стреми към вниманието. Постига го и с убийството си. Той не е единственият журналист с невидима мишена на гърба си. Репортерът от Het Parool Паул Вугтс, който пише за мароканските кланове в Амстердам, се ползва с полицейска охрана заради смъртни заплахи. Той и въоръжените му бодигардове се движат из града с два джипа без маркировки. Като самите престъпници, за които пише. Като знаменитост. Или и двете? Криминалната журналистика в Холандия е опасно занимание. През юни редакциите на две от големите издания бяха подложени на атаки. Офисът на списание \"Панорама\" беше обстрелван с ракета - вероятно заради разследванията им срещу рокерска групировка. Седмица по-късно неизвестен мъж се вряза с микробус в сградата на най-големия холандски вестник \"Де Телеграаф\" и запали колата. Нямаше жертви, а медиите продължиха работата си. Коук обаче няма същия късмет. Името му днес е станало нарицателно за славата и неуспеха, смелостта и дезинформацията. Това е криминална история, който убиецът-писател можеше да напише сам за себе си. Единственото нещо, за което би съжалявал, е, че не може да публикува името на човека, който сложи последната точка в разказа му.", "date": "2018.08.04", "title": "Убиецът, който направи грешката да пише срещу мафията"}
{"url": "http://www.classa.bg/%D1%81%D0%B2%D1%8F%D1%82/item/384905-%D0%BE%D0%BE%D0%BD-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "Северна Корея не е прекратила ядрената и ракетната си програма и продължава да нарушава санкциите на ООН. Това посочва доклад, поръчан от Съвета за сигурност на ООН. Докладът от независими експерти твърди още, че Пхенян е увеличил многократно незаконната контрабанда на нефтени продукти и въглища, и се опитва да продава оръжия в чужбина. Изводите на проверката, продължила 6-месеца, потвърждават сигналите от американското разузнаване, че Пхенян не само не се е отказал от ядрените си мощности, но и строи нови балистични ракети. Обратът идва само месец и половина след срещата на американския президент Доналд Тръмп и корейският ръководител Ким Чен Ун в Сингапур. Тогава беше постигната договорка за работа в посока на денуклеаризация, без обаче да се поемат конкретни ангажименти за режима на изпълнение. Американският държавен секретар Майк Помпео изрази надежди, че унищожаването на ядрения арсенал на Пхенян може да бъде постигнато. Малко преди началото на срещата на ASEAN той коментира, че е важно да се поддържа \"дипломатически и икономически натиск върху Северна Корея, за да се постигне финална, пълна и доказана денуклеаризация\".", "date": "2018.08.04", "title": "ООН: Северна Корея продължава ядрената си програма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384906-%D0%BA%D0%B7%D0%BA-%D0%B3%D0%BB%D0%BE%D0%B1%D0%B8-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BC%D0%B0%D1%80%D0%B5%D1%88%D0%BA%D0%B8", "text": "Комисията за защита на конкуренцията наложи глоба в размер на 175 437 лв. на компанията \"Трейднет Варна\" ЕООД заради нелоялна конкуренция при продажбата на горива. Това е търговското дружество, което стои зад веригата бензиностанции VM Petroleum, създадена през 2015-2016 г. В момента собственик на компанията е сестрата на зам.-председателя на Народното събрание Веселин Марешки - Нина Марешка-Иванова, а майка му Веска Марешка е вписана като управител. Глобата е наложена заради установяването на продажба на горива на дребно (бензин, дизел и пропан-бутан) \"на цени, по-ниски от разходите за производство и реализация на тези продукти за продължителен период от време и в значителни количества, с цел нелоялно привличане на клиенти\", се казва в съобщението на КЗК. Имуществената санкция представлява 0.1% от общия оборот на дружеството за 2017 г. Проверката срещу \"Трейднет Варна\" ЕООД започна по сигнал на \"Лукойл България\" ЕООД, \"Еко България\" ЕАД, \"Нис Петрол\" ЕООД, \"Петрол\" АД, \"Синергон Петролеум\" ООД, \"Ромпетрол България\" ЕАД и \"ОМВ България\" ООД. Решението подлежи на обжалване пред Върховния административен съд в четиринадесетдневен срок от съобщаването му на страните.", "date": "2018.08.04", "title": "КЗК глоби бензиностанциите на семейство Марешки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384902-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF-%D0%BA%D0%B8%D1%82%D0%B0%D0%B9-%D0%BF%D0%B0%D0%B4%D0%B0,-%D1%85%D0%BE%D1%80%D0%B0%D1%82%D0%B0-%D0%B8-%D0%BF%D0%B0%D1%80%D0%B8%D1%82%D0%B5-%D0%B1%D1%8F%D0%B3%D0%B0%D1%82", "text": "Икономиката на Китай пада, а хората и парите напускат страната в резултат на митническите тарифи, наложени от САЩ върху вноса на китайски стоки. Това обяви пред „Блумбърг\" Лари Кудлоу, директорът на Националния икономически съвет и съветник на президента Доналд Тръмп. Това стана, след като днес китайските власти обявиха, че ще отвърнат на удара, като наложат ответни тарифи на вноса на американски продукти с обща стойност 60 млрд. долара годишно. „60 млрд. долара са слаб отговор на нашите 200 млрд. долара\", коментира Кудлоу. „Смятам, че китайската икономика отслабва, пада, цялата. И китайците се опитват да я напомпат, печатайки пари и взимайки нови заеми. Поевтиняването на валутата им се дължи отчасти на това, че спряха да защитават юана, за да компенсират последствията от мерките на САЩ срещу нечестните търговски практики. Но поевтиняването на валутата показва и че парите напускат Китай, защото той вече е губеща инвестиция. И това ще продължи. Изтичането на капиталите наистина ще удари китайската икономика\", заяви съветникът на Тръмп. „Ако парите напускат Китай, а поевтиняването на валутата е водещ индикатор, че там има сериозен проблем, аз мога да заключа, че китайците са в слаба икономическа позиция по отношение на търговските преговори със САЩ. Това първо. На второ място Китай не трябва да подценява решителността на президента Тръмп да продължи същия курс на действие,\" подчерта Кудлоу. „Ние заявихме много пъти: без мита, без тарифни бариери, без субсидии. Искаме да видим реформи в търговията, които Китай не прави, нали?\", посочи Кудлоу и добави: „Икономиката им е слаба, валутата им е слаба, хората напускат страната. Не подценявайте решимостта на президента Тръмп да продължи. Не подценявайте неговата решителност да промени търговските практики в честна и реципрочна посока\". През последните 6 месеца юанът е поевтинял с 8,4%, до 6,84 USD/CNY, но остава под нивата от 6,95 юана за долар, достигнати през 2016 г. Както и от твърдия курс от 8,28 USD/CNY, поддържан преди превръщането на юана в пазарно конвертируема валута през 2006 г. По-евтиният юан подкрепя китайския износ и ограничава вноса. През второто тримесечие китайската икономика нарасна с 6,7% на годишна база, забавяйки се леко, както се и очакваше, от 6,8%, отчетени през първото. Но прогнозите са, че последствията от търговската война, обявена от Тръмп на Китай, ще станат явни през втората половина на годината.", "date": "2018.08.04", "title": "Икономическият съветник на Тръмп: Китай пада, хората и парите бягат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384903-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B8-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BF%D0%B5%D1%82%D1%80%D0%B8%D1%87-%E2%80%93-%D0%B2%D1%82%D0%BE%D1%80%D0%B8-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4%D0%B8", "text": "Кметът на Петрич Димитър Бръчков и македонският премиер Зоран Заев са втори братовчеди. Това обяви евродепутатът и зам. председател на ВМРО Ангел Джамбазки. Новината бе съобщена в защита на тезата му, че „от Охрид до Черно море и от Дунав до Бяло море има само един народ – българският народ\", както и че мнозинството от хората в Македония пазели българските си корени. „Имат роднинска връзка, но по-добре си питайте кмета, не искам да говоря вместо него\", заяви още Джамбазки, цитиран от struma.bg. Оказа се, че в Петрич никой не е чувал, че в жилите на Заев и Бръчков тече една кръв. Факт е, че Зоран Заев е роден в град Струмица, който е съвсем близо до българо-македонската граница, факт е и че много от петричаните имат роднини в тази част на Македония, но специално за връзка между рода Бръчкови и този на Заев в южния град никой не можа да ни каже нищо. Служител на община Петрич с афинитет към историята само предположи, че е възможно родството да е по линия на майката на Димитър Бръчков, която е от рода Гавазови. Ден преди това – на 2 август, македонският премиер и петричкият градоначалник бяха заедно в Благоевград на честването на 115 г. от Илинденско-Преображенското въстание, но и тогава никой не забеляза някаква роднинска близост между двамата. Те само се ръкуваха любезно до пл. „Македония\", където бяха организирани тържествата, въпреки че със сигурност се познават. През юни тази година Бръчков и вицепремиерът Екатерина Захариева ходиха в Струмица да гледат постановката „Железният светилник\" и след официалната среща със Заев си направиха обща снимка.", "date": "2018.08.04", "title": "Македонският премиер и кметът на Петрич – втори братовчеди"}
{"url": "http://www.classa.bg/%D1%81%D0%B2%D1%8F%D1%82/item/384896-%E2%80%9E%D0%BA%D0%B0%D1%81%D1%82%D1%80%D0%B8%D1%80%D0%B0%D1%85%D0%B0-%D0%BC%D1%8A%D0%B6%D0%B5%D1%82%D0%B5-%D1%81-%D0%BD%D0%BE%D0%B6", "text": "Баща му и чичовците му брутално са кастрирани с нож. Един есесовец пред очите му разстрелва баща и син - с един куршум. Мано оцелява като по чудо в концлагера Аушвиц-Биркенау,  за да разкаже днес за преживения ужас.               84-годишният Мано Хьоленрайнер ни посреща в двора на къщата си в баварския град Метенхайм. На снимките в антрето се вижда как Мано показва на бившите германски президенти Кристиан Вулф и Йоахим Гаук номера си от Аушвиц: Z 3526. Z означава \"Zigeuner\", тоест \"циганин\". \"Всеки иска да ми види номера\", казва Мано Хьоленрайнер и вдига ръкава си.   Мано Хьоленрайнер показва татуираното Z на германския президент Йоахим Гаук   През нощта на 2 срещу 3 август 1944 година в действие влиза зловещият \"цигански лагер\" Аушвиц-Биркенау. Според нови проучвания на историците от тамошния музей, в него смъртта си намират не 2900, а най-малко 4000 мъже, жени и деца. Мано Хьоленрайнер пристига в Аушвиц заедно с родителите си и сестра си Йозефине, преди да бъде изпратен в концентрационния лагер в Равенсбрюк. В Аушвиц умират голяма част от роднините му, включително и любимата му баба. Детските трупчета стигали до тавана   Когато си спомня преживяното, Мано Хьоленрайнер сякаш отново чува писъците на жертвите, а мъртъвците възкръсват пред вътрешния му взор. \"Майките плачеха за умрелите си деца, а трупчетата сетне просто ги хвърляха върху купчината с други мъртъвци. Бяха толкова много, че достигаха височина като до тавана\", казва Хьолнерайнер и вдига нагоре измъчения си поглед - сякаш труповете са тук, под покрива му. 84-годишният мъж всъщност би искал да забрави всичко това, \"но спомените продължават да се връщат\". Съпругата му разказва за ужасните му стенания, когато нощем сънува кошмари. Мано я поглежда с благодарност: \"Толкова много е преживяла заради мен...\" Z като Zigeuner   До началото на Втората световна война Хьоленрайнер изобщо не мисли за себе си като за циганин-синти. Осъзнава произхода си, едва когато баща му и чичо му са изхвърлени от армията по \"расово-политически причини\".   Само две от тях оцеляват: Алма Хьоленрайнер и децата ѝ в края на 1930-те години   В списъците на малцинствените групи, които изготвя нацисткият Център за расова хигиена, семейството се води като \"цигански мелези\". През март 1943 г. рано сутринта Мано и родителите му са арестувани и отведени в полицията. Там ги държат зад решетки заедно с други техни роднини. Мано Хьолнерайнер и до ден-днешен не може да го преглътне: \"Та всички ние бяхме германци! Моите дядо и прадядо са служили в армията. Ние сме германски синти. Родът ни от векове живее в Германия\".   Избити деца, унизени жени, кастрирани мъже   По-късно ги откарват на една от мюнхенските гари, където ги товарят в конски вагони - без храна, без тоалетна, което било истинско унижение за жените, припомня си Мано Хьолнерайнер. От баща си научава, че уж щели да получат ферма в Полша, но с пристигането в Аушвиц-Биркенау бързо разбира, че това е лъжа. Постъпват с тях, както с всички останали - татуират им номерата и им остригват косите. \"Не мога да ви опиша какво изживяхме в Аушвиц, беше много по-страшно от това, което ви разказвам сега,\" с въздишка добавя Мано. Всички познавали огъня от комините и миризмата на изгоряло месо, идваща от близкия крематориум. През 1944 г., докато премествали семейството с влак в друг концентрационен лагер, локомотивът внезапно дал на заден ход - към крематориумите. Всички се разпищели, защото веднага решили, че отиват в газовата камера. Накрая влакът все пак се отправил към Равенсбрюк. Там разделят семейството, а мъжете са кастрирани по най-грубия начин, с нож. Мано успява да се скрие под леглата, където прекарва дни наред. \"Беше пълно с тлъсти плъхове, спомням си, че едва не умрях\". След бруталната кастрация баща му и другите мъже направо останали без сили. За да им помогне, десетгодишното момче се опитва да открадне храна от кухнята на затворниците. Залавят го и го принуждават да прескача напред-назад една дървена пейка - чак до припадък. Когато губи съзнание, Мано пада и наранява крака си – белегът се вижда и до днес. Два куршума за двама евреи били много   След Равенсбрюк 10-годишното дете е изпратено до концентрационния лагер \"Заксенхаузен\", а от там поемат на запад, на така наречения \"Поход към смъртта\". Няколко хиляди лагерници умират от студ и изтощение, други са разстреляни от охраната. Мано разказва още един ужасяващ спомен: преди да ги разстреля, есесовецът накарал баща и син да застанат един зад друг, а момчето да си отвори устата. Казано цинично, разиграл буквално поговорката \"С един куршум два заека\". За евреи било жалко да се хабят два куршума! Мано Хьолнерайнер успява да избяга и по-късно е спасен от току-що освободили се френски затворници, които го отвеждат в Париж. Там прекарва почти година, приютен от \"леля Фифине\" и сина й Паул, които са от Елзас, говорят немски и дори искат да го осиновят. По същото време го подлагат и на електрошокова терапия, заради неспирните кошмари. Едва през декември 1946 г. Мано успява да се завърне при семейството си в Мюнхен. За 84-годишния мъж е особено важно хората да помнят какво се е случило по време на нацисткия режим. В борбата си срещу забравата той изнася лекции, най-вече пред ученици, за \"да знаят младите германци за ужаса в концентрационните лагери и че това е престъпление.\" След всичко преживяно Мано Хьолнерайнер би могъл да бъде доста озлобен и недоверчив човек. Но не: той е любезен и грижовен, изпраща ни до оградата на градината с думите: \"И се обадете, когато си пристигнете у дома\".", "date": "2018.08.04", "title": "„Кастрираха мъжете с нож\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384897-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%BF%D0%BE-%D1%85%D1%83%D0%B1%D0%B0%D0%B2%D0%BE-%D0%BE%D1%82-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BF%D0%BE%D0%BD%D0%B5-%D0%B2-%D1%81%D1%83%D1%82%D1%80%D0%B5%D1%88%D0%BD%D0%B8%D1%82%D0%B5-%D0%B1%D0%BB%D0%BE%D0%BA%D0%BE%D0%B2%D0%B5", "text": "\"Имам опита в Гърция, където под 4 или около 4 магнитуд на земетресение не се отразява въобще в новините...\", казва водещата на сутрешния блок по една от националните телевизии. Преди репликата й обаче има повече от три минути ефирно време, отделено за земетресение с магнитуд от 3,9 по Рихтер. \"А кога ще ги стигнем гърците?\", сигурно си мисли драгият зрител. И е прав. Жаждата от екрана да се леят апокалиптични прогнози, дори и при най-баналния по-силен дъжд или земетресение под 4 по Рихтер, става неконтролируема. Ако през това лято нямаше природни бедствия от различен калибър, най-вероятно щеше да се наложи да гледаме сигналите на зрители със снимки на разбити шахти, счупени плочки, разкривени бордюри и неправилно паркирани коли от 7 до 9:30 всяка сутрин и на повторение във вечерните новини. На места кадрите щяха да бъдат прекъсвани от забавни клипове с котенца и кратки блицове с политици по най-наболелите теми от деня, за да не ги вземе някой за несериозна медия. Обаче кой би гледал цяла сутрин тежки спорове между управляващи и опозиция, последвано от снимка на разбит тротоар в кв. \"Враждебна\"? Вместо това скучните дебати и откровени заяждания отстъпиха на репортажи, които като че ли са режисирани от Майкъл Бей - човекът, който на екрана унищожава зрелищно и с доста шум Земята в почти всеки свой филм. За късмет на телевизиите и нещастие на всички останали лятото се оказа нетипично дъждовно и рубриките за \"Вашите сигнали\" със супените плочки се свиха до десетина минути. Дъждовете дадоха достатъчно поводи репортерите да стоят по гумени галоши и с микрофон в ръка, затънали в дълбоки, кални локви и да докладват колко е тежко положението. Не се мина и без побутване на въпросния микрофон под носа на пострадали хора с дежурния въпрос \"А вие как се чувствате от това?\". Традицията повелява... Сякаш някой ще подскочи весело и ще каже \"Ооо, всичко е страхотно, мерси! А ВИЕ, мили журналисти, как сте, какво ново?\". Бедствията се превърнаха в любима тема, независимо дали наистина ситуацията е усложнена и има сериозни щети, или просто новият обилен валеж е предизвикал лавина... от мемета в интернет. Дори нямаше нужда от много политика от екрана - кадрите на поредната наводнена нива вършеха достатъчно работа да се загледа човек в телевизора си. Валежите преобразиха сентенцията на Сталин в нещо като \"Има валеж, няма проблем, но има рейтинг\". С края на юли обаче облаците се разсеяха и се показа прогноза за слънчев август. Ако водещите на сутрешните блокове бяха в \"Минута е много\", със сигурност над главите им щеше да се появи черното човече с цип на устата и да запита жално \"Ами сега?\". Природата реши отново да бъде благосклонна към медиите и Югозападна България беше \"разтресена\" и \"разлюляна\" от земетресение.  Изведнъж най-търсеният човек в страната се оказа не Бойко Борисов или Корнелия Нинова, а проф. Николай Милошев - директорът на Националния институт по геология и геофизика към БАН. На него се падна съмнителната чест да обяснява като на първолачета, че не се е случило нищо екстремно и притеснително, макар че нямаше особена нужда от обяснения. Сега остава да чакаме да стане 38 градуса на сянка, което е недопустимо за август. Тогава ще изслушаме поредното чудене как така от небето пече слънце и то силно. И докато зрителят подгрява с няколкосекундни тийзъри за следващия риалити сезон, където цариците ще царуват, явно ще се наложи медиите да си намират бедствия, за да бъдат гледаеми. Дали ще е земетресение, което дори и котките, пословични с интуицията си, не усещат, или малко по-силен дъжд, вдъхновил Twitter - няма значение. Няма нищо по-хубаво от лошото време. Поне в сутрешния блок.", "date": "2018.08.04", "title": "Няма нищо по-хубаво от лошото време. Поне в сутрешните блокове..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384898-in-%D1%80%D0%B0%D0%BA%D0%B8%D1%8F-veritas", "text": "Алкохолът е една от най-странните работи, които човечеството е измисляло. Уж отрова, а го пием. А тези, които съвсем не пият, били по-склонни след това на по-късна възраст да развият деменция. За сметка на това, ако злоупотребяваш, забравянето и отказът на мозъка да работи са ти почти в кърпа вързани. За деменцията не знаем, но у нас алкохолът е част от културата. И най-вече ракията. Неслучайно за пореден път някакви чуждоземни статистики отбелязват, че това е най-таченото питие. Както си и трябва. Културна особеност си е и домашният алкохолизъм, макар че със сигурност не една и две нации твърдят същото за себе си. При нас обаче ракийката е ритуал. Със салатка, без салатка, с приятели, с кръчмаря, с жената, след като си бил (с) жената... всякак. Този лек, изгарящ небцето вкус сам по себе си носи идеята за народното в най-чистия му, пасторално селски вид. От нея ти поникват духовни мустаци, които ти иде да засучеш, преди да се провикнеш в знак на поздрав към комшията. Защото ракията, Санчо, е свобода. И тази свобода се намира на дъното на чашката. Свобода от бремето, от проблемите, от сивото ежедневие. От тесните хоризонти и от неизпълнените мечти... А по нашите земи и от двете има по много. Ракия се пие и за хубаво, и за лошо. На сватба - ракия за младоженците, заровена от бащата при раждането на младоженеца. Ако е честна невестата - пак се пие - блага ракия. Вярно, вече честни булки почти няма, но ракия продължава да се пие. При раждане на дете - пиеш стара ракия, заравяш в земята нова. При кръщене - пак ракия за гостите. За погребение - жито и ракия - в памет на умрелия. Добре, че е измислена ракията по тези земи (макар че със сърбите се спори много по този въпрос), че всички тези ритуали с уиски въобще не биха вървели... За нея песни се пеят, възхвалява се и се проклина, тачи се и се удавя мъка в нея. От нея и умират сума хора у нас, ама за това май никой не иска да говори. Виж, ако пробваш да налагаш някакви забрани за казаните за ракия, е тогава вече започва да се пече истинска революция. Кръвта закипява, удрят се по няколко чашки за отскок и в следващия момент се викат бунтовни лозунги и се пее \"Боят настана, тупат сърца ни\" (най-често във съпровода на парчето на Ку-Ку Бенд и Слави). Но тук говорим за културната роля на ракията. А най-голяма е тя в самия процес на печенето й. Защото това си е чиста проба занаят, с който трябва човек да се захване от най-ранна детска възраст, че да му се получи в един момент майсторлъкът. Започваш още като малък. Седиш, гледаш огъня, слушаш приказките на старците и мезиш, пиейки лимонада. И малко по малко попиваш умения. Първо как се налагат джибрите. Винаги в един и същи ден. Иначе по-старите брани плодове ще започнат да гният, преди да се стигне до ферментация и така цял куп гадости ще дадат своя \"почерк\" в ракията, а при пиене на другия ден ще боли глава повече от обикновено. Затова всичко в един ден. Хубави, добре узрели плодове, може даже вече да вървят към презряване, добре намачкани след това в бидона (или дървената каца). Да си имат достатъчно захар в себе си и да не е нужно след това да добавяш много повече. Като стана въпрос за захарта - колкото сложиш като кила в джибрите, толкова и ще изкараш после като готова ракия за пиене. Ако прекалиш, ще сладни много и ще боли глава от нея. Ако не сложиш достатъчно, ще излезе малко и дори има опасност джибрите да не заврат. Казват, че около 20 градуса захарност ти трябват, но по-скоро си е до лично усещане и майсторлък. Много е важно и да хванеш кога трябва да се вари ракията - да хванеш кога ферментацията е сртигнала върховата си точка и след това започва вече оцетната ферментация. Стигне ли се дотам, ракията ще киселее и ще бъде не толкова приятна за пиене и по-тежка като усещане. Да не говорим какво прави с черния дроб... Това може да се пребори с обикновена сода за хляб (макар че е най-добре просто да се свари навреме ракията). Иначе 100 г на 10 кг джибри. Да ти е мирна главата (и да не боли после). Така идва време за варенето (или печенето, както казват по някои краища). Всичко се изсипва в казана, той се запечатва хубаво с тесто от брашно и пепел и след това се разпалва хубав огън - не много силен, за да не загорят джибрите (че остава тежък, неприятен аромат на дим после в ракията), но и не твърде слаб, че всичко ще се бави цял ден. След това - преварка - готовата веднъж ракия се пуска още един или два пъти в казана, за да се дестилира отново. Резултатът е по-чист, по-пивък и не толкова вреден алкохол (при преварката метиловия алкохол се отделя). Първата, излязла ракия никога не се пие - тя е твърде силна и с твърде високо съдържание на метилов алкохол. Последната, която е и най-слаба, също не се пие. При нея метила също излиза и е не по-малко опасна. След това има някакви пинизи в отлежаването - дали ще е в дъбови бурета, дали в ракията ще се сложи пръчка от кайсиева или черничева пръчка за цвят и придаване на допълнителни аромати... Но това всеки майстор си го решава за себе си. Всичко това е технологията, но културата е в нещата, които се случват около казана . В приказките, в таблата или белота, в мезетата около масичката. В спомените, които се създават. В усещането за домашно (във всичките му значения). И да, искаме или не, пием или се въздържаме, ракията е част от чисто битовата култура на онова, което ще наречем \"българското\" - с всички добри и лоши неща, които ни навява това определение.", "date": "2018.08.04", "title": "In Ракия veritas"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384899-%D1%81%D0%B2%D0%B5%D1%82%D0%B8%D1%8F%D1%82-%D1%81%D0%B8%D0%BD%D0%BE%D0%B4-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B4-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "“Благодарение на великия Божи промисъл чрез мъдростта и съвестта на мнозинството конституционни съдии, беше взето справедливо и конституционносъобразно решение за отхвърляне на добилата популярност т.нар. Истанбулска конвенция”.  Това се казва в обръщение на Светия Синод на Българската православна църква. Обръщение на Св. Синод на Българската православна църква – Българска патриаршия: Слава на Бога за всичките му благодеяние към българския народ! Благодарение на великия Божи промисъл чрез мъдростта и съвестта на мнозинството конституционни съдии, беше взето справедливо и конституционносъобразно решение за отхвърляне на добилата популярност т.нар. Истанбулска конвенция. Светият Синод на БПЦ-БП изрази своята категорична позиция против нейното приемане като противоречаща на православното учение за сътворението на мъжа и жената като Божий образ и подобие и като биологични същества, както и срещу въвеждането на понятия, несъвместими с българския обществен и правен ред. Св. Синод със свое решение призова да се отправя усърдна молитва към Пресвета Богородица в храмовете и манастирите в диоцеза на БПЦ- БП против приемането на този международен договор от Народното събрание. Съдът е дело Божие, но до справедливото решение се стигна чрез усилията, вдъхновението, съвестта и мъдростта на много хора – духовници, учени, общественици, журналисти, юристи, представители на държавни институции, на политици, на мнозинството от благочестивия български народ. Всички те, водени от нравствените устои на обществото, стремежа за съхраняване на държавността и защита на бъдещето на България – нашите деца, се обединиха и отстояваха несъгласието си с въвеждането чрез международен договор на понятия и идеология, несъвместими с традиционния християнски морал на българския народ. Изпълниха се думите на Сърцеведеца – Господ Иисус Христос, „дето са двама или трима събрани в Мое име, там съм Аз посред тях“ (Мат. 18: 20)! Когато просим от Бога помощ, следва и да му благодарим, за да не бъдем като онези десет прокажени, които просиха от Него милост и изцерение, но само един от тях се върна и благодари (Лук. 17:12 – 19). Затова и ние посрещаме с благодарност и радост Решението на Конституционния съд на Република България за обявяването като противоречаща на Конституцията така наречената Истанбулска Конвенция и благославяме да се отправи в храмовете и манастирите на БПЦ-БП в пределите на България и извън нея в дните на Богородичния пост, благодарствена молитва към Всемилостивия Бог след прочитането на молебения канон към Св. Богородица за благоденствието на българския народ.", "date": "2018.08.04", "title": "Светият синод приветства решението на Конституционния съд за Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384900-%D0%BF%D1%80%D0%BE%D1%84-%D0%B0%D0%BD%D0%B4%D1%80%D0%B5%D0%B9-%D0%BF%D0%B0%D0%BD%D1%82%D0%B5%D0%B2-%D0%BD%D0%B5-%D0%BC%D0%BE%D0%B6%D0%B5-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%B4%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B0,-%D0%BC%D0%B8%D0%BB%D0%B0-%D0%BC%D0%BE%D1%8F,-%D0%BC%D0%B0%D0%B9%D0%BD%D0%BE%D0%BB%D1%8E,-%D0%B4%D0%B0-%D0%BC%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%BF%D1%80%D0%BE%D1%82%D0%B8%D0%B2-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "— Горан Брегович пя на събора на БСП на Бузлуджа, където бе широко представена и „Визия за България“. Какво ще кажете за нея, като бивш депутат от левицата?  — Красива фразеология. Но ми омръзна от политици, които казват „трябва да…“ Как може? Та ти си 30 години в политиката! Чуя ли „трябва да“ в политическо предаване, търся нещо по-развлекателно. Не може милионер до милионера, мила моя, майнолю, да ми говорят против бедността! — БСП ли имате предвид? Или и ГЕРБ, и БСП?  — И двете тези партии. Не може да си се реализирал толкова като бляскаво материално състояние и да казваш, че има хора, които са гладни. Това не означава, че политиците трябва да са сиромаси, но все пак има един скепцис към този, който е побързал да реализира себе си, а сега се оплаква, че не може да реализира съдбата на бедните. Нещо не ми се връзва. …", "date": "2018.08.04", "title": "Проф. Андрей Пантев: Не може милионер до милионера, мила моя, майнолю, да ми говорят против бедността!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384901-%D0%B8%D0%BB%D0%B8%D0%BD%D0%B4%D0%B5%D0%BD-%D0%B8-%D1%80%D0%B0%D0%B7%D0%B2%D0%B8%D1%85%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D0%B7%D0%BC%D0%B0", "text": "В българското публично пространство много често се цитира мемоаристът Христо Силянов („Освободителните борби на Македония“), който определя Илинденско-Преображенското въстание като „най-завършеното въплъщение на българското бунтарство. … Илинденският подвиг е не само най-висшата точка на борческо напрежение в Македония, но и изкупителна дан на общия български стремеж към свобода“. Но същият втори август 51 години след Илинденското въстание случва друго историческо събитие, реално полагащо практическото началото на македонизма. Н ачало и развихрянето на македонизма               На втори август 1944 г. е проведено Първото заседание на АСНОМ (Антифашистичко собрание на народното ослободување на Македонија). То като че ли твърде малко интересува българите. В пресата и по телевизиите обикновено мълчат за него. В българската Уикипедия само е маркирано. Пропуснато е най-важното, че Македония е обявена за равноправна федерална държава в Югославия, че АСНОМ се конституира като върховен законодателен и изпълнителен орган на Македония. И това става в присъствието на 122 делегати от цяла Македония, но и представители на САЩ и Великобритания и Комунистическата партия на Югославия (КПЮ).  Взема се и решение за въвеждане в Македония на македонският език като официален държавен (служебен) език: „Во македонската држава како службен јазик се заведуе народниот македонски јазик“ (Служебен весник на федералната единица Македониjа во демократската и федеративна Jугославиjа, год. I, бр. 1, ал.7) и то веднага, нищо, че този език няма азбука, правопис и граматика. С това се . Нещо повече, с решение на същото заседание на АСНОМ се определя втори август като национален „държавен празник на македонския народ и македонската държава“, т.е. има македонски народ, създава се македонска държава, и разбира се, македонски официален празник. С това  На основата на тези решения на АСНОМ започва присвояване на части от българската история и формиране на ново македонско национално самосъзнание у младите българи от историко-географската област Македония. Днес ръководните дейци на Македония, в духа на решенията на АСНОМ, си присвояват Илинденското въстание. Македонският Министър-Председател Заев твърди, че  „Илинден е величественото ни минало, Илинден е светлото ни бъдеще…“ и че чрез него „запазваме нашето достойнство и утвърждаваме нашата македонска идентичност…“. По-късно като национален празник се определя и 23 октомври „Ден на македонската революционна борба“ (на тази дата през 1893 г. в Солун се създават Вътрешните Македонско-Одрински революционни комитети).  Но се определя и друг национален празник – 11 октомври, на която дата (1941 г.) е регистрирано първото противопоставяне на българските окупационни войски, започва македонската  партизанската съпротива. За предисторията на македонизма Думата „македонизъм“ много отдавна се използва като термин.  Има множество негови определения в зависимост от различните изходни позиции на авторите. Първите идеи, че жителите на Македония не са българи и дори не са славяни се пораждат  най-първо от освободилите се от турско владичество гърци и сърби. За гърците населението на историко-географската област Македония е от „славяногласни елини“, т.е. древни гърци, които са възприели славянски език. За сърбите това е население от северните части са южни сърби (Моравия и Скопската област), а в останалите Й. Цвийч определя, като  (Й. Цвиич. Собрана дела, кн. 3, Београд, 1987 г., с. 193). В тази езикова и народностна ситуация сърбите за пръв път дават идеята за македонизма, като средство за отродяване на македонските българи. Тази идея е развита от сръбския държавник и академик Стоян Новакович (срб.  ; 1842-1915). В неговия архив е открит следният запис:    Като посланик в Цариград той организира отпечатването (май 1888 г.) и разпространяването на „Македонски буквар“ (автор Милойко Веселинович), напечатан на македонски диалект. Букварът е издаден от Високата порта и разпространяван безплатно в Битолския и Скопския вилает. Последва „македонското езиково творчество“ на Георги (Джорджо) Пулевски (1817-1893). В интерес на сръбската пропаганда в Македония той издава: речник на четири езика (1872); речник на три езика – македонски, албански и турски (1875);„Словенско-населенска македонска слогница речовска“ („слогница“ в смисъл на „реч“; 1880). Последното съчинение е пресилено обявено за „прва печатена македонска граматика“ и правилата за писане на „македонски език“. Тези негови „произведения“ са непрофесионално направени, поради недостатъчната подготвеност. През 1892 г. той съставя ръкопис („Славяно-македонска обща история“), в който търси корените на съвременните македонци от Александър Македонски.  Като по-сериозен писател на „македонски език“ е Кръсте Мисирков(1874-1926). Той издал книгата „За македонцките работи“ (София, 1903 г.) и единствения брой на сп. „Вардар“ (Одеса, 1905 г.), написани на дин от македонските диалекти. През тридесетте години на XX век (1938 г.) е следващият опит за използване на диалектни македонски езикови форми. Това са книгите на Венко Марковски „Огинотъ“ и „Народни бигори“. В предговора на втората акад. Ст. Младенов твърди, че авторът „пише еднакво свободно на своя роден южно-скопско-велешки говор, и на общобългарския литературен език“. Има и други опити за използване на диалектни форми вместо български език. За същността, налагането  и следствията от македонизма , възприета и осъществявана в Титова Югославия след 2 август 1944 г. Тя  Концепцията е разработена и се развива до наши дни. В нейната основа е поставено противостоенето на македонските българи на българския, сръбския и гръцкия език и литература, култура и самосъзнание. Тази идеология се развива и насажда като политическа практика първоначално като фрагмент на великосръбския шовинизъм и то най-вече след Втората световна война, когато на новите сръбски политици им става окончателно ясно, че Вардарска Македония не може да бъде посръбчена, подобно на Поморавието и се възприема пътят на „свободата и равноправието на народите на Югославия“ чрез чрез „свободна федерална Македония“. След това македонизмът е възприет от редица македонски българи. Освен югославските политици съществен принос в неговата реализация има Димитър Влахов (1878-1953) – един от създателите на ВМРО (обединена) и от авторите (заедно с двама поляци) на предложението до Коминтерна за обособяването на македонска нация.  Това проличава чрез редица действия. Първото действие е  . През май 1945 г. е утвърдена македонската азбука на основата на кирилицата, с малки промени в нея. Разработена е на базата на използваните от Кръсте Мисирков букви и знаци и такива от сръбската азбука на Вук Караджич. Проект е бил обсъждан от ЦК на КПЮ, където са отхвърлили използването на буквата „Ъ“, запазването на която е отстоявал Венко Марковски. През 1945 г. е утвърден и   на новия език. Основна роля в разработката му имат редица български македонци, но сред тях централна роля има Блаже Конески (1921-1993 г.).Този 22-23 годишен млад човек разработва граматика на съвременния „македонски език“, правопис и е съставител на „Речник на македонски език“. Освен езика се променят и изговора и правописа на собствените и на географските имена. Например, сърбофилът Колишев се превръща в Колишевски (1914-2000 г.). Второто действие е  . И по същество присвояване на чужда история, предимно българска. Като се почне от „македонецът“ Александър Македонски, премине се през цар Самуил и се достигне до съвременността. Безобразно се изкривят исторически събития и дейност на македонски революционери, просветители и т.н. Трето действие е   като етнос в Македония, като данни в паспортите и официалните документи, като народностна група при преброяванията на населението и държавната статистика. Насажда се повсеместна политическа и културно-етническа омраза към българите (бугарашите, бугари-фашисти). Има и масови преследвания на хората, обявяващи за българи за присъединяване към България или дори само за добри връзки с България. В Скопие 1945 г. са осъдени на смърт Чкатров, Гюзелев и Китанчев (по „закона за македонската чест“) за това, че  се борят за запазване на българското население в Македония от сръбската асимилация и освобождаването му от сръбско робство (Д. Гоцев. Новата национално-освободителна борба. С., 1998). Осъдени на смърт са и други десетки българи. Хиляди българи от Македония са осъдени на различен срок затвор. Дори Венко Марковски, един от създателите на новата „македонска азбука“, е изпратен в концлагера на остров Дуги оток. В Македония бе създадена дори нова „наука“ – македонистика.  не се създава по естествен път нов етнос (етногенеза), а  Няма етногенеза, подобна тази при формирането на българската (славяни, прабългари и траки) и френската народност, когато от три етноса се формират нови народности. А в Македония българи, албанци, власи, турци, цигани и др. не се сливат в нов етнос.  .  В Македония вече има три-четири нови поколения израснали под мотото на македонизма и българофобията, хора, които говорят, четат и пишат на новия „македонски език“. Българската политика спрямо македонизма е непоследователна. Дори в наши дни, когато Борисов III подписва междудържавен договор за дружба на български и македонски език. А чрез договора  между Сърбия и Гърция по същество официално се признава и от гръцка страна съществуването на отделна самостоятелна македонска нация и македонски език. Заев нагло и точно ни го каза. В речта си по повод подписаният с Гърция договор той заяви, че  Това е реалният резултат от напъните на Борисов и Захариева да асоциират Западните Балкани, колкото и да се снимат и прегръщат със Заев.  ", "date": "2018.08.04", "title": "Илинден и развихрянето на македонизма"}
{"url": "http://www.classa.bg/%D1%81%D0%B2%D1%8F%D1%82/item/384894-%D0%BD%D0%B5,-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%BD%D0%B0-%D0%B0%D1%84%D1%80%D0%B8%D0%BA%D0%B0", "text": "Миграционният натиск по крайбрежието на Испания се засили неимоверно. И ясно показва къде свършват възможностите на модела, който Мадрид препоръчваше на ЕС. Миграционният проблем  не може да се \"върне\" на Африка.           Откакто пое правителственото кормило, испанският премиер Педро Санчес непрекъснато уверява партньорите от ЕС, че могат да разчитат на Испания. За негова навярно неприятна изненада, сега премиерът- социалист трябва бързо-бързо да доказва, че не е говорил празни приказки. Защото вече не са достатъчни символичните акции като това да приемеш няколко стотин мигранти, които Италия е отхвърлила. На първо време Испания сама трябва да положи повече усилия. Защото предишното правителство на консервативния премиер Мариано Рахой не си беше мръднало пръста – независимо от факта, че след 2016 година броят на нелегално влезлите в Испания нарасна с 270 процента. Настоящият хаос по испанското крайбрежие до голяма степен е собствено производство и резултат от една късогледа политика. Вместо да изградят повече приемателни центрове и да ускорят разглеждането на молбите за политическо убежище, испанците бяха оставили всичко на самотек. Както в Мадрид, така и в регионалните правителства мнозинството политици се надяваха, че повечето мигранти (сред които и много бежанци от гражданската война в Сирия) изобщо не желаят да остават на Иберийския полуостров. И по италиански пример ги оставяха безпрепятствено да продължат на север. Та нали в държави като Франция и Германия и социалните придобивки, и възможностите за работа са повече. Днес Испания настоява за европейска солидарност, но съвсем доскоро не се придържаше дори към своите собствени обещания. Когато през 2015 г. Германия помоли за подкрепа, испанският премиер Рахой пое ангажимента за приемането на около 20 хиляди бежанци – в рамките на европейските квоти. Досега страната е приела от Италия и от Гърция едва 2500 души, които търсят закрила. Наскоро дори Върховният съд в Мадрид осъди неспазването на поетия ангажимент. Но Испания не е единствената. Повечето останали държави в ЕС също не изпълниха квотите си.   Поуките от испанския пример   Миграционният натиск по бреговете на Андалусия в същото време показва къде се изчерпват възможностите на модела, който Мадрид препоръчва и на целия ЕС. Испанското правителство започна още преди десет години да задълбочава сътрудничеството си със северно- и западноафриканските държави. Силите за сигурност заработиха заедно, улесни се процедурата по репатрирането. За всичко това Мадрид плащаше с увеличени помощи за развитие. Този подход обаче направи Испания зависима от определени правителства, които използват миграцията като средство за политически натиск. Чрез щедри финансови инжекции на северноафриканците беше прехвърлена и цялата неприятна полицейска работа. И ако се наложеше, всички затваряха по едно око, когато мароканските или алжирските сили за сигурност изоставяха в пустинята африкански мигранти. Но повече от това северноафриканските правителства не желаят да вършат: те единодушно отхвърлят предложенията да изграждат на своя територия някакви координационни мигрантски центрове. Испанският пример ясно показва, че ЕС не може да прехвърли миграционния проблем на северноафриканците. Наивно е да се вярва и друго: че повече помощи за развитие ще доведат до бързи промени в тези страни. Добре се вижда накъде вървят нещата в страната, която е най-голям демократичен надеждоносец в региона – Тунис. Нивото на развитост там е относително високо, провеждат се и някакви политически реформи, но всичко това изобщо не гарантира, че младото население иска да си остане у дома. Изтичането на мозъци лиши тази относително малка, 11-милионна страна, от близо 100 хиляди висшисти само за годините след революцията. И все повече млади хора от Магреба, където положението все пак е по-добро, отколкото в Африка южно от Сахара, поемат по много опасния маршрут през Средиземно море. Само през тази година 1500 заплатиха този риск с живота си...  ", "date": "2018.08.04", "title": "Не, проблемът с миграцията не може да се \"върне\" на Африка"}
{"url": "http://www.classa.bg/%D1%81%D0%B2%D1%8F%D1%82/item/384895-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D0%B9-%D0%B2%D1%8F%D1%80%D0%B2%D0%B0%D1%82", "text": "Човек не може да повярва на очите си: две държави, които от десетилетия са близки партньори и съюзници, си налагат взаимно враждебни санкции. И то не кои да е държави.           Анкара се държи тъй, сякаш турско-американските отношения са непомрачени и сякаш самата Турция може да си позволи разрив с още един свой близък партньор. Американският конгрес така или иначе вече е подготвил санкции срещу Турция за деня, в който там ще бъде разположена руската противовъздушна система S400, а освен това задържа доставката на американските изтребители F35, поръчани от Анкара в рамките на НАТО. Вместо да разговарят, двете страни продължават да ескалират напрежението помежду си. Турция потвърди ареста на един американски пастор, когото там държат очевидно като заложник, с идеята да го разменят срещу турски граждани, обитаващи САЩ – примерно проповедника Гюлен или пък банковия мениджър Атила, осъден заради нарушения на санкциите срещу Иран. В отговор САЩ пък наложиха санкции срещу двама министри на Ердоган. А облаците над турската икономика продължават да се сгъстяват. Санкциите срещу Анкара са ясен знак, че на Турция вече не ѝ вярват.    ", "date": "2018.08.04", "title": "На Турция вече не й вярват"}
{"url": "http://www.classa.bg/%D1%81%D0%B2%D1%8F%D1%82/item/384893-%D0%BA%D1%8A%D0%B4%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%B5%D1%87%D0%B5%D0%BB%D1%8F%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B5", "text": "Разликите в заплатите в Германия продължават да са критични. Най-добре платени са служителите в Хамбург, а в източната част на страната работещите получават далеч по-малко,  посочва Германското федерално бюро по труда.           Размерът на трудовото възнаграждение в Германия продължава да се различава в зависимост от регионалната характеристика - на Запад служителите имат по-високи заплати, отколкото тези на Изток. В края на миналата година най-ниско платени са били работещите на пълен работен ден в област Гьорлиц, Саксония - брутната месечна сума е възлизала на 2,183 евро, докато в Инголщат в Бавария сумата е била средно 4,635 евро месечно.     Това сочат новите данни, предоставени от Германската федерална агенция по заетостта по поръчка на Партията на левицата. Статистическите данни засягат средните брутни месечни заплати на служителите на пълен работен ден, подлежащи на социално осигуряване към 31 декември 2017 г. и включват различни бонуси и добавки.   Най-богати са в Хамбург   При сравнението на отделните градове и региони статистиката показва следното: в Хамбург работещите печелят най-много - средно около 3,619 евро. Следват ги тези в Баден-Вюртемберг с 3,546 евро и Хесен с 3,494 евро. В долната част на списъка попадат Мекленбург-Предна Померания с 2,391 евро, Тюрингия (2,459 евро) и Саксония (2,479 евро). И още: според данните, работещите на Запад са изкарвали средно по около 3,339 евро месечно - доста голяма разлика в сравнение със заплатите в Източна Германия, които не са надвишили средната сума от 2,600 евро. Сабине Цимерман, специалист по трудовия пазар, определя като \"срамен\" фактът, че навсякъде в Източна Германия заплатите са по-ниски, отколкото в другите части на страната.   \"Срамни\" разлики между Изтока и Запада   \"Ако федералното правителство сериозно си постави за цел да подкрепи равните условия на живот и на труд във всички региони, то това не трябва да остава само в рамките на устни обещания и уговорки\", твърди Цимерман. Необходимо е да се подобрят условията по колективните трудови договори и колективните споразумения. Минималното заплащане трябва да бъде увеличено на 12 евро на час, а ниските възнаграждения за временна заетост трябва изцяло да бъдат премахнати. Въпреки нагледните цифри, не бива да се забравя, че размерът на регионалните заплати зависи също и от фактори като платежоспособността на отделните работодатели, както и от квалификацията на служителите. Самият размер на доходите обаче не е индикатор за покупателната способност на трудовозаетите граждани - това зависи от разходите за живот, като тези за наем и храна, и също варира в различните провинции.", "date": "2018.08.04", "title": "Къде в Германия печелят най-добре?"}
{"url": "http://www.classa.bg/%D1%81%D0%B2%D1%8F%D1%82/item/384887-%D0%BE%D1%80%D0%B1%D0%B0%D0%BD-%D0%B5%D0%BA-%D0%B4%D0%B0-%D0%BD%D0%B5-%D0%BD%D0%B8-%D0%B7%D0%B0%D0%BF%D0%BE%D0%B2%D1%8F%D0%B4%D0%B2%D0%B0,-%D1%87%D0%B5-%D0%BD%D0%B5-%D1%9D-%D0%BE%D1%81%D1%82%D0%B0%D0%B2%D0%B0-%D0%BC%D0%BD%D0%BE%D0%B3%D0%BE-%D0%B2%D1%80%D0%B5%D0%BC%D0%B5", "text": "В отговор на въпрос по държавното радио „Лайош Кошут“ за решението на Европейската комисия да започне административна процедура по отношение на Унгария, министър-председателят на страната Виктор Орбан отбеляза, че дните на този състав на Еврокомисията са преброени, понеже пълномощията ѝ изтичат през май следващата година. Така че Европейската комисия няма да успее да доведе процедурата до край (тоест до финансови санкции и изключване на Унгария от европейските фондове). Орбан констатира:  „трябва някак си да маневрираме и да достигнем до следващия май“. Орбан настоява, че Европа се нуждае от нова Еврокомисия, която няма да наказва страните, защитаващи собствените си граници. ", "date": "2018.08.04", "title": "Орбан: ЕК да не ни заповядва, че не ѝ остава много време"}
{"url": "http://www.classa.bg/%D1%81%D0%B2%D1%8F%D1%82/item/384888-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%BD%D0%B0-%D1%81%D0%B0%D1%89-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%87%D1%83%D0%BA%D0%BE%D1%82%D0%BA%D0%B0-%D0%B2-%D1%80%D1%83%D1%81%D0%B8%D1%8F-%D0%BD%D0%B0-%D0%BB%D0%BE%D0%B4%D0%BA%D0%B0-%D0%B8-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%83%D0%B1%D0%B5%D0%B6%D0%B8%D1%89%D0%B5", "text": "Руските граничари задържаха в Чукотка гражданин на Съединените Щати, който пристигнал до бреговете на Русия на лодка и потърсил политическо убежище, съобщава Интерфакс, позовавайки се на източник. Отбелязва се, че в най-близко време чужденецът ще бъде транспортиран в Анадир «за по-нататъшно уточняване». Освен това, има подозрения, че задържаният има психично разстройство на личността. Генералното консулство на САЩ във Владивосток заяви, че е наясно с дадената ситуация. «Знаем за тази ситуация. Работим с местните власти и оказваме консулски услуги», заявиха от дипломатическото представителство. През септември 2017 година румънските граничари задържаха гражданин на Украйна, който преплувал Дунава, за да намери работа. Отбелязва се, че впоследствие той е бил предаден на властите на Украйна. ", "date": "2018.08.04", "title": "Гражданин на САЩ пристигна в Чукотка в Русия на лодка и поиска политическо убежище"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384889-%D0%BE%D0%BA%D0%BE%D0%B2%D0%B0%D0%BD%D0%B0%D1%82%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D1%89%D0%BE-%D0%B7%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE-%D0%B5-%D1%82%D0%BE%D0%B2%D0%B0", "text": "Обвинената кметица на \"Младост\" Десислава Иванчева постъпи в болница, окована във вериги. Защо тази възмутителна гледка е възможна? Има няколко обяснения         Обвинената за корупция отстранена кметица на столичния район \"Младост\" Десислава Иванчева постъпи в сряда в болница заради изследвания на тумор на хипофизата ѝ. Подобна вест би минала като рутинно съобщение в медийните хроники, ако не бяха последвалите кадри. А те пък от своя страна показаха човеконенавистта на властта у нас. Тежко охранявана, Иванчева се качваше по стълбите на болницата с белезници на ръцете и ...оковани крака. Композицията се допълваше от кожен колан през кръста й, за който са закрепени оковите, с цел движенията й да бъдат още по-ограничени. Единственото основание за това е повдигнатото ѝ обвинение за подкуп в особено големи размери, който представлява особено тежък случай.     След очаквано разразилия се скандал, от Министерство на правосъдието обясниха, че всичко е законно тъй като се изпълнява наредба, според която спрямо всеки, който се конвоира за лечение и изследвания във външни лечебни заведения, се прилагат помощни средства – белезници за ръцете и краката. Проверка във въпросния документ сочи, че такъв текст съществува. \"При конвоиране на лице, за което има данни, че е извършило умишлено престъпление от общ характер, представляващо особено тежък случай, както и в случаите, когато са налице достатъчно данни, че конвоирането може да бъде осуетено, на конвоирания се поставят белезници и на краката\", гласи той. Защото може   Защо такива гледки не сме виждали досега – остава загадка. Не е загадка обаче защо именно обвинената кметица на Младост посети болница окована като тежък бандит. И то на фона на станалите вече комедийно-нарицателни бягства на арестанти от цяла България. Отговорът на този въпрос е сходен с отговорите на всички останали питания около ареста и третирането на Иванчева след това. Защото може. Може да бъде вкарана в болница с пранги. Защото можеше и при ареста й в средата на април да бъде държана седем часа с белезници насред кръстовището пред Спортната палата заедно със заместничката й Биляна Петрова, а гръмовната акция да се предава на живо по всички медии. Може да бъде вкарана в болница с пранги, защото можеше да бъде натикана в съдебната зала зад бронирано стъкло, за да бъде запушена устата й и медиите да не чуят какво казва. Може да бъде вкарана в болница с пранги, защото беше напълнo възможно в съдебна зала да е с белезници, за да не може да лепи бележки до медиите по гореспоменатото стъкло. Т.е. заглушаването да е пълно. Тук, разбира се, ясно трябва да се каже: дали Иванчева е била добър управник няма никакво отношение към казуса. Нито дали е виновна или не, тъй като подобни решения взема съдът. Единственият въпрос в случая е – пропорционално ли е подобно отношение на властта към престъплението и сочената за негов извършител. Краткият отговор е – не. Обяснението към него може да варира. То може да бъде намерено в начина, по който Иванчева стана кметица на район \"Младост\" - неподкрепена от партии. И може да се смята за предупреждение, че ето така се случва с несистемните играчи. Може да бъде закодирано и в желанието на целия държавен апарат да намери своя изкупителна жертва и опаковка на невъзможността да се занимава с висока корупция. Защото докато уж независимите регулатори лъскат до пълен блясък образа на Пеевски, например, на настървения за разкрития обикновен човек трябва да му бъде посочен \"престъпник\", иначе ще вземе да се замисли за онези, които вместо да са оковани, се разхождат свободно... Може да се търси и в чисто пиарски нагон на спецпрокуратурата и антикорупционната комисия, които се очертават като основни части от пъзела, съпътстващ избора на следващ главен прокурор.   Лесната жертва   Но най-вече може да бъде открито в лесната жертва. Защото Иванчева е именно такава. И по тази причина може да бъде употребявана от държавния апарат за всичко, което му е необходимо към момента. После всички човеконенавистни действия се оправдават с наредби и всякакъв вид нормативни актове. Впрочем, ако има нещо по-неприятно от гледката на окованата болна жена и всички обстоятелства около нейния случай от самото й задържане до днес, то това е, че у нас се приемат тихомълком всякакви нормативни документи, които са в остър конфликт с Европейската конвенция за защита на човешките права. И тези наредби и инструкции могат да бъдат извадени за оправдание на всяко властово действие, което пък прикрива друго властово бездействие. Десислава Иванчева е изкупителната жертва на системата, която не може и не иска да работи. А трябва да симулира борба с корупцията. Но окованата Десислава Иванчева на болничните стъпала е и символ на омразата, която изпитва държавата към собствените си граждани. Десислава Иванчева също така е илюстрация на тоталитарния (законодателен) рефлекс в обществото. И показва ясно, че уважението към личността тук е сведено до нула. А именно то е първото стъпало на модерната държава.", "date": "2018.08.04", "title": "Окованата Иванчева: що за общество е това?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384890-4-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/1693 г. - Смята се за датата на създаването на шампанското от бенедиктинския монах Дом Периньон.     1704 г. - Войната за испанското наследство: Гибралтар е завладян от английска и холандска флотилия под командването на британския адмирал сър Джордж Рук в съюз с ерцхерцог Карл   1782 г. - Волфганг Амадеус Моцарт сключва брак с Констанце Вебер   1791 г. - Подписан е Свищовският договор, с който се слага край на Австро-турската война (1787-1791).   1836 г. - В Кремъл камбаната Цар Камбана е поставена на каменен пиедестал.     1870 г. - В германския град Баден-Баден завършва първият международен шахматен турнир.   1879 г. - Княжество България освобождава от мито стоките, внасяни от Македония, Одринско и Източна Румелия.     1879 г. - Елзас и Лотарингия са провъзгласени за територия на Германия.   1903 г. - Пий X е избран за 257 римски папа.   1914 г. - Първа световна война: Германия нахлува в Белгия, в отговор на което Великобритания обявява война на Германия. Съединените щати обявяват неутралитет.   1916 г. - Първа световна война: Либерия обявява война на Германия.   1936 г. - Министър-председателят на Гърция Йоанис Метаксас суспендира парламента и Конституцията и установява Режима от 4 август.     1957 г. - Аржентинецът Хуан Мануел Фанджо за пети път става победител в състезанията от Формула 1.     1964 г. - Тонкински инцидент: Американските разрушители USS Maddox и USS Turner Joy докладват за сблъсък със северновиетнамски плавателни съдове в Тонкинския залив.     1983 г. - В резултат на държавен преврат в Горна Волта (днес Буркина Фасо) президент става Томас Санкара.   1984 г. - Африканската република Горна Волта се преименува на Буркина Фасо.   1995 г. - Хърватия започва Операция Буря, за да си възвърне анклавa, обявен за Република Сръбска Крайна и намиращ се от 4 години под контрола на сръбското малцинство.   1996 г. - В Атланта (САЩ) са закрити 26-те Олимпийски игри.   2007 г. - Изстрелян е космическият апарат на НАСА Финикс.    ", "date": "2018.08.04", "title": "4 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384891-%D1%81%D0%B2-%D1%81%D0%B5%D0%B4%D0%B5%D0%BC-%D0%BE%D1%82%D1%80%D0%BE%D1%86%D0%B8-%D0%B2-%D0%B5%D1%84%D0%B5%D1%81-%D0%BC%D0%B0%D0%BA%D1%81%D0%B8%D0%BC%D0%B8%D0%BB%D0%B8%D0%B0%D0%BD,-%D0%B8%D0%B0%D0%BC%D0%B2%D0%BB%D0%B8%D1%85,-%D0%BC%D0%B0%D1%80%D1%82%D0%B8%D0%BD%D0%B8%D0%B0%D0%BD,-%D0%B8%D0%BE%D0%B0%D0%BD,-%D0%B4%D0%B8%D0%BE%D0%BD%D0%B8%D1%81%D0%B8%D0%B9,-%D0%B5%D0%BA%D1%81%D0%B0%D0%BA%D1%83%D1%81%D1%82%D0%BE%D0%B4%D0%B8%D0%B0%D0%BD-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%B8-%D0%B0%D0%BD%D1%82%D0%BE%D0%BD%D0%B8%D0%BD", "text": "    Всички тези седем момци били деца на невежите граждани в гр. Ефес . Те живеели по време на гонението против християните при император Деций . Това било жестоко гонение. Навсякъде християните били преследвани и арестувани, за да ги принуждават да вземат участие в идолските жертвоприношения. Някои от тях се бояли от мъки и се покорявали. Но твърдите във вярата неустрашимо я изповядвали и не отстъпвали нито пред страдания, нито пред мъчителна смърт. Много християни напускали градовете и се криели по пещерите. Между тях били и седемте ефески момци: Маскимилиан, Ексакустодиан, Ямвлих, Мартиниан, Дионисий, Антонин и Йоан. Тези момци напуснали града и се поселили в една пещера на планината Охлон, където чрез пост и молитва се готвели за предстоящия им подвиг. Като узнал за това, Деций заповядал да затрупат с камъни входа на пещерата. Двамата от придворните (Теодор и Руфим) тайно изповядвали Христовата вяра и турили пред камъните оловни плочки, на които написали имената на живо погребаните в пещерата седем момци. Между това Бог по неизповедимите Свои определения дал на момците смъртен сън и ги запазил за цели две столетия нетленни и неизменни до тяхното пробуждане за Негова слава и за свидетелство, че Неговите думи за възкресение са истинни. Чудното пробуждане на момците, заспали във време на Дециевото гонение, се извършило в царуването на Теодосий Млади. По това време се появили еретици, които отхвърляли възкресението на мъртвите въпреки евангелските думи, че   Тази ерес внесла смут в Църквата, но точно тогава се проявило нагледно свидетелство за истинността на възвестеното от Христа възкресение на мъртвите. Стопанинът на нивата на планина Охлон, гдето се намирала затрупаната пещера, в която били починали седемте момци преди 200 години, напислил да направи ограда на овците си. За строеж на оградата слугите му взимали от ония камъни, с които била затрупана пещерата, без да подозират неяното съществуване. Изравяйки камъните, те случайно направили отвор към пещерата. В туй време момците оживели без да знаят, че те са се пробудили не от обикновен, а от смъртен сън. На разсъмване един от момците отишъл в града да купи храна. Старата монета, която дал на търговеца, послужила за повод да се разкрие необикновеното произшествие. Разговорът с момъка, който мислел, че още продължава гонението на Деций, окончателно обърнал на него общото внимание. За случката узнал и местният епископ. Той разпитал момъка и разбрал Божията тайна. А като чул за другите момци, останали в пещерата, пожелал да ги види. Епископът се отправил за там с управителя и множество народ. При входа на пещерата епископът разглеждал внимателно обстановката и намерил сред камъните медно запечатано сандъче. Като го разтворил в присъствието на всички, видял там две оловни плочки, поставени от Теодор и Руфим. Тия плочки разяснили на всички загадъчните думи на възкръсналия момък. Всички били поразени и прославяли Бога, дивен в Своите чудеса. Император Теодосий веднага бил уведомен за това събитие. \"Заповядай да се изпратят честни мъже да видят чудото, което Господ извърши в твоето царуване! – пише на Теодосий Млади епископът и управителят, - понеже в наши дни се прояви образът на бъдещото възкресение от мъртвите.\" Но царят пристигнал сам в Ефес с множество вярващи и се поклонил на св. момци. След продължителна беседа с него, момците в неговото присъствие заспали вечния си сън до всеобщото възкресение. Теодосий заповядал да направят 7 сребърни ковчега и да поставят в тях телата на момците. В същата нощ обаче те му се явили на сън и го помолили да ги остави да почиват в пещерата, както почивали по-рано. Поразителността на това събитие бързо се разпространила по целия християнски свят. Неговата достоверност се потвърждавала от мнозина заслужаващи доверие писатели и свидетели. Пещерата на момците сълго била показвана близо до Ефес, в склоновете на планината Прион. Съдбата на св. мощи на седемте момци е неизвестна след ХІІ в., в началото на който игумен Даниил ги видял в пещерата.", "date": "2018.08.04", "title": "Св. Седем отроци в Ефес: Максимилиан, Иамвлих, Мартиниан, Иоан, Дионисий, Ексакустодиан (Константин) и Антонин"}
{"url": "http://www.classa.bg/%D1%81%D0%B2%D1%8F%D1%82/item/384892-%D0%B8%D0%BC%D0%B0-%D0%BB%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D1%80%D0%B0%D1%81%D0%B8%D0%B7%D0%BC%D0%B0", "text": "Аферата с бившия национален футболист Месут Йозил се отразява и в последното демоскопско допитване. Според участниците в него, проблемът с расизма в Германия в момента е по-важен от теми като миграционната политика. WM 2018 Deutschland Südkorea Mesut Özil (picture-alliance/Photoshot/L. Ga) Има ли Германия проблем с расизма? Този въпрос възниква отново всеки път, когато са засегнати конкретни човешки съдби. Така стана и след като Месут Йозил обяви, че се оттегля от националния отбор на Германия. Халфът на Арсенал обвини Германския футболен съюз (ГФС) в расизъм и заяви, че отношението на председателя Райнхард Гриндел е една от основните причини да прекрати кариерата си в националната единайсеторка. Две трети от германците споделят мнението на Йозил, че страната има проблем с расизма. Това показва телефонно запитване на „Инфратест димап\". То е част от мащабно проучване на телевизия „АРД\" и вестник „Ди Велт\" за политическите настроения в Германия. Че расизмът е сериозен проблем, смятат най-вече привържениците на Социалдемократите, Левицата и Зелената партия – между 73 и 77 процента. Мнозинството от германците с миграционни корени (68 процента) също споделят това мнение. Така мислят и повече от половината германци без миграционни корени (63 на сто). Не така смятат привържениците на Алтернатива за Германия: 62 процента от тях са на мнение, че проблем с расизма в Германия няма или е незначителен.     Графиката отразавя в проценти какви са нагласите на германците към проблема с расизма   Според участниците в допитването, за успешната интеграция е нужно време. 62 на сто дават положителна оценка на имигрантите, които живеят в Германия от десетилетия. Що се отнася до новодошлите – едва 28 процента от участниците в допитването са на мнение, че те са добре интегрирани. Но не расизмът и миграционната политика тревожат най-много германците. От проучването на „Инфратест димап\" става ясно, че най-важната тема за тях е здравеопазването (69 процента). Една от основните причини за това е големият недостиг на болногледачи. Други важни теми са пенсионната и социалната политика (64 процента), вътрешната сигурност на страната (55 процента), климата (52 процента) и цените на жилищата (51 процента). Едва след това идва ред и на миграционната политика (39 процента). На последно място в списъка на важните теми е дигитализацията - от нея се вълнуват едва 28 на сто от участниците в допитването. Пред „Инфратест димап\" анкетираните споделят и политическите си нагласи. В момента едва 29 процента от германците биха дали гласа си за водения от Ангела Меркел Християндемократически съюз (ХДС) и сестринската ѝ партия Християнсоциален Съюз (ХСС). 18 на сто от анкетираните биха подкрепили Социалдемократическата партия. Като цяло коалиционните партньори биха получили одобрението на едва 47 на сто от германците - това не би било достатъчно за мнозинство в парламента. Алтернатива за Германия (AFD) се ползва с одобрение сред 17 на сто от германците, следвана от Зелената партия (15 на сто), Левицата (9 на сто) и Свободните демократи (7 на сто). 80 процента от хората, участвали в проучването на „Ифратест димап\", смятат, че германските политици пилеят много енергия в емоции и не отделят достатъчно време за конкретното решаване на проблеми. Почти толкова от запитаните – 77 процента – са на мнение, че политическата дискусия в страната клони към крайности. Освен това, 80 процента от анкетираните се оплакват от липсата на толерантност към чуждото мнение.", "date": "2018.08.04", "title": "Има ли Германия проблем с расизма?"}
{"url": "http://www.classa.bg/%D1%81%D0%B2%D1%8F%D1%82/item/384884-%D1%81%D0%BF%D1%80%D0%B5%D1%82%D0%B5-%D0%B4%D0%B0-%D0%BD%D0%B0%D1%80%D0%B8%D1%87%D0%B0%D1%82%D0%B5-%D1%82%D1%80%D1%8A%D0%BC%D0%BF-%D0%BF%D0%BE%D0%BF%D1%83%D0%BB%D0%B8%D1%81%D1%82", "text": "Послание към онези в медиите, които продължават да наричат Доналд Тръмп „популист“: не мисля, че тази дума означава това, което вие си мислите. Вярно е, че Тръмп все още, при определени поводи, се представя като човек, който отстоява интересите на редовите работещи американци срещу тези на елита. Струва ми се, че в известен смисъл прегръщането на белия национализъм дава глас на обикновените американци, които споделят неговия расизъм, но са се чувствали безпомощни да изразят предразсъдъците си публично. Но той управлява от година и половина – достатъчно време да го съдят по делата, а не по думите му. А неговото правителство е неумолимо антиработническо по всички линии. Тръмп е толкова популист, колкото е и набожен – което значи, че въобще не е. Да започнем с данъчната политика, където главното законодателно постижение на Тръмп е намаляване на данък, облагодетелстващо главно корпорациите – чиито данъчни постъпления внезапно спаднаха, и не е направил съвсем нищо, за да повиши възнагражденията. Данъчният план прави толкова малко за обикновените американци, че републиканците спряха да агитират за него. Въпреки това правителството лансира идеята (вероятно незаконна) да използва изпълнителни укази, за да намали данъците на богатите с още 100 милиарда. Има и политика в здравеопазването, където Тръмп, след като се провали в отменянето на Обамакеър – което щеше да е огромен удар по работническите семейства, вместо това се зае с кампания на саботаж, която вероятно е повишила допълнително вноските с около 20 процента в сравнение с това, което би трябвало да бъдат. Неизбежно, товарът от тези по-високи вноски пада най-мъчително върху семейства, които печелят съвсем малко над лимита, под който биха получавали помощи – или върху по-заможната част на работническата класа. Има и трудова политика, в която правителството на Тръмп се разгърна на много фронтове, за да се разправи с правилата, които защитаваха работниците от експлоатация, трудови злополуки и т.н. Но непосредствената политика не казва всичко. Трябва да погледнете и какви назначения прави Тръмп. Опрат ли нещата до политика, която засяга работниците, Тръмп е създал екип от негови стари познайници: почти всеки важен пост се дава на лобист или на човек със силни финансови връзки с промишлеността. Дотук работническите интереси въобще не са представени. А номинирането на Брет Кавано за Върховния съд заслужава специално внимание. Има много неща, които не знаем за Кавано, отчасти защото републиканците в Сената блокират исканията на демократите за повече информация. Но знаем, че той е рязко, изключително настроен срещу работниците – много по-вдясно от обичайното, доста по-вдясно дори от повечето републиканци. Най-известният пример за неговите радикални антиработнически възгледи е доводът му, че веригата от тематични увеселителни паркове „СийУърлд“ не следва да понесе никаква отговорност след като косатка уби работничка, защото жертвата трябвало да знае какви са рисковете, когато е постъпила на работа. В досието му има още много антиработнически екстремизъм. Имайки предвид, че Кавано, ако бъде утвърден, ще е на поста дълго време, този екстремизъм е достатъчно основание за отхвърляне на номинацията му, особено като се прибави към подкрепата му за неограничена президентска власт и всичко останало, което е в досието му и което републиканците се опитват да скрият. Но защо Тръмп, самообявилият се защитник на американските работници, избира такъв човек? Защо върши нещата, които върши, за да нарани точно тези хора, които му поднесоха Белия дом? Не зная отговора, но мисля, че стандартното обяснение – че Тръмп, който е едновременно мързелив и върховно невеж за подробностите в политиката, несъзнателно беше запленен от правоверността на GOP (Grand Old Party, Републиканската партия, бел. прев.) – едновременно подценява президента и го прави да изглежда по-привлекателен, отколкото е. Като наблюдаваш Тръмп в действие, оставаш с впечатлението, че той знае много добре, че навлича беди на собствените си избиратели. Но той е човек, който обича да унижава другите по всевъзможни начини. И предполагам, че в действителност се наслаждава, наблюдавайки как привържениците му го следват, дори когато ги предава. Всъщност, понякога презрението му към работническа класа, която е неговата електорална база, излиза на показ. Помните ли „Обичам слабо образованите“? Помните ли хвалбата му, че може да гръмне някого на Пето авеню и да не загуби избиратели? Така или иначе, каквито и да са подбудите му, когато действа, Тръмп е обратното на популист. И, не, неговата търговска война не променя тази преценка. Уилям Маккинли, най-принципният президент от епохата на американския Златен век, който побеждава съперника си популист, също е бил протекционист. Нещо повече, търговската война на Тръмп се води по начин, който поражда максимална вреда за американските работници в замяна на минимални облаги. Макар да не е популист обаче, Тръмп е патологичен лъжец, най-нечестният човек, който някога е заемал висок пост в Америка. И твърдението му, че е на страната на работещите американци, е една от най-големите лъжи. Което ме връща към медийното използване на термина „популист“. Когато описваш Тръмп с тази дума, на практика ставаш съучастник в лъжата му – особено, когато го правиш в контекста на предполагаемо обективно отразяване. Не бива да го правите. Може да описвате какво върши Тръмп, без да използвате думи, които му дават признание, без да му се полага. Той мами привържениците си; не трябва да му помагате в това.", "date": "2018.08.04", "title": "Спрете да наричате Тръмп популист"}
{"url": "http://www.classa.bg/%D1%81%D0%B2%D1%8F%D1%82/item/384885-%D0%B4%D0%B6%D0%B5%D1%84-%D0%B1%D0%B5%D0%B7%D0%BE%D1%81-%D1%84%D0%BE%D1%80%D1%81%D0%B8%D1%80%D0%B0-%D1%80%D0%B0%D0%BA%D0%B5%D1%82%D0%BD%D0%B0%D1%82%D0%B0-%D1%81%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "Основателят на Amazon.com Джеф Безос бърза да изведе частната си космическа компания Blue Origin от положението на стартъп и да стигне до етапа на производство на фона на сигнали, че тежката ракета на фирмата, чието изстрелване е планирано за 2020 година, може да изостане от графика, съобщават източници. Blue Origin включи в редиците си стотици инженери през последните три години и продължава да се разраства в експанзия, която служител описа като „хиперболична“. Компанията с централа в Кент, щата Вашингтон, планира през идните две-три години да удвои служителите си спрямо бройката от около 3000 в момента, посочи пред Ройтерс водещ клиент. Трескавата дейност е насочена към ракета, наречена „Ню Глен“. Тежката ракета, за която Безос обещава, че ще може да извежда в орбита сателити и евентуално хора, има централно място в надеждите на компанията да спечели доходни военни и търговски договори. Първата степен на „Ню Глен“ ще може да се използва многократно, което е ключов елемент в стратегията на Безос за по-ниски разходи и възможност за по-чести изстрелвания. Директори на Blue Origin публично заявиха, че изпитателните полети ще започнат до две години. Засега обаче не е сигурно дали Blue Origin ще успее да изпълни тази цел. Крайният срок 2020 година приближава, а инженерите на компанията все още довършват детайлите по дизайна на „Ню Глен“ и едва са започнали да строят прототипни компоненти, които трябва да бъдат подложени на екстремни изпитания, посочват източници, пожелали анонимност. Blue Origin е признала в частни разговори с френската компания за сателити Eutelsat SA, първият й клиент за „Ню Глен“, че целта за 2020 година е „много агресивна“, според източник, запознат с преговорите между компаниите. Компаниите са се подсигурили с договор, който предвижда изстрелване на геостационарен сателит в периода 2021-2022 година, така че Blue Origin да не бъде санкционирана, ако изостане от графика, посочва източникът. Заместник главният изпълнителен директор на Eutelsat Йохан Лирой отказа да обсъжда подробности по договора на компанията с Blue Origin. Той обаче е оптимист, че „Ню Глен“ ще бъде готова да изведе в орбита сателита на компанията му до края на 2022 година. „Разбира се, не мога да гарантирам, че ще спазят първоначалния си график, но сме уверени, че няма да са далеч от него“, каза Лирой. Говорителка на Blue Origin не отговори на запитванията за коментар за политиката за наемане на служители на компанията, стратегията или конкурентните предизвикателства. Частната компания пази мълчание за статута на производството на „Ню Глен“ и плановете за пускане на ракетата на пазара. Провеждането на успешни изпитания през 2020 година ще даде на Blue Origin най-силния й коз срещу конкурентните ракети и новите ракети, които се очаква да излязат на пазара през идните няколко години, отбелязват анализатори. Сред конкурентите са американският аерокосмически колос United Launch Alliancе, който е партньорство между Boeing Co и Lockheed Martin, и френската Ariane Group – съвместно предприятие между Airbus и Safran. Япония и Китай също разработват ракети за многократна употреба. Осемнайсет години след основаването си обаче Blue Origin се оказва изоставаща от конкурент, който е много по-близо до дома – SpaceX. Основана от шефа на Tesla Илон Мъск, компанията с централа в Калифорния, преобърна космическата индустрия със сравнително евтините ракети за многократна употреба „Фалкон 9“. SpaceX извърши над 50 успешни изстрелвания на „Фалкон“ и събра договори за милиарди долари, включително с НАСА и министерството на отбраната на САЩ. През февруари SpaceX омагьоса международната аудитория с успешния изпитателен полет на най-новата си ракета „Фалкон хеви“, която е най-мощната ракета в експлоатация в света. Мъск предсказваше, че при успешно изтрелване на неговата ракета, за другите производители на тежки ракети това ще е краят на играта. Добрата новина за Blue Origin е, че се прогнозира силен растеж в търсенето на услуги за извеждане в орбита на сателити. Очаква се от около 2020 година годишно да бъдат изстрелвани близо 800 малки сателита, над два пъти повече от средната годишна бройка за изминалото десетилетие, според анализатора Марко Касерес от американската компания Teal Group. „Ако „Ню Глен“ стане готова през следващите две години (Blue Origin) може да успее да се възползва от появилите се възможности“, посочва той. Ракетна наука Подобно на Мъск, Безос е страстен поддръжник на перспективата хората да живеят и работят в Космоса. Безос, който в момента е най-богатият човек в света благодарение на успеха на гиганта за онлайн търговия Amazon, годишно превръща в ликвидни пари свои акции за 1 милиард долара, за да финансира извънземните си мечти. Той е разположил Blue Origin в склад на 30-тина километра от Сиатъл. Латинският девиз на компанията означава „решително напред, стъпка по стъпка“, което отразява убеждението на Безос, че успехът идва чрез постоянен, постепен напредък. След близо две десетилетия в играта и предвид разгорещяването на надпреварата между частните космически компании, Безос е решен да се приближи към търговските начала, посочиха трима служители на Blue Origin. Тези усилия включват предложения за туристически обиколки до ръба на Космоса на борда на друга ракета на Blue Origin, „Ню шепърд“, с цена на билетите от 200-300 000 долара. Blue Origin се конкурира също така да продаде своя двигател BE-4 на United Launch Alliance за новата й ракета „Вулкан“. Новата вълна в наемането на служители е насочена основно към осигуряване на таланти за „Ню Глен“ и включва над 60 инженери, работили по-рано за SpaceX. Персоналът на Blue Origin от над 1500 души е близо двойно по-голям спрямо началото на 2016 година, според трима служители. Очаква се докато „Ню Глен“ полети той отново да се удвои, казва Лирой от Eutelsat. За сравнение, SpaceX има над 6000 служители. Компанията на Безос също така е инвестирала над 200 милиона долара в център за построяване на ракети близо до космическия център „Кенеди“ на НАСА във Флорида. Въпреки това Лирой посочва, че не очаква прототип на „Ню Глен“ да бъде готов преди средата на 2019 година. Междувременно НАСА, ВВС на САЩ и сателитните компании насочват бизнеса си към SpaceX. Мат Деш, главен изпълнителен директор на McLean, най-големия търговски клиент на SpaceX, отбеляза, че Blue Origin е била малко неясна за стратегията си. „Никой не оспорва, че с инвестицията, която правят, в крайна сметка няма да бъдат успешни. Все още обаче не е сигурно как и кога ще може да се разчита на тях“, допълва Деш.", "date": "2018.08.04", "title": "Джеф Безос форсира ракетната си програма"}
{"url": "http://www.classa.bg/%D1%81%D0%B2%D1%8F%D1%82/item/384886-%D1%89%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%BB%D0%B8-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B2-%D1%81%D1%83%D0%BF%D0%B5%D1%80-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F", "text": "Може и да не изглежда така, но жителите на Земята са на прага на напускане на Слънчевата система. Разбира се, в космически времеви мащаб, измерен в милиони или дори милиарди години, не след дълго, нашите потомци ще започнат да се разселват извън Земята и дори извън Галактиката на Млечния път. Освен ако технологичният прогрес не бъде спрян от някаква голяма катастрофа, ерата на нашето земно задържане скоро ще приключи. Представете си, че през следващите сто милиона години на Земята възникне хипер-напреднала цивилизация – точно както нашите ранни прадеди мигрират от Африка, нашите наследници ще се разселят из целия Млечен път. Футуристи отдавна твърдят, че такива същества ще изграждат структури, наречени   около звездите, за да улавят и използват колкото се може повече от енергията, излъчена в светлината на звездите. Изглежда напълно възможно след 100 милиона години всяка звезда в Млечния път да бъде заобиколена от сфера на Дайсън, която да осигурява приблизително трилион трилиона, или 1024 пъти повече енергия, отколкото човешките същества в момента произвеждат и консумират. За такава високотехнологична цивилизация, най-голямата дългосрочна заплаха ще бъде разширяването на пространството. Звездите, планетите и другите форми на материя, които съставят нашата галактика, са обединени от силата на гравитацията, и така не можем лесно да забележим ефектите от това разширяване. Но на много по-големи разстояния разширението на пространството непрекъснато отдалечава галактиките една от друга. При това нашата вселена не само се разширява, но прави това с ускоряващо се темпо, движено от това, което космолозите наричат „тъмна енергия“. Едно от най-интересните последици от това разширяване е, че създава абсолютна граница за това докъде можем да пътуваме или дори само да наблюдаваме. В настоящия момент в космическата история най-отдалечените обекти, от които можем да видим светлина или нещо друго, са на около 46,5 милиарда светлинни години. Цялото пространство отвъд това разстояние е завинаги изгубено от нашия свят. В този смисъл ние сме заобиколени от непроходим хоризонт, който за всички практически цели е самата граница на нашата вселена. Всичко извън това разстояние не е просто затъмнено за нашето виждане, а е напълно и трайно отделено от нас. Тъй като разширяването на Вселената продължава да се ускорява, звезди и галактики, които някога са били в нашия хоризонт, вече попадат извън нашия обхват. Всяка звезда в нашата вселена представлява потенциален източник на енергия, която може да бъде насочена към всякакви ценни приложения. Но всяка звезда, която се намира извън нашия хоризонт, е безполезна за хората. През следващите 100 милиарда години по-голямата част от звездите и галактиките в нашата вселена ще станат недостъпни. Няма да има нищо друго освен няколко галактики. Една супер цивилизация, би могла да промени подобна ситуация, пише Дан Хупър в Scientific American. Изправена пред подобна ситуация, не е трудно да си представим, че такава цивилизация би решила да предприеме агресивни контрамерки. По-специално, те биха могли да изберат бързо да изградят сфери на Дайсън около звездите, които достигат и да използват енергията, за да ускорят и задвижат тези звезди към Млечния път и далеч от близкия хоризонт, зад който биха изчезнали завинаги. Тези звезди в крайна сметка биха могли да станат гравитационно свързани с бъдещата версия на Млечния път, водейки с течение на времето до образуването на огромна супер-галактика. В продължение на хиляди години хората са манипулирали околната среда на Земята, за да постигнат целите си – изсичане на гори, оране на полета, овлажняване на почви, пренасочване на водните пътища и пр. Един ден нашето потомство може много добре да започне да променя и структурата на самата Вселена, като я принуждава да се съобразява с нуждите и желанията на хората, като дава възможност на живота да се развива в продължение на трилиони години.", "date": "2018.08.04", "title": "Ще се превърне ли цивилизацията на хората в супер-цивилизация?"}
{"url": "http://www.classa.bg/%D1%81%D0%B2%D1%8F%D1%82/item/384883-%D0%B1%D1%80%D0%B5%D0%BA%D0%B7%D0%B8%D1%82-%D0%B8%D0%BB%D0%B8-%D0%B0%D1%80%D0%BC%D0%B0%D0%B3%D0%B5%D0%B4%D0%BE%D0%BD-%D0%B7%D0%B0%D0%B2%D0%B8%D1%81%D0%B8-%D0%BA%D0%BE%D0%B3%D0%BE-%D0%BF%D0%BE%D0%BF%D0%B8%D1%82%D0%B0%D1%88", "text": "Брекзит е надвиснал, а също и Армагедон, ако вярвате на медийните заглавия във Великобритания. Вестниците са пълни с истории за недостиг на храни, запаси от медикаменти, отменени полети и войници по улиците на Великобритания, ако страната напусне ЕС през следващата година без споразумение за бъдещите отношения между тях. Тези прогнози зачестиха след като позициите на двете страни изглежда се втвърдиха и британски представители направиха серия изказвания за подготовката на Брекзит без споразумение, който може да прекъсне търговията с Европа. Премиерът Тереза Мей не помогна за разсейване на опасенията, като каза, че правителството се готви за всички варианти. Всички приказки за сериозните последствия само изтъкват колко е трудно да се намери начин как се скъсат връзките, развити в продължение на десетилетия, в момент, когато времето за преговори изтича, каза Бен Флечър, директор за външните отношения на Федерацията на работодателите в инженерните технологии (EEF). „Опитваме се да отхвърлим 40 години интеграция с четири или шестседмични преговори; това е ужасяващо“, каза Флечър и добави: „То е със същата степен на сложност, както да разделиш атом … Трябва да разберем колко трудно нещо е“. С изтичането на времето напрежението се засилва. Повече от две години след като Великобритания гласува да напусне ЕС и двете страни казват, че трябва да изготвят споразумение до октомври, за да се гарантира, че то ще бъде одобрено от всички страни членки преди Лондон да напусне блока на 29 март. Без сделка, 40 години свободна търговия между Великобритания и Европа ще приключат и това ще задейства мита и гранични проверки, които могат да забавят транспортирането на всичко, от храни и горива, до дрехи и коли. И още по-важно – Лондон ще излезе от общоевропейските споразумения, регулиращи сфери като авиацията и предписването на лекарства, а това може да доведе до отменяне на полети и нарушение в доставките на медикаменти. Изявления на министрите за Брекзит Доминик Рааб и на здравеопазването Мат Ханкок миналата седмица за приготовленията на правителството породиха прогнози за запасяване на супермаркетите, километрични колони от камиони на граничните пунктове и пътници, чакащи три часа паспортна проверка. Тези изявления бяха резюме на 70-те предупреждения, които правителството планираше да разпространи през лятото, за да информира бизнеса и гражданите за стъпките, които трябва да предприемат в подготовка за Брекзит без споразумение. След критиките, че изявленията от миналата седмица са всели паника и са подкопали Брекзита, сега правителството възнамерява да публикува предупрежденията на два етапа, първия в средата на август и втория през септември, според съобщения в британските медии. Премиерът Мей каза, че макар да очаква да договори сделка, която ще запази свободната търговия, правителството постъпва правилно, подготвяйки се за „всички варианти“. „Не става дума само за запасяване“, каза тя в интервю за британската телевизия Канал 5 и добави: „Целта е да гарантираме, че ще можем да продължим да правим каквото е необходимо, след като напуснем ЕС, ако напуснем без сделка“. Нови опасения възникнаха във вторник, когато представители на местните власти в Дувър, от английската страна на Ла Манша, разпространиха анализ как Брекзит без споразумение ще засегне района около най-натовареното фериботно пристанище в Европа. Анализът, озаглавен „Операция Брок“, прогнозира, че ще има постоянна „тапа“ от камиони, чакащи да прекосят Ла Манша, създавайки колона дълга 40 мили (65 километра) навътре в сушата. Близо 10 000 товарни камиона минават през Дувър в пиковите дни, съставляващи една шеста от стоковата търговия на Великобритания, на стойност 119 милиарда лири (156 милиарда долара) годишно. Близо 99 процента от товарите, минаващи през пристанището, са от други страни на ЕС. „Ако времето за чакане се увеличи, бързоразвалящите се стоки могат да бъдат увредени и веригите за доставки прекъснати“, отбелязва докладът. Хранително-вкусовата промишленост също направи предупреждения. Джим Уиншип, директор на Британската асоциация за сандвичи и готови храни, казва, че може да бъде затруднено доставянето на съставки като марулите и доматите, много от които идват от континентална Европа. „Има риск за познатия ни хамбургер“, каза Уиншип. И докато сандвичите може да не са най-острият проблем пред Великобритания, потенциалните последици отиват много по-далече. Фармацевтичната компания „Санофи“ започна да складира медикаменти и ваксини във Великобритания повече от обикновено, по силата на планове за извънредни мерки срещу възможни транспортни забавяния след Брекзит. Базираната в Дъблин „Райънер“, най-натоварената европейска авиокомпания, възнамерява да включи в билетите за летния сезон за пътувания през 2019 г клауза, предупреждаваща клиентите, че билетите им няма да бъдат валидни, ако Брекзит прекъсне полетите между Великобритания и ЕС. Авиокомпанията подчерта опасенията си от Брекзит без споразумение миналата седмица, заявявайки, че рискът „е подценен“. Вероятно това идва в повече за привържениците на Брекзит като Маркус Фиш, депутат от управляващата Консервативна партия. Той обвини правителството, че води кампания за всяване на паника, насочена да убеди електората да приеме „по-мека“ форма на Брекзит, която ще остави страната обвързана с ЕС за години напред. „Това са безотговорни, всяваща паника безсмислици и те трябва да спрат веднага“, каза той пред Би Би Си и допълни: „И трябва да се подкрепи Брекзит, за който хората гласуваха“. Тези коментари бяха направени след като миналия месец правителството обяви предложението си към ЕС, което ще спре свободното движение на работници и юрисдикцията на Съда на Европейския съюз, но ще позволи митнически съюз за търговия със стоки и земеделска продукция. Това бързо бе отхвърлено от преговарящия на ЕС Мишел Барние, който препотвърди, че Великобритания не може да запази достъпа си до европейския пазар, ако не приема останалите базови принципи на блока. Министри сега обикалят европейските столици, опитвайки се да убедят лидерите на страните от ЕС, че евентуален провал да се постигне компромис ще засегне и техните страни. Външният министър Джереми Хънт призова Франция и Германия да използват влиянието си върху Европейската комисия, за да предотвратят лош изход. „Има реален шанс да не се стигне до споразумение“, каза той пред в.“Ивнинг Стандард“ и допълни:“Всеки предполага, не, не, не, това не може да се случи. Ами, всъщност би могло“.", "date": "2018.08.04", "title": "Брекзит или Армагедон? Зависи кого попиташ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384878-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви отличен ден, ако всичко сте планирали. Сега, ще може да промените и най-трудните обстоятелства, които възникват по пътя ви към успеха. Да се учите, може цял живот, усвойте това правило днес. Въпреки че, ако ви поканят на гости или среща, то от тежката работа или умствената дейност, може да се откажете. ТЕЛЕЦ ( 21 април - 21 май )  Няма нужда да пренебрегвате богатия си опит, дори ако някой от колегите изразява неприязън към него. Предишните ви заслуги не са изчезнали и се виждат с невъоръжено око. Още повече, че началниците ви ценят. Здравето няма да ви безпокои, но не пречи да направите профилактика на хроничните заболявания. БЛИЗНАЦИ ( 22 май - 21 Юни ) Днес, няма да има от какво да се притеснявате, всичко ще се развива по най-добрия начин. Може дори да си купите, всичко което сте планирали. Финансовата ситуация е безоблачна, може да си позволите да се отпуснете. Благоприятно ще се развиват събития, насочени към повишаване на авторитета и проява на талантите ви. Трябва да следите за диетата си и да изключите алкохола.   РАК ( 22 юни - 23 юли ) Днес, не търсете приключения и контролирайте емоциите си, за да нямате проблеми. Имайте предвид, че близо до вас, може да има крадци и авантюристи, така че не казвайте на никого къде криете драгоценните си съкровища. Трябва да бъдете внимателни в ежедневието и на пътя, тъй като са възможни наранявания и травми. ЛЪВ ( 24 юли - 23 август ) Препоръчително е да направите лека диета, особено ако искате да отслабнете и да се отървете от гастрит. Ще трябва да се откажете също, и от бурните празници и алкохола. Денят е подходящ за интелектуална работа, както и за решаване на ежедневни проблеми. Всичко, което сте планирали за себе си в любовта, приятно ще се реализира. ДЕВА ( 24-ти август - 23 септември ) Не ви очаква незабравим ден, но и проблеми няма да имате. За да направите нещата да вървят като по часовник, трябва да мислите повече с главата си, без да се поддавате на сърдечни провокации. Във финансовата сфера, не вземайте важни решения и се откажете от подписването на важни документи. Предишните ви постижения в любовта, няма да останат незабелязани. ВЕЗНИ( 24 септември - 23 октомври) Трябва да разберете, че всичко, което се случва в живота ви, е за добро. Дори ако имате проблеми, всичко е преодолимо. В личната сфера трябва да се придържате към традициите, за да не навредите на отношенията с избраника. Възможни са алергии към продукт или цъфтящи растения. От пътуване, е по-добре да се откажете.   СКОРПИОН ( 24 октомври - 22 Ноември ) Препоръчително е да се обърнете за подкрепа в работата към бивши партньори. Дори конкурентите могат да ви помогнат с нещо, ако сте умели в общуването. В личния си живот не трябва да разчитате на късмет, защото става въпрос за чувства. Въз основа на ревност, може да направите много грешки и разрушите всичко. Дръжте темперамента си под контрол.   СТРЕЛЕЦ ( 23 Ноември - 21 Декември ) Трябва да се подсигурите от ранно сутринта, никой да не нахлува в личното ви пространство. В противен случай, няма да може да обмислите вашите идеи и планове. Възможен е служебен роман, който отдавна е назрявал и накрая, е прераснал във връзка. Покупките и финансовите авантюри, трябва да отложите, за да не изпаднете в критична ситуация. КОЗИРОГ (22 Декември - 20 януари ) Препоръчва се, да гледате далеч напред, ако въпросът е тривиален и лесно решим. Това се отнася повече за професионалните въпроси, отколкото за личните. Смирете се с амбициите на шефа, за да не попаднете в списъка на \"слабите\". Предстоят ви много харчове, но не съжалявайте за парите. Особенно ако са изхарчени, за добри цели и достойни хора.  ВОДОЛЕЙ ( 21 януари -  19  февруари ) Ще трябва да вземете важно решение, от което ще зависи много в живота. Имайте предвид, че няма да има на кой да разчитате за помощ, така че внимателно претегляйте всичко. Неудачно, ще се развиват нещата във финансовата сфера, ако сте инвестирали без предварително обмисляне. Вечерта не се заемайте с домакински дела, по-скоро си починете.   РИБИ ( 20 февруари - 20 март ) Ще получите много ценна информация, която скоро ще ви бъде от полза в работата. Най-добре си я запишете в бележник или телефон, за да не забравите дори и нюансите. С хората, общувайте приятелски и без нерви, за да не се скарате за нищо. Ако мечтаете да срещнете, сродната си душа, тогава не си заслужава да седите у дома вечерта.", "date": "2018.08.04", "title": "Дневен хороскоп 4 август"}
{"url": "http://www.classa.bg/%D1%81%D0%B2%D1%8F%D1%82/item/384879-%D0%B7%D0%BB%D0%BE%D1%82%D0%BE,-%D0%BE%D0%B1%D0%BB%D0%B5%D1%87%D0%B5%D0%BD%D0%BE-%D0%B2-%D0%B1%D1%83%D0%B4%D0%B8%D1%81%D1%82%D0%BA%D0%B0-%D1%80%D0%BE%D0%B1%D0%B0", "text": "Вулгарни съобщения от будистки монах до монахини, призиви за пълно подчинение и дори за сексуални услуги, представени като начин да се \"следва религиозния водач\". Това е основата на скандал зад стените на храма Лонгуан, който шокира Китай. Един от най-високопоставените будистки монаси в страната беше обвинен в сексуален тормоз. Според обвинителите му - двама монаси от същия храм - неговите действия са докарали поне една от жертвите до ръба на самоубийството. Ши Сюечен обаче отрича обвиненията срещу себе си.  Освен абат на храма Лонгуан, той е популярна фигура в будистките и политически среди – оглавява Будистката асоциация в Китай и е политически съветник на комунистическото правителство в страната. Сега обаче трябва да се изправи срещу скандал, който много напомня на някой от #MeToo вълната, която заля западния свят, и то в момент, в който Китай се сблъсква с подобен социален феномен. В храма като в култ Обвиненията срещу Сюечен се съдържат в 95 страници документ, предаден на китайските власти през юли от двама монаси от храма Лонгуан – Ши Хасиния и Ши Хъшити. Те разказват, че разследването им е започнало след като \"уплашена\" монахиня е отишла и им се е оплакала от съобщенията, които абатът й пращал. След като Хашити получава достъп до съобщенията, той съветва с полицията и технически експерти. Те изключват възможността акаунтът на Сюечен да е станал жертва на хакерска атака и друг да е писал съобщенията от негово името. В доклада на двамата монаси се твърди, че 51-годишният абат е тормозил и нападал няколко жени в храма. Посочени са примери за вулгарни съобщения, получени от поне шест монахини. В тях абатът изисква пълно подчинение от жените, включително и сексуални услуги, представени като част от тяхното обучение. Сюечен пита жените дали може да докосне ръцете и гърдите им, а освен това ги призовава да си представят, че сексът с него е начин да \"следваш своя ментор\". На монахините също така е наредено да изтрият получените съобщения, пише QZ. В доклада се съдържат и разказите на някои от предполагаемите жертви. Някои от тях разказват, че са били толкова смазани от преживяното, че това се е отразило на психическото им състояние. Някои дори са се замислили за самоубийство. Една от пострадалите все пак е подала оплакване в полицията в Пекин през юни. В него тя обвинява Сюечен в това, че е тормозил сексуално нея и още няколко други монахини. \"Толкова много будистки жени искаха да се присъединят към храма и аз винаги гласувах с \"да\". Това, което не съм подозирал, е, че така ги изпращам в устата на тигъра\", разказва Хъшити. Според него публичният образ на абата вече е сринат, а това, което е останало, е само страх. По думите му Сюечен е \"зло, облечено в будистка роба\".     Авторите на доклада изразяват мнение, че абатът на храма Лонгуен е заимствал практики от някои култове, в които лидерите си играят с подтиснатите сексуални желания на жените последователки, за да ги обвържат не само религиозно, но и емоционално със себе си. Докладът изтече в интернет в сряда и бързо обиколи социалните мрежи в Китай преди да стане обект на цензура – едно често срещано явление в азиатската държава. Обвиненията срещу Сиечен обаче вече са обществено достояние. Те са смущаващи и заради друго - обета за сексуално въздържание, който е задължителен за будистките монаси. Кой е Ши Сюечен? Макар властващата Комунистическа партия в Китай официално да е атеистична, в азиатската страна има повече от 240 милиона будисти. Сюечен е един от най-високопоставените религиозни лидери там  - автор на множество книги, който неуморно популяризира китайският будизъм по света. Абатът е известен с това, че се опитва да представи по модерен начин древната религия като за целта поддържа присъствие в интернет и връзка с над 1 милион последователи в социалната мрежа Weibo. Освен това по негова идея будистки идеи се популяризират и чрез анимационни филми. През 2016-а неговият храм привлече медийно внимание върху себе си не чрез скандал, а чрез \"робот монах\", създаден, за да посреща младите посетители. Абатът отрича След като обвиненията станаха обществено достояние, Сюечен публикува от името на целия храм кратка позиция в личния си акаунт в китайската социална мрежа Weibo, която е еквивалент на Twitter в азиатската страна. Там той отрича обвиненията срещу себе си и твърди, че \"организирани и злонамерени\" хора са \"изфабрикували материали, изкривили са факти и са разпространили фалшиви обвинения\", за да заблудят обществеността. Посочва, че се храмът ще поиска от правителството провеждането на официално разследване, за да се \"изясни ситуацията\". Такова разследване изглежда вече тече – с него се е заела Държавната агенция по религиозните въпроси. Двамата автори на доклада срещу Сюечен твърдят, че са предоставили \"още доказателства\" на властите и в момента очакват резултатите от тяхната проверка. Същевременно обвиненият абат се въздържа от допълнителни коментари по темата – нито той, нито от храма му отговарят на телефонни обаждания или молби за коментар в Weibo. Нещо повече - местни медии съобщават, че в четвъртък пътят до планината, в която се намира храмът, е бил затворен. Табела гласи, че това е направено заради \"опасност от свлачища след скорошните проливни дъждове\". Китай изживява своят #MeToo момент Случаят на Сюечен не е първи по рода си. През 2015-а един от монасите в храма Шаолин е обвинен в това, че е съблазнявал жени и дори има няколко незаконни деца. Извън религиозните среди случаят с абата на храма Лонгуан също не е уникално явление. През последните месеци в Китай има вълна на подобни обвинения като през юли китайки масово разпространяваха онлайн списък с имената на набедените за насилници мъже, повечето от които добре познати в обществото. Някои от обвинените работят в неправителствени организации, а други са част от медийните кръгове. \"Те са известни, те са могъщи и допринасят много за обществото. Точно това ги кара да си мислят, че имат властта и силата да тормозят сексуално жени\", коментира директорът на Женската мрежа за медиен мониторинг, базирана в Пекин. Това неизбежно води до сравнения с движението #MeToo в Запада, при което някои високопоставени фигури в политиката, медийния и развлекателния бизнес бяха обвинени в сексуален тормоз и насилие – не само над жени, но в някои случаи и над мъже.", "date": "2018.08.04", "title": "\"Злото, облечено в будистка роба\""}
{"url": "http://www.classa.bg/%D1%81%D0%B2%D1%8F%D1%82/item/384880-%D0%BA%D0%B8%D1%82%D0%B0%D0%B9-%D0%B3%D0%BE%D1%82%D0%B2%D0%B8-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%B7%D0%B0-%D1%81%D1%82%D0%BE%D0%BA%D0%B8-%D0%BE%D1%82-%D1%81%D0%B0%D1%89-%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-60-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Китай обяви намеренията си да наложи мита, достигащи до 25 процента, на американски вносни продукти на стойност 60 милиарда долара. Това е поредният подобен ход в разгарящата се търговска война между азиатската държава и САЩ. В случая обаче новита мита ще влязат в сила, ако американският президент Доналд Тръмп изпълни заканите си да обложи с вносни мита китайски стоки за 200 милиарда долара. Китайските власти посочват, че тези заплахи са в разрез с двустранния консенсус, постигнат чрез множество срещи за преговори.     Избрани са 5207 американски продукти, които ще са цел на китайските мита. В това число влизат месо, кафе, ядки, алкохолни напитки, химикали, кожени продукти, дървени продукти, машини, мебели и автомобилни части. САЩ и Китай всяка година си обменят стоки и услуги за около 650 милиарда долара. Това са най-големите търговски отношения между две страни в света. В същото време Китай изнася много повече за САЩ, отколкото да внася, посочва CNN. Това затруднява азиатската страна в опитите да отговори на митническите ограничения, които Щатите налагат на нейните стоки.", "date": "2018.08.04", "title": "Китай готви нови мита за стоки от САЩ на стойност 60 млрд. долара"}
{"url": "http://www.classa.bg/%D1%81%D0%B2%D1%8F%D1%82/item/384881-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8-%D1%89%D0%B5-%D1%81%D1%8A%D0%B4%D1%8F%D1%82-%D1%82%D1%80%D1%8A%D0%BC%D0%BF-%D0%B7%D0%B0-%D0%BD%D0%B5%D1%87%D0%BE%D0%B2%D0%B5%D1%88%D0%BA%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BA%D1%8A%D0%BC-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "Неправителствени граждански организации в САЩ ще съдят президента Доналд Тръмп и членове на неговата администрация заради нечовешко отношение към мигрантите. Обвинението е заради задържането на повече от 1000 нелегални мигранти във федерални центрове в щата Калифорния. Това противоречи на конституцията на САЩ. Сред подалите жалбата са Американският съюз за граждански свободи и Бюрото за правни свободи на затворници в Калифорния.     Според организациите мигрантите са заключени в килии през по-голямата част от деня и нощта. На тях не им е осигурен достъп до медицински услуги. В жалбата се посочва и че качеството на храната е ниско, а понякога и с изтекъл срок на годност. Затова условията се определят като \"сурови и нечовешки\". Обвиненията са срещу президента Доналд Тръмп, министърът на вътрешната сигурност Кристен Нилсен, министърът на правосъдието Джеф Сешънс, както и срещу служители на американската гранична полиция. Тръмп получи и много критики заради политиката му да разделя децата на мигранти от родителите им още на границата с Мексико. Според администрацията на САЩ всеки нелегален мигрант е обвиняем във федерални престъпления. Така децата биват отделяни без да е изяснена процедура за връщането им при родителите.", "date": "2018.08.04", "title": "Граждански организации ще съдят Тръмп за нечовешко отношение към мигрантите"}
{"url": "http://www.classa.bg/%D1%81%D0%B2%D1%8F%D1%82/item/384882-%D0%BA%D0%B0%D0%BA-%E2%80%9E%D0%BD%D0%B5%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%B8%D1%82%D0%B5%E2%80%9C-%D0%B0%D1%80%D0%BC%D0%B5%D0%BD%D1%86%D0%B8-%D1%8F%D0%B4%D0%BE%D1%81%D0%B0%D1%85%D0%B0-%D0%BF%D1%83%D1%82%D0%B8%D0%BD", "text": "Сергей Лавров (а всъщност Владимир Путин) отправи резки критики срещу правителството на съюзническа Армения. Гневът на руския външен министър бе предизвикан от ареста на бившия президент Роберт Кочарян, обвинен в сваляне на конституционния строй, и от образуваните дела срещу бившия арменски министър на отбраната Микаел Арутюнян (обявен за издирване) и срещу генерал-полковник Юрий Хачатуров, бивш началник на Генералния щаб, а днес генерален секретар на Организацията на Договора за колективна сигурност (ОДКС) – спонсориран от Русия военен блок на режими, лоялни към Кремъл. Роберт Кочарян: часът на възмездието Хачатуров бе пуснат под гаранция. Но криминалното преследване срещу номиналния ръководител на ОДКС само по себе си разяри Москва. Изявленията на Лавров не оставят съмнения по въпроса. „Събитията там (в Армения, бел. на „Дойче веле“) няма как да не ни тревожат, включително с оглед задачите да работят нормално организациите с арменско участие в пространството на ОНД“, каза той. Министърът отправи критики срещу кабинета на новия премиер Никол Пашинян, който нарушил съгласието да не преследва политическите си опоненти, постигнато при мирното предаване на властта от бившия президент Серж Саркисян през април т. г. Лавров призова арменските власти да укрепват „националното единство“ и „стабилността“. Същият този Лавров обаче не прояви загриженост, когато през март 2008 г. полицията и военните, верни на президента Кочарян, разпръснаха протестни митинги на опозицията в Ереван. Те убиха неколцина демонстранти, а видни опозиционери бяха осъдени на затвор. Сред тях бе и Никол Пашинян. Никакви протести по повод предприетите от Кочарян и Саркисян гонения срещу опозицията не се чуха преди десет години нито от Кремъл, нито от Смоленския площад (руското външно министерство, б. пр.). Днес е дошъл часът на възмездието за „карабахския клан“, въртял над 20 години кормилото на Армения. Има ли и лично отмъщение в действията на Пашинян? Навярно да. Има ли реален повод за криминално преследване на Кочарян и генералите? Безспорно. Президентските избори от 2008 г., когато властите явно пробутваха Серж Саркисян за държавен глава, и последвалите протести със сигурност са повод за разследване. Дали ще е безпристрастно? Трудно е да се каже, но без максимална публичност този процес на века категорично ще е невъзможен в Армения. Кочарян и Саркисян имат цял куп привърженици, че и парламентарна група, и симпатизанти по медиите. Гледането на тези дела ще е най-важният изпит за арменската демокрация, откакто страната е добила независимост през 1991 г. В този смисъл се изказа и Държавният департамент на САЩ. Ведомството припомни, че винаги е приканвало за независимо и безпристрастно разследване на събитията от 2008 г., и изрази надежда, че всичко ще протече в духа на „международните стандарти за правораздаване“. Кремъл е вбесен Официална Москва е вбесена. Първо, самото съдебно преследване на нейни сателити, макар и бивши, вече се възприема като политическо предизвикателство срещу доминиращата позиция на Русия в арменската политика. Второ, нищо чудно съдебното дирене да предизвика дискусии за ролята на Кремъл в потушаването на протестите от 2008 г. Кочарян едва ли ще си мълчи. Подбирайки линии на защита, той явно ще спомене и за натиск от страна на Путин. Трето, антикорупционната кампания, лансирана от кабинета на Пашинян, тревожи все повече руското ръководство. За Кремъл корупцията е сред основните начини да поддържа влиянието си в постсъветското пространство, особено в остатъка от Общността на независимите държави. Както показа преди време примерът на Грузия при управлението на Михаил Саакашвили, промените във вътрешната политика доста бързо започват да се отразяват върху външнополитическата ориентация на една държава. Колкото е по-чиста бюрокрацията и по-прозрачно – управлението, толкова повече нарастват инвестициите от чужбина, толкова по-разнообразни стават външните контакти. Изобщо не говорим за влизане в НАТО – Армения няма нито желание, нито шансове за членство в алианса. Всеки опит за що-годе сериозна интеграция ще бъде блокиран от Турция. Сигурността на Армения и съдбата на Нагорни Карабах зависят от Русия. Не го оспорва и Никол Пашинян. При посещение в Москва той възпя в хвалебствена ода ОДКС и Митническия съюз – двата основни проекта, чрез които Москва държи в орбитата си постсъветски страни. Арменският премиер има впрочем и собствени приоритети. От него се иска борба с корупцията, възраждане на икономиката, приток на инвестиции. Полученият от него тази пролет мандат на доверие може много бързо да се изчерпи. Стабилност, както я вижда Москва Обаче Кремъл пак е недоволен. Той иска от Армения и друго освен външнополитическата лоялност. Настоява за пълен контрол и за специфичната московска „стабилност“, осигурявана чрез сенчести договорки, гонения срещу политически опоненти и трансгранична корупция. За днешното руско ръководство такава Армения ще е съвсем удобна, щом при това се опира на парични преводи от диаспората в Русия. Скастрянето от Москва разби надеждите на арменците с проруска нагласа, че ще им се позволи да сложат малко ред в собствената си къща. Външният министър на Русия се изявява като вицекрал на Британска Индия, подразнен от „неблагодарността“ на „туземците“, ощастливени от правителството на Нейно Величество. Упоритото нежелание да използва уважителен тон дори в разговор със съюзници, да вниква в лъкатушните хитрини на местната политика (в Армения – къде по-демократична и по-свободна от руската) ще донесе на официална Москва нови поражения в постсъветското пространство и може би дори в страни, смятани днес за съюзници. Британска Индия, в случай че някой е забравил, спря да съществува през 1947 г.    ", "date": "2018.08.04", "title": "Как „неблагодарните“ арменци ядосаха Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384874-%D0%BA%D0%BE%D0%BB%D0%B5%D0%B3%D0%B8-%D0%BD%D0%B0-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BB%D0%B5%D0%BA%D0%B0%D1%80%D0%BA%D0%B0-%D0%B8%D1%80%D0%B5%D0%BD%D0%B0-%D1%80%D0%B0%D0%B7%D0%BA%D1%80%D0%B8%D1%85%D0%B0", "text": "Често си казваме, че животът ни става все по-труден и затова няма как да запазим доброто в себе си. Дали обаче наистина е така! Д-р Ирена Иванова, която падна от седмия етаж и сега се бори за живота си, явно е пълно опровержение на тази теза. Няма човек, който да каже лоша дума за нея, всъщност думите май не стигат, за да опишат доброто в нея. И тогава изниква въпросът – какво правим ние, когато милосърдието се нуждае от помощ. Защото животоспасяващата операция, от която тя се нуждае, струва 20 000 лв.   „Тя не би могла да бъде друго освен лекар. Всеки ден се молим за нея\". С тези думи ни посрещат колегите на д-р Ирена Иванова от Александровска болница. Заради нелепия инцидент – падане от седмия етаж, младата лекарка е в критично състояние вече втора седмица. Медиците всеки ден ходят на свиждане в Пирогов, където е настанена и се опиват да й помагат с каквото могат. Най-вече с даряването на кръв за операциите, както и със събирането на 20-те хил. лв., които са необходими за медицински консумативи, тъй като те не се поемат от здравната каса.    Положението обаче не е розово     35-годишната лекарка се бори за живота си всеки ден. Съвсем доскоро обаче тя е била редом с колегите си от другата страна на този фронт. Преди трагичния инцидент специализирала спешна медицина в Александровска болница. Първоначално започнала да следва за медицинска сестра. Това обаче не й стигнало и записала медицина. Избрала специалността с най-висок адреналин. Преди да започне работа в спешното отделение на столичната болница, тя дълго работила на линейка. Според колегите й Ирена не просто помагала, тя пленявала хората с безкористната си всеотдайност. Сигурно заради това те говорят за нея като за олицетворение на доброто. Ирена не просто лекуваше пациентите, но им помагаше в човешки план, отделяше от личните си средства за тях, казват медиците. Когато на болните не им достигали пари, младата лекарка им купувала памперси, лекарства, плащала им таксито, за да се приберат в дома си.      „Един от последните случаи, който помня ярко, беше за пациентка, която беше много зле и не беше ясно дали ще оживее. Ирена беше прекарала част от вечерта, държейки ръката й, защото жената я беше страх, че, ако умре, ще е сама. Тогава болната жена оцеля, тръгна си жива от болницата. И аз си мислех - дали не е оцеляла и защото някой беше до нея, все пак хората сме социални същества\", разказа Мария Присадашка.  Колегите й я познават като спокоен и разбиращ човек.    Агресията от страна на пациентите е ежедневие в Александровска болница. Ирена обаче не връщала „зло за зло\". Дори и на нападките срещу нея, тя запазвала самообладание и се опитвала да се „сложи в обувките на пациентите\" и да разбере гневът им, да погледне от тяхната гледна точка. „В началото оставя погрешно впечатление за затворен човек, но тя просто е по-интровертна и безкрайно сензитивна и смела\", споделя Мария. Добрините й обаче не се изчерпват с това. Ирена общувала с хората без значение кои са, как изглеждат, без да ги съди. Веднъж отделила около 40 минути за разговор с агресивен пациент, който искал да му се изписват медикаменти, които не са давали току-така, за да се опита да му помогне да преосмисли начина, по който живее Да отделиш допълнително 40 минути на човек в Спешното е подвиг, добавя д-р Ивона Вълчева, също колежка на Ирена. Според нея д-р Иванова е и изключително разбиращ колега. Когато види, че някой вече е прегрял от работа и не му издържат нервите, питаше „Ял ли си, пил ли си, почини си, аз ще поема\", добавя лекарката. За разлика от много от младите български медици пред Ирена въпросът за емиграция не стоял на дневен ред.  Дилемата „България или чужбина\"     При не тя липсваше, категорични са колегите й. За сметка на това работила на три места и както за повечето български лекари свободното време е доста разтегливо понятие. И все пак Ирена намирала време и за себе си. Извън работа обичала да чете, да прекарва време в планината и да медитира. „Говорехме си да направим поход в планината\", спомня си още Мария. Темата за инцидента, при който е пострадала Ирена, обаче е неприятна и болезнена за колегите й. „Всяка форма на интерпретация на инцидента е спекулация. Това е лекар, който ние се надяваме да оцелее и оздравее и да се завърне, да си лекува пациентите\", обясниха те и призовават името й да се опази от всякакви форми на спекулации. „Когато срещаме нездравословно любопитство се чувстваме така все едно искат да издадем някаква тайна, а тя в момента лежи там, на хуманно дишане, тя е от нашето работно семейство и в крайна сметка си казваме само „Боже, нека остане жива!\", категорична е Мария. „Имаме усещането, че трябва да влизаме в защита на нещо, което не се нуждае от защита. Тя е паднала от седмия етаж, в момента ние разполагаме с тази информация\", допълва тя. Колегите й се надяват да се съберат необходимите средства за лечението на Ирена, защото тя все още е в критично състояние. „Би било жалко парите да са спънка за лечението на един млад и интелигентен човек\", коментира д-р Вълчева. „Страх ме е като ми звънне телефона. Всеки ден се радваме, когато чуем, че е стабилна. Дай Боже тя да се върне, никак няма да й хареса да е център на вниманието. Но се надявам да се събуди и да е център на вниманието\", добавя от своя страна Мария. На 6 август от 17 часа ще се събира кръв за пациенти, които се нуждаят от преливане, включително и за д-р Иванова, в Рапортна зала \"Проф. Емил Таков\" в \"Пирогов\".  ", "date": "2018.08.04", "title": "Колеги на красивата лекарка Ирена разкриха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384875-%D0%B8%D0%BD%D1%82%D0%B8%D0%BC%D0%BD%D0%B8%D1%82%D0%B5-%D0%B8-%D1%81%D0%B5%D0%BC%D0%B5%D0%B9%D0%BD%D0%B8-%D1%82%D0%B0%D0%B9%D0%BD%D0%B8-%D0%BD%D0%B0-%D1%8E%D0%BB%D0%B8%D1%8F-%D1%81%D0%BA%D1%80%D0%B8%D0%BF%D0%B0%D0%BB", "text": "Медиите разкриха неподозирани факти около живота на Юлия Скрипал. Оказва се, че преди да излезе публично в медиите след изписването си от болницата, тя се свързала с жена в Русия, която се занимавала с ремонт на жилището й. Попитала как вървят нещата и потвърдила, че има намерение скоро да се върне в Русия. Помолила ремонтът да продължи. \"Искаше да ми направи нотариално пълномощно, че мога да се разпореждам с този имот, докато там се извършва ремонт. Смяташе да плати за работата, след като се прибере в Русия. Но също така имаше и особено разпореждане - беше ми забранено да пускам вътре братовчедка й Виктория Скрипал и да не й давам ключове от квартирата\", разказва Диана, която е била служител в строителната фирма.      Тя разкрива още, че Юлия постоянно говорила за своя годеник Степан и се оплаквала, че той е изчезнал и не се интересува от нея. По същото време той вече е бил избягал, заявявайки, че нищо не го свързва с Юлия. Интересна е и ролята на вярната приятелка на Юлия - Гулнара. Тя дори е била разпитвана от лондонските служби. За последен път е гостувала на приятелката си в Англия от 9 до 13 юни. Медиите разкриват, че най-интересното се е случило преди няколко дни. Юлия е имала телефонен разговор с Виктория Скрипал и той не бил никак спокоен. За това разказват нейни роднини, станали свидетели на скандала. По време на разговора Юлия крещяла на Виктория и й казала да остави семейството им намира. Обвинила я, че си прави пиар на техен гръб и за сметка на това, че тя и баща й са били отровени. \"Сега се грижа за баща си, самата аз се възстановявам. Какво ви влиза в работата с какъв тон съм говорила във видеообръщението си. Не мога да се върна в Русия, защото ти постоянно ходиш по някакви тв-шоута и всичко това вече излиза от контрол. Моля те, не се меси повече\", крещяла Юлия, вбесена докрай. Самата Виктория също не й остава длъжна и дори след този разговор дава интервюта в медиите, в които твърди, че Юлия постъпва безотговорно и очевидно не живее толкова зле във Великобритания, колкото твърди.", "date": "2018.08.04", "title": "Интимните и семейни тайни на Юлия Скрипал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384876-%D0%B8%D0%B3%D0%B8-%D0%B0%D0%B7%D0%B0%D0%BB%D0%B8%D1%8F%D0%BD%D0%B0%D0%BF%D1%8A%D0%BB%D0%BD%D0%BE-%D0%B3%D0%BE%D0%BB%D0%B0", "text": "Тя е известна с невероятната си фигура и не се страхува да я покаже в невероятно облекло или най-новия си видеоклип.  \r\n   \r\n   В петък, Иги Азалия развълнува феновете си, когато се съблече и отиде напълно гола, за да отпразнува издаването на новия си албум \"Survive the Summer\". \r\n   \r\n    28-годишната певица качи голата си снимка, използвайки чанта Прада от $ 2,000 Prada, за да се прикрие. \r\n    ", "date": "2018.08.04", "title": "Иги Азалиянапълно гола..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384877-35-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%B5-%D0%BE%D0%B6%D0%B5%D0%BD%D0%B8-%D0%B7%D0%B0-7-%D0%B3%D0%BE%D0%B4%D0%B8%D1%88%D0%BD%D0%B0-%D1%81%D1%80%D0%B5%D1%89%D1%83-13-%D0%B4%D0%BE%D0%BB%D0%B0%D1%80%D0%B0", "text": "9-годишна афганистанка бе убита от собствения си съпруг, за когото бе насилствено омъжена на 7-годишна възраст. Tакъв ранен брак принципно е начин да се изплатят семейни дългове, пише The Guardian.      Фото: The Guardian    Според местни източници момичето на име Самия била омъжена за убиеца си Шарафудин на 7-годишна възраст. Това е пряко нарушение на законодателството на Афганистан, където брачната възраст за момичета е минимум 16 години. Причината за жестокото убийство не е известна. Веднага след извършването на престъплението мъжът избягал. Фото: Mirror      Понастоящем полицията разпитва бащата на Самия, който е обвинен, че е принудил момичето да се омъжи. Човекът първо се позовал на древния обичай \"баад\", при който като обезщетение за извършено престъпление се дава жена. По-късно обаче той признава, че е продал дъщеря си за 13,5 долара. Дали 35-годишният съпруг е влязъл в сексуални отношения с детето все още не е известно. Сега полицията го търси.", "date": "2018.08.04", "title": "35-годишен се ожени за 7-годишна срещу 13 долара!"}
